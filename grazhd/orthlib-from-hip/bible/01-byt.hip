Ветхий завет

<p>1 Книга первая моисеова

<p>1 Бытие.

%{Глава}1.

<p>1 В начале сотвори Бог небо и землю.

<p>2 Земля же бе невидима и неустроена, и тма верху бездны, и дух божий ношашеся верху воды.

<p>3 И рече Бог: да будет свет. И бысть свет.

<p>4 И виде Бог свет, яко добро, и разлучи Бог между светом и между тмою.

<p>5 И нарече Бог свет %[день%], а тму нарече %[нощь%]. И бысть вечер, и бысть утро, день един.

<p>6 И рече Бог: да будет твердь посреде воды, и да будет разлучающи посреде воды и воды. И бысть тако.

<p>7 И сотвори Бог твердь, и разлучи Бог между водою, яже бе под\ твердию, и между водою, яже бе над\ твердию.

<p>8 И нарече Бог твердь %[небо%]. И виде Бог, яко добро. И бысть вечер, и бысть утро, день вторый.

<p>9 И рече Бог: да соберется вода, яже под\ небесем, в собрание едино, и да явится суша. И бысть тако. И собрася вода, яже под\ небесем, в собрания своя, и явися суша.

<p>10 И нарече Бог сушу %[землю%], и собрания вод нарече %[моря%]. И виде Бог, яко добро.

<p>11 И рече Бог: да прорастит земля былие травное, сеющее семя по роду и по подобию, и древо плодовитое творящее плод, емуже семя его в нем, по роду на земли. И бысть тако.

<p>12 И изнесе земля былие травное, сеющее семя по роду и по подобию, и древо плодовитое творящее плод, емуже семя его в нем, по роду на земли. И виде Бог, яко добро.

<p>13 И бысть вечер, и бысть утро, день третий.

<p>14 И рече Бог: да будут светила на тверди небесней, освещати землю и разлучати между днем и между нощию: и да будут в знамения и во времена, и во дни и в лета,

<p>15 и да будут в просвещение на тверди небесней, яко светити по земли. И бысть тако.

<p>16 И сотвори Бог два светила великая: светило великое в начала дне, и светило меншее в начала нощи, и звезды:

<p>17 и положи я Бог на тверди небесней, яко светити на землю,

<p>18 и владети днем и нощию, и разлучати между светом и между тмою. И виде Бог, яко добро.

<p>19 И бысть вечер, и бысть утро, день четвертый.

<p>20 И рече Бог: да изведут воды гады душ живых, и птицы летающыя по земли, по тверди небесней. И бысть тако.

<p>21 И сотвори Бог киты великия, и всяку душу животных гадов, яже изведоша воды по родом их, и всяку птицу пернату по роду. И виде Бог, яко добра.

<p>22 И благослови я Бог, глаголя: раститеся и множитеся, и наполните воды, яже в морях, и птицы да умножатся на земли.

<p>23 И бысть вечер, и бысть утро, день пятый.

<p>24 И рече Бог: да изведет земля душу живу по роду, четвероногая и гады, и звери земли по роду. И бысть тако.

<p>25 И сотвори Бог звери земли по роду, и скоты по роду их, и вся гады земли по роду их. И виде Бог, яко добра.

<p>26 И рече Бог: сотворим человека по образу нашему и по подобию, и да обладает рыбами морскими, и птицами небесными, (и зверьми) и скотами, и всею землею, и всеми гады пресмыкающимися по земли.

<p>27 И сотвори Бог человека, по образу божию сотвори его: мужа и жену сотвори их.

<p>28 И благослови их Бог, глаголя: раститеся и множитеся, и наполните землю, и господствуйте ею, и обладайте рыбами морскими, (и зверьми) и птицами небесными, и всеми скотами, и всею землею, и всеми гадами пресмыкающимися по земли.

<p>29 И рече Бог: се, дах вам всякую траву семенную сеющую семя, еже есть верху земли всея: и всякое древо, еже имать в себе плод семене семеннаго, вам будет в снедь:

<p>30 и всем зверем земным, и всем птицам небесным, и всякому гаду пресмыкающемуся по земли, иже имать в себе душу живота, и всяку траву зелену в снедь. И бысть тако.

<p>31 И виде Бог вся, елика сотвори: и се добра зело. И бысть вечер, и бысть утро, день шестый.

%{Глава}2.

<p>1 И совершишася небо и земля, и все украшение их.

<p>2 И соверши Бог в день шестый дела своя, яже сотвори: и почи в день седмый от всех дел своих, яже сотвори.

<p>3 И благослови Бог день седмый, и освяти его: яко в той почи от всех дел своих, яже начат Бог творити.

<p>4 Сия книга бытия небесе и земли, егда бысть, в оньже день сотвори Господь Бог небо и землю,

<p>5 и всякий злак селный, прежде даже быти на земли, и всякую траву селную, прежде даже прозябнути: не бо одожди Господь Бог на землю, и человек не бяше делати ю:

<p>6 источник же исхождаше из\ земли и напаяше все лице земли.

<p>7 И созда Бог человека, персть (взем) от земли, и вдуну в лице его дыхание жизни: и бысть человек в душу живу.

<p>8 И насади Господь Бог рай во едеме на востоцех, и введе тамо человека, егоже созда.

<p>9 И прозябе Бог еще от земли всякое древо красное в видение и доброе в снедь: и древо жизни посреде рая, и древо еже ведети разуметелное добраго и лукаваго.

<p>10 Река же исходит из\ едема напаяти рай: оттуду разлучается в четыри начала.

<p>11 Имя единей фисон: сия окружающая всю землю евилатскую: тамо убо есть злато.

<p>12 Злато же оныя земли доброе: и тамо есть анфракс и камень зеленый.

<p>13 И имя реце вторей геон: сия окружающая всю землю ефиопскую.

<p>14 И река третия тигр: сия проходящая прямо ассириом. Река же четвертая евфрат.

<p>15 И взя Господь Бог человека, егоже созда, и введе его в рай сладости, делати его и хранити.

<p>16 И заповеда Господь Бог адаму, глаголя: от всякаго древа, еже в раи, снедию снеси:

<p>17 от древа же, еже разумети доброе и лукавое, не снесте от него: а в оньже аще день снесте от него, смертию умрете.

<p>18 И рече Господь Бог: не добро быти человеку единому: сотворим ему помощника по нему.

<p>19 И созда Бог еще от земли вся звери селныя и вся птицы небесныя, и приведе я ко адаму видети, что наречет я: и всяко еже аще нарече адам душу живу, сие имя ему.

<p>20 И нарече адам имена всем скотом, и всем птицам небесным, и всем зверем земным. Адаму же не обретеся помощник подобный ему.

<p>21 И наложи Бог изступление на адама, и успе: и взя едино от ребр его, и исполни плотию вместо его.

<p>22 И созда Господь Бог ребро, еже взя от адама, в жену, и приведе ю ко адаму.

<p>23 И рече адам: се, ныне кость от костей моих и плоть от плоти моея: сия наречется %[жена%], яко от мужа своего взята бысть сия.

<p>24 Сего ради оставит человек отца своего и матерь и прилепится к жене своей, и будета два в плоть едину.

<p>25 И беста оба нага, адам же и жена его, и не стыдястася.

%{Глава}3.

<p>1 Змий же бе мудрейший всех зверей сущих на земли, ихже сотвори Господь Бог. И рече змий жене: что яко рече Бог: да не ясте от всякаго древа райскаго;

<p>2 И рече жена змию: от всякаго древа райскаго ясти будем:

<p>3 от плода же древа, еже есть посреде рая, рече Бог, да не ясте от него, ниже прикоснетеся ему, да не умрете.

<p>4 И рече змий жене: не смертию умрете:

<p>5 ведяше бо Бог, яко в оньже аще день снесте от него, отверзутся очи ваши, и будете яко бози, ведяще доброе и лукавое.

<p>6 И виде жена, яко добро древо в снедь и яко угодно очима видети и красно есть, еже разумети: и вземши от плода его яде, и даде мужу своему с собою, и ядоста.

<p>7 И отверзошася очи обема, и разумеша, яко нази беша: и сшиста листвие смоковное, и сотвориста себе препоясания.

<p>8 И услышаста глас Господа Бога ходяща в раи по полудни: и скрыстася адам же и жена его от лица Господа Бога посреде древа райскаго.

<p>9 И призва Господь Бог адама и рече ему: адаме, где еси;

<p>10 И рече ему: глас слышах тебе ходяща в раи, и убояхся, яко наг есмь, и скрыхся.

<p>11 И рече ему Бог: кто возвести тебе, яко наг еси, аще не бы от древа, егоже заповедах тебе сего единаго не ясти, от него ял еси;

<p>12 И рече адам: жена, юже дал еси со мною, та ми даде от древа, и ядох.

<p>13 И рече Господь Бог жене: что сие сотворила еси; И рече жена: змий прельсти мя, и ядох.

<p>14 И рече Господь Бог змию: яко сотворил еси сие, проклят ты от {паче} всех скотов и от всех зверей земных: на персех твоих и чреве ходити будеши, и землю снеси вся дни живота твоего:

<p>15 и вражду положу между тобою и между женою, и между семенем твоим и между семенем тоя: той твою блюсти будет {Евр.: сотрет} главу, и ты блюсти будеши его пяту.

<p>16 И жене рече: умножая умножу печали твоя и воздыхания твоя: в болезнех родиши чада, и к мужу твоему обращение твое, и той тобою обладати будет.

<p>17 И адаму рече: яко послушал еси гласа жены твоея и ял еси от древа, егоже заповедах тебе сего единаго не ясти, от него ял еси: проклята земля в делех твоих, в печалех снеси тую вся дни живота твоего:

<p>18 терния и волчцы возрастит тебе, и снеси траву селную:

<p>19 в поте лица твоего снеси хлеб твой, дондеже возвратишися в землю, от неяже взят еси: яко земля еси, и в землю отидеши.

<p>20 И нарече адам имя жене своей %[жизнь%], яко та мати всех живущих.

<p>21 И сотвори Господь Бог адаму и жене его ризы кожаны, и облече их.

<p>22 И рече Бог: се, адам бысть яко един от нас, еже разумети доброе и лукавое: и ныне да не когда прострет руку свою и возмет от древа жизни и снест, и жив будет во век.

<p>23 И изгна его Господь Бог из\ рая сладости делати землю, от неяже взят бысть.

<p>24 И изрину адама, и всели его прямо рая сладости: и пристави херувима, и пламенное оружие обращаемое, хранити путь древа жизни.

%{Глава}4.

<p>1 Адам же позна еву жену свою, и заченши роди каина и рече: стяжах человека богом.

<p>2 И приложи родити брата его, авеля. И бысть авель пастырь овец, каин же бе делаяй землю.

<p>3 И бысть по днех, принесе каин от плодов земли жертву Богу:

<p>4 и авель принесе и той от первородных овец своих и от туков их. И призре Бог на авеля и на дары его:

<p>5 на каина же и на жертвы его не внят. И опечалися каин зело, и испаде лице его.

<p>6 И рече Господь Бог каину: вскую прискорбен был еси; и вскую испаде лице твое;

<p>7 Еда аще право принесл еси, право же не разделил еси, не согрешил ли еси; умолкни: к тебе обращение его, и ты тем обладаеши.

<p>8 И рече каин ко авелю брату своему: пойдем на поле. И бысть внегда быти им на поли, воста каин на авеля брата своего и уби его.

<p>9 И рече Господь Бог ко каину: где есть авель брат твой; И рече: не вем: еда страж брату моему есмь аз;

<p>10 И рече Господь: что сотворил еси сие; глас крове брата твоего вопиет ко мне от земли:

<p>11 и ныне проклят ты на земли, яже разверзе уста своя прияти кровь брата твоего от руки твоея:

<p>12 егда делаеши землю, и не приложит силы своея дати тебе: стеня и трясыйся будеши на земли.

<p>13 И рече каин ко Господу Богу: вящшая вина моя, еже оставитися ми:

<p>14 аще изгониши мя днесь от лица земли, и от лица твоего скрыюся, и буду стеня и трясыйся на земли, и будет, всяк обретаяй мя убиет мя.

<p>15 И рече ему Господь Бог: не тако: всяк убивый каина седмижды отмстится. И положи Господь Бог знамение на каине, еже не убити его всякому обретающему его.

<p>16 И изыде каин от лица божия и вселися в землю наид, прямо едему.

<p>17 И позна каин жену свою, и заченши роди еноха. И бе зиждяй град, и именова град во имя сына своего %[енохъ%].

<p>18 Родися же еноху гаидад: и гаидад роди малелеила: и малелеил роди мафусала: мафусал же роди ламеха.

<p>19 И взя себе ламех две жены: имя единей ада и имя вторей селла.

<p>20 И роди ада иовила: сей бяше отец живущих в селениих скотопитателей.

<p>21 И имя брату его иувал: сей бяше показавый певницу и гусли.

<p>22 Селла же и тая роди фовела: сей бяше млатобиец, ковачь меди и железа: сестра же фовелова ноема.

<p>23 Рече же ламех своим женам: ада и селла, услышите глас мой, жены ламеховы, внушите моя словеса: яко мужа убих в язву мне и юношу в струп мне:

<p>24 яко седмицею отмстися от каина, от ламеха же седмьдесят седмицею.

<p>25 Позна же адам еву жену свою: и заченши роди сына, и именова имя ему сиф, глаголющи: воскреси бо ми Бог семя другое, вместо авеля, егоже уби каин.

<p>26 И сифу бысть сын: именова же имя ему енос: сей упова призывати имя Господа Бога.

%{Глава}5.

<p>1 Сия книга бытия человеча, в оньже день сотвори Бог адама, по образу божию сотвори его,

<p>2 мужа и жену сотвори их и благослови их: и нарече имя ему адам, в оньже день сотвори их.

<p>3 Поживе же адам лет двесте тридесять и роди сына по виду своему и по образу своему, и нарече имя ему сиф.

<p>4 Быша же дние адамовы, яже поживе, по еже родити ему сифа, лет седмь сот, и роди сыны и дщери.

<p>5 И быша вси дние адамовы, яже поживе, лет девять сот и тридесять: и умре.

<p>6 Поживе же сиф лет двесте пять и роди еноса.

<p>7 И поживе сиф, по еже родити ему еноса, лет седмь сот и седмь, и роди сыны и дщери.

<p>8 И быша вси дние сифовы лет девять сот и дванадесять: и умре.

<p>9 И поживе енос лет сто девятьдесят и роди каинана.

<p>10 И поживе енос, по еже родити ему каинана, лет седмь сот и пятьнадесять, и роди сыны и дщери.

<p>11 И быша вси дние еносовы лет девять сот и пять: и умре.

<p>12 И поживе каинан лет сто седмьдесят и роди малелеила.

<p>13 И поживе каинан, по еже родити ему малелеила, лет седмь сот и четыредесять, и роди сыны и дщери.

<p>14 И быша вси дние каинановы лет девять сот и десять: и умре.

<p>15 И поживе малелеил лет сто шестьдесят пять и роди иареда.

<p>16 И поживе малелеил, по еже родити ему иареда, лет седмь сот и тридесять, и роди сыны и дщери.

<p>17 И быша вси дние малелеиловы лет осмь сот и девятьдесят пять: и умре.

<p>18 И поживе иаред лет сто шестьдесят два и роди еноха.

<p>19 И поживе иаред, по еже родити ему еноха, лет осмь сот, и роди сыны и дщери.

<p>20 И быша вси дние иаредовы лет девять сот и шестьдесят два: и умре.

<p>21 И поживе енох лет сто шестьдесят пять и роди мафусала.

<p>22 угоди же енох Богу, и поживе енох, по еже родити ему мафусала, лет двесте, и роди сыны и дщери.

<p>23 И быша вси дние еноховы лет триста шестьдесят пять.

<p>24 И угоди енох Богу, и не обреташеся, зане преложи его Бог.

<p>25 И поживе мафусал лет сто осмьдесят седмь и роди ламеха.

<p>26 И поживе мафусал, по еже родити ему ламеха, лет седмь сот осмьдесят два, и роди сыны и дщери.

<p>27 И быша вси дние мафусаловы, яже поживе, лет девять сот и шестьдесят девять: и умре.

<p>28 И поживе ламех лет сто осмьдесят осмь и роди сына,

<p>29 и нарече имя ему ное, глаголя: сей упокоит нас от дел наших и от печали рук наших, и от земли, юже прокля Господь Бог.

<p>30 И поживе ламех, по еже родити ему ноа, лет пять сот и шестьдесят пять, и роди сыны и дщери.

<p>31 И быша вси дние ламеховы лет седмь сот и пятьдесят три: и умре.

<p>32 И бе ное лет пяти сот, и роди сыны три, сима, хама, иафефа.

%{Глава}6.

<p>1 И бысть егда начаша человецы мнози бывати на земли, и дщери родишася им:

<p>2 видевше же сынове божии дщери человечи, яко добры суть, пояша себе жены от всех, яже избраша.

<p>3 И рече Господь Бог: не имать дух мой пребывати в человецех сих во век, зане суть плоть: будут же дние их лет сто двадесять.

<p>4 Исполини же бяху на земли во дни оны: и потом, егда вхождаху сынове божии к дщерем человеческим, и раждаху себе: тии бяху исполини, иже от века, человецы именитии.

<p>5 Видев же Господь Бог, яко умножишася злобы человеков на земли: и всяк помышляет в сердцы своем прилежно на злая во вся дни:

<p>6 и помысли Бог, яко сотвори человека на земли, и размысли.

<p>7 И рече Бог: потреблю человека, егоже сотворих, от лица земли, от человека даже до скота, и от гад даже до птиц небесных: зане размыслих, яко сотворих я.

<p>8 Ное же обрете благодать пред\ Господем богом.

<p>9 Сия же бытия ноева: ное человек праведн, совершен сый в роде своем, Богу угоди ное.

<p>10 Роди же ное три сыны, сима, хама, иафефа.

<p>11 Растлеся же земля пред\ богом, и наполнися земля неправды.

<p>12 И виде Господь Бог землю, и бе растленна: яко растли всяка плоть путь свой на земли.

<p>13 И рече Господь Бог ною: время всякаго человека прииде пред\ мя, яко исполнися земля неправды от них: и се, аз погублю их и землю.

<p>14 Сотвори убо себе ковчег от древ (негниющих) четвероуголных: гнезда сотвориши в ковчезе, и посмолиши его внутрьуду и внеуду смолою.

<p>15 И тако сотвориши ковчег: трех сот лактей долгота ковчега, и пятидесяти лактей широта, и тридесяти лактей высота его.

<p>16 Собирая сводом сотвориши ковчег, и в лакоть свершиши его свыше: дверь же ковчега сотвориши от страны: обиталища двокровна и трекровна сотвориши в нем.

<p>17 Аз же, се, наведу потоп, воду на землю, погубити всяку плоть, в нейже есть дух жизни под\ небесем: и елика суть на земли, скончаются.

<p>18 И поставлю завет мой с тобою: внидеши же в ковчег ты и сынове твои, и жена твоя и жены сынов твоих с тобою.

<p>19 И от всех скотов и от всех гад, и от всех зверей, и от всякия плоти, два два от всех введеши в ковчег, да питаеши с собою: мужеский пол и женский будут.

<p>20 От всех птиц пернатых по роду, и от всех скотов по роду, и от всех гадов ползающих по земли по роду их, два два от всех внидут к тебе, питатися с тобою, мужеский пол и женский.

<p>21 Ты же возми себе от всех брашен, яже имате ясти, и собереши к себе, и будут тебе и оным брашно.

<p>22 И сотвори ное вся елика заповеда ему Господь Бог, тако сотвори.

%{Глава}7.

<p>1 И рече Господь Бог к ною: вниди ты и весь дом твой в ковчег, яко тя видех праведна предо мною в роде сем:

<p>2 от скотов же чистых введи к себе седмь седмь, мужеский пол и женский: от скотов же нечистых два два, мужеский пол и женский:

<p>3 и от птиц небесных чистых седмь седмь, мужеский пол и женский: и от всех птиц нечистых две две, мужеский пол и женский, препитати семя по всей земли:

<p>4 еще бо дний седмь, аз наведу дождь на землю четыредесять дний и четыредесять нощей: и потреблю всякое востание, еже сотворих, от лица всея земли.

<p>5 И сотвори ное вся, елика заповеда ему Господь Бог.

<p>6 Ное же бе лет шести сот, и потоп водный бысть на земли.

<p>7 Вниде же ное и сынове его, и жена его и жены сынов его с ним в ковчег, воды ради потопа.

<p>8 И от птиц чистых и от птиц нечистых, и от скот чистых и от скот нечистых, (и от зверей,) и от всех гадов пресмыкающихся по земли,

<p>9 два два внидоша к ною в ковчег, мужеский пол и женский, якоже заповеда (Господь) Бог ною.

<p>10 И бысть по седми днех, и вода потопная бысть на земли.

<p>11 В шестьсотное лето в житии ноеве, втораго месяца, в двадесять седмый день месяца, в день той разверзошася вси источницы бездны, и хляби небесныя отверзошася:

<p>12 и бысть дождь на землю четыредесять дний и четыредесять нощей.

<p>13 В день той вниде ное, сим, хам, иафеф, сынове ноевы, и жена ноева, и три жены сынов его с ним в ковчег.

<p>14 И вси зверие земнии по роду, и вси скоти по роду, и всякий гад движущийся на земли по роду, и всякая птица пернатая по роду своему,

<p>15 внидоша к ною в ковчег два два, мужеский пол и женский, от всякия плоти, в нейже есть дух животный:

<p>16 и входящая мужеский пол и женский от всякия плоти, внидоша к ною в ковчег, якоже заповеда Господь Бог ною: и затвори Господь Бог ковчег отвне его.

<p>17 И бысть потоп четыредесять дний и четыредесять нощей на земли, и умножися вода и взя ковчег, и возвысися от земли:

<p>18 и возмогаше вода, и умножашеся зело на земли, и ношашеся ковчег верху воды.

<p>19 Вода же возмогаше зело зело на земли: и покры вся горы высокия, яже бяху под\ небесем:

<p>20 пятьнадесять лактей горе возвысися вода, и покры вся горы высокия.

<p>21 И умре всякая плоть движущаяся по земли птиц и скотов и зверей, и всякий гад движущийся на земли, и всякий человек,

<p>22 и вся елика имут дыхание жизни, и все еже бе на суши умре.

<p>23 И потребися всякое востание, еже бяше на лицы всея земли, от человека даже до скота и гадов и птиц небесных, и потребишася от земли: и оста ное един, и иже с ним в ковчезе.

<p>24 И возвысися вода над\ землею дний сто пятьдесят.

%{Глава}8.

<p>1 И помяну Бог ноа, и вся звери, и вся скоты, и вся птицы, и вся гады пресмыкающыяся, елика беху с ним в ковчезе: и наведе Бог дух на землю, и преста вода.

<p>2 И заключишася источницы бездны и хляби небесныя: и удержася дождь от небесе.

<p>3 И вспять пойде вода идущая от земли: и умаляшеся вода по сте пятидесятих днех.

<p>4 И седе ковчег в месяц седмый, в двадесять седмый день месяца, на горах араратских.

<p>5 Вода же уходящи умаляшеся даже до десятаго месяца: и в десятый месяц, в первый день месяца явишася верси гор.

<p>6 И бысть по четыредесятих днех отверзе ное оконце ковчега, еже сотвори,

<p>7 и посла врана (*видети, аще уступила вода от лица земли): и изшед не возвратися, дондеже изсяче вода от земли.

<p>8 И посла голубицу по нем видети, аще уступила вода от лица земли:

<p>9 и не обретши голубица покоя ногама своима, возвратися к нему в ковчег, яко вода бяше по всему лицу всея земли: и простер руку свою, прият ю и внесе ю к себе в ковчег.

<p>10 И премедлив еще седмь дний, паки посла голубицу из\ ковчега.

<p>11 И возвратися к нему голубица к вечеру, и имеяше сучец масличен с листвием во устех своих: и позна ное, яко уступи вода от лица земли.

<p>12 И премедлив еще седмь дний других, паки посла голубицу, и не приложи возвратитися к нему потом.

<p>13 И бысть в первое и шестьсотное лето жития ноева, в первый день перваго месяца, изсяче вода от лица земли: и откры ное покров ковчега, егоже сотвори, и виде, яко изсяче вода от лица земли.

<p>14 В месяц же вторый, в двадесять седмый день месяца изсше земля.

<p>15 И рече Господь Бог ноеви, глаголя:

<p>16 изыди из\ ковчега ты и жена твоя, и сынове твои и жены сынов твоих с тобою:

<p>17 и вся звери, елицы суть с тобою, и всяку плоть от птиц даже до скотов, и всяк гад движущийся по земли изведи с собою: и раститеся и множитеся на земли.

<p>18 И изыде ное и жена его, и сынове его и жены сынов его с ним,

<p>19 и вси зверие, и вси скоти, и вся птицы и вси гади движущиися по роду своему на земли изыдоша из\ ковчега.

<p>20 И созда ное жертвенник Господеви: и взя от всех скотов чистых и от всех птиц чистых и вознесе во всесожжение на жертвенник.

<p>21 И обоня Господь воню благоухания. И рече Господь Бог размыслив: не приложу ктому прокляти землю за дела человеческая, зане прилежит помышление человеку прилежно на злая от юности его: не приложу убо ктому поразити всякую плоть живущую, якоже сотворих:

<p>22 во вся дни земли сеятва и жатва, зима и зной, лето и весна, день и нощь не престанут.

%{Глава}9.

<p>1 И благослови Бог ноа и сыны его и рече им: раститеся и множитеся, и наполните землю и обладайте ею:

<p>2 и страх и трепет ваш будет на всех зверех земных (и на всех скотех земных), на всех птицах небесных и на всех движущихся по земли и на всех рыбах морских: в руце вашы вдах (я).

<p>3 И всякое движущееся, еже есть живо, вам будет в снедь: яко зелие травное дах вам все.

<p>4 Точию мяса в крови души да не снесте.

<p>5 Крови бо вашей, душ ваших, от руки всякаго зверя изыщу (ея): и от руки человека брата изыщу ея.

<p>6 Проливаяй кровь человечу, в ея место его пролиется: яко во образ божий сотворих человека.

<p>7 Вы же раститеся и множитеся, и наполните землю, и множитеся на ней.

<p>8 И рече Бог ноеви и сыном его с ним, глаголя:

<p>9 се, аз поставляю завет мой вам и семени вашему по вас,

<p>10 и всякой души живущей с вами от птиц и от скот и всем зверем земным, елика с вами (суть) от всех изшедших из\ ковчега:

<p>11 и поставлю завет мой с вами: и не умрет всяка плоть ктому от воды потопныя, и ктому не будет потоп водный, еже истлити всю землю.

<p>12 И рече Господь Бог ноеви: сие знамение завета, еже аз даю между мною и вами, и между всякою душею живою, яже есть с вами, в роды вечныя:

<p>13 дугу мою полагаю во облаце, и будет в знамение завета (вечнаго) между мною и землею.

<p>14 И будет егда наведу облаки на землю, явится дуга моя во облаце:

<p>15 и помяну завет мой, иже есть между мною и вами, и между всякою душею живущею во всякой плоти, и не будет ктому вода в потоп, яко потребити всяку плоть.

<p>16 И будет дуга моя во облаце: и узрю ю, еже помянути завет вечный между мною и землею, и между всякою душею живущею во всякой плоти, яже есть на земли.

<p>17 И рече Бог ноеви: сие знамение завета, егоже положих между мною и между всякою плотию, яже есть на земли.

<p>18 Быша же сынове ноевы изшедшии из\ ковчега, сим, хам, иафеф: хам же бяше отец ханаань.

<p>19 Трие сии суть сынове ноевы: от сих разсеяшася по всей земли.

<p>20 И начат ное человек делатель (быти) земли, и насади виноград:

<p>21 и испи от вина, и упися, и обнажися в дому своем.

<p>22 И виде хам отец ханаань наготу отца своего, и изшед вон поведа обема братома своима.

<p>23 И вземше сим и иафеф ризу, возложиша (ю) на обе раме свои, и идоша вспять зряще, и покрыша наготу отца своего: и лице их вспять зря, и наготы отца своего не видеша.

<p>24 Истрезвися же ное от вина, и разуме елика сотвори ему сын его юнейший,

<p>25 и рече: проклят (буди) ханаан отрок: раб будет братиям своим.

<p>26 И рече: благословен Господь Бог симов: и будет ханаан отрок раб ему:

<p>27 да распространит Бог иафефа, и да вселится в селениих симовых, и да будет ханаан раб ему.

<p>28 Поживе же ное по потопе лет триста пятьдесят.

<p>29 И быша вси дние ноевы лет девять сот пятьдесят: и умре.

%{Глава}10.

<p>1 Сия же (суть) бытия сынов ноевых, сима, хама, иафефа. И родишася им сынове по потопе.

<p>2 Сынове иафефовы: гамер и магог, и мадай и иован, и елиса и фовел, и мосох и фирас.

<p>3 Сынове же гамеровы: асханас и рифаф и форгама.

<p>4 Сынове же иовани: елиса и фарсис, китийстии и родийстии.

<p>5 От сих разделишася острови языков (всех) в земли их: кийждо по языку в племенех своих и в народех своих.

<p>6 Сынове же хамовы: хус и месраин, фуд и ханаан.

<p>7 Сынове хусовы: сава и евила, и савафа и регма, и савафака. Сынове же регмановы: сава и дадан.

<p>8 Хус же роди неврода: сей начат быти исполин на земли:

<p>9 сей бе исполин ловец пред\ Господем богом: сего ради рекут: яко неврод исполин ловец пред\ Господем.

<p>10 И бысть начало царства его вавилон и орех, и архад и халанни на земли сеннаар.

<p>11 От земли тоя изыде ассур: и созда ниневию, и роовоф град, и халах.

<p>12 И дасем между ниневиею и между халахом: сей есть град великий.

<p>13 Месраин же роди лудиима и неффалима, и енеметиима и лавиима,

<p>14 и патросониима и хасмониима, отнюдуже изыде филистиим, и гаффориима.

<p>15 Ханаан же роди сидона первенца (своего) и хеттеа,

<p>16 и иевусеа и аморреа, и гергесеа

<p>17 и евеа, и арукеа и асеннеа,

<p>18 и арадиа и самареа, и амафию. И посем разсеяшася племена хананейская:

<p>19 и быша пределы хананейстии от сидона даже приити до герара и газы, идуще даже до содома и гоморры, до адамы и севоима, даже до даса.

<p>20 Сии сынове хамовы в племенех своих, по языком своим, в странах своих и в народех своих.

<p>21 И симу родися и тому, отцу всех сынов еверовых, брату иафефа старейшаго {в греческом переводе иафеф показан брат симу старейший.}.

<p>22 Сынове симовы: елам и ассур, и арфаксад и луд, и арам и каинан.

<p>23 И сынове арамли: ос и ул, и гатер и мосох.

<p>24 И арфаксад роди каинана, каинан же роди салу, сала же роди евера.

<p>25 И родистася еверу два сына: имя единому фалек: во дни бо его разделися земля: и имя брату его иектан.

<p>26 Иектан же роди елмодада и салефа, и сармофа и иараха,

<p>27 и одорра и евила и декла,

<p>28 и евала и авимаила и совева,

<p>29 и уфира и евила и иовава: вси сии сынове иектановы.

<p>30 И бысть селение их от маси даже приити до сафира, горы восточныя.

<p>31 Сии сынове симовы, в племенех своих, по языком их, в странах их и в народех их.

<p>32 Сия племена сынов ноевых по родом их, по языком их: от сих разсеяшася острови языков на земли по потопе.

%{Глава}11.

<p>1 И бе вся земля устне едине, и глас един всем.

<p>2 И бысть внегда поити им от восток, обретоша поле в земли сеннаарстей и вселишася тамо.

<p>3 И рече человек ближнему своему: приидите, сотворим плинфы и испечем их огнем. И бысть им плинфа в камень, и брение вместо мела.

<p>4 И рекоша: приидите, созиждем себе град и столп, егоже верх будет даже до небесе: и сотворим себе имя, прежде неже разсеятися нам по лицу всея земли.

<p>5 И сниде Господь видети град и столп, егоже созидаша сынове человечестии.

<p>6 И рече Господь: се, род един, и устне едине всех, и сие начаша творити: и ныне не оскудеют от них вся, елика аще восхотят творити.

<p>7 Приидите, и сошедше смесим тамо язык их, да не услышат кийждо гласа ближняго (своего).

<p>8 И разсея их оттуду Господь по лицу всея земли: и престаша зиждуще град и столп.

<p>9 Сего ради наречеся имя его %[смешение%], яко тамо смеси Господь устна всея земли, и оттуду разсея их Господь по лицу всея земли.

<p>10 И сия бытия симова: и бяше сим сын ста лет, егда роди арфаксада, во второе лето по потопе:

<p>11 и поживе сим, повнегда родити ему арфаксада, лет пять сот и роди сыны и дщери: и умре.

<p>12 И поживе арфаксад лет сто тридесять пять и роди каинана:

<p>13 и поживе арфаксад, повнегда родити ему каинана, лет триста тридесять и роди сыны и дщери: и умре. И поживе каинан лет сто тридесять и роди салу: и поживе каинан, повнегда родити ему салу, лет триста тридесять и роди сыны и дщери: и умре.

<p>14 И поживе сала лет сто тридесять и роди евера:

<p>15 и поживе сала, повнегда родити ему евера, лет триста тридесять и роди сыны и дщери: и умре.

<p>16 И поживе евер лет сто тридесять четыри и роди фалека:

<p>17 и поживе евер, повнегда родити ему фалека, лет триста седмьдесят и роди сыны и дщери: и умре.

<p>18 И поживе фалек лет сто тридесять и роди рагава:

<p>19 и поживе фалек, повнегда родити ему рагава, лет двесте девять и роди сыны и дщери: и умре.

<p>20 И поживе рагав лет сто тридесять два и роди серуха:

<p>21 и поживе рагав, повнегда родити ему серуха, лет двесте седмь и роди сыны и дщери: и умре.

<p>22 И поживе серух лет сто тридесять и роди нахора:

<p>23 и поживе серух, повнегда родити ему нахора, лет двесте и роди сыны и дщери: и умре.

<p>24 И поживе нахор лет седмьдесят девять и роди фарру:

<p>25 и поживе нахор, повнегда родити ему фарру, лет сто двадесять девять и роди сыны и дщери: и умре.

<p>26 И поживе фарра лет седмьдесят и роди аврама и нахора и аррана.

<p>27 Сия же бытия фарры: фарра роди аврама и нахора и аррана. Арран же роди лота:

<p>28 и умре арран пред\ фаррою отцем своим в земли, в нейже родися, в стране халдейстей.

<p>29 И пояста аврам и нахор себе жены: и имя жене аврамли сара, и имя жене нахорове мельха, дщи арраня: сей есть отец мельхин и отец есхин.

<p>30 Бяше же сара неплоды и не раждаше детей.

<p>31 И поят фарра аврама сына своего и лота сына арраня, сына сына своего, и сару сноху свою, жену аврама сына своего: и изведе я из\ земли халдейския ити на землю ханаанску: и приидоша даже до харрана и вселишася тамо.

<p>32 Быша же вси дние фаррины в земли харрани лет двесте пять: и умре фарра в харране.

%{Глава}12.

<p>1 И рече Господь авраму: изыди от земли твоея, и от рода твоего, и от дому отца твоего, и иди в землю, юже ти покажу:

<p>2 и сотворю тя в язык велий, и благословлю тя, и возвеличу имя твое, и будеши благословен:

<p>3 и благословлю благословящыя тя, и кленущыя тя проклену: и благословятся о тебе вся племена земная.

<p>4 И иде аврам, якоже глагола ему Господь, и идяше с ним лот: аврам же бе лет седмидесяти пяти, егда изыде от (земли) харран.

<p>5 И поят аврам сару жену свою, и лота сына брата своего, и вся имения своя, елика стяжаша, и всякую душу, юже стяжаша в харране: и изыдоша поити в землю ханааню.

<p>6 И пройде аврам землю в долготу ея даже до места сихем, до дуба высокаго: хананее же тогда живяху на земли (той).

<p>7 И явися Господь авраму и рече ему: семени твоему дам землю сию. И созда тамо аврам жертвенник Господу явльшемуся ему.

<p>8 И отступи оттуду в гору на восток (лицем) прямо вефилю, и постави тамо кущу свою в вефили при мори, и агге к востоком: и созда тамо жертвенник Господу, и призва во имя Господа (явльшася ему).

<p>9 И воздвижеся аврам, и шед ополчися в пустыни.

<p>10 И бысть глад на земли: и сниде аврам во египет вселитися тамо, яко одоле глад на земли.

<p>11 Бысть же егда приближися аврам внити во египет, рече аврам саре жене своей: вем аз, яко жена добролична еси:

<p>12 будет убо егда увидят тя египтяне, рекут, яко жена его есть сия: и убиют мя, тебе же снабдят:

<p>13 рцы убо, яко сестра ему есмь, да добро мне будет тебе ради, и будет жива душа моя тебе ради.

<p>14 Бысть же егда вниде аврам во египет, видевше египтяне жену его, яко добра бяше зело,

<p>15 и видеша ю князи фараони и похвалиша ю пред\ фараоном, и введоша ю в дом фараонов.

<p>16 И авраму добре бяше ея ради: и быша ему овцы и телцы и ослы, и рабы и рабыни, и мски и велблюды.

<p>17 И мучи Господь казньми великими и лютыми фараона и дом его сары ради жены аврамли.

<p>18 Призвав же фараон аврама, рече ему: что сие сотворил еси мне, яко не поведал ми еси, яко жена твоя есть;

<p>19 Вскую рекл еси, яко сестра ми есть; И поях ю себе в жену. И ныне се, жена твоя пред\ тобою: поемь ю отиди.

<p>20 И заповеда фараон мужем о авраме, проводити его и жену его, и вся, елика быша его, и лота с ним.

%{Глава}13.

<p>1 Изыде же аврам от египта сам и жена его, и вся, елика его, и лот с ним в пустыню.

<p>2 Аврам же бяше богат зело скоты и сребром и златом.

<p>3 И иде отнюдуже прииде, в пустыню до вефиля, до места, идеже бе ему куща первее, между вефилем и между агге,

<p>4 на место жертвенника, идеже сотвори его первее: и призва тамо аврам имя господне.

<p>5 И лоту ходящу со аврамом бяху овцы, и волы, и кущы.

<p>6 И не вмещаше их земля жити вкупе, яко имения их бяху многа: и не можаху жити вкупе.

<p>7 И бысть распря между пастухи скота аврамля и между пастухи скота лотова: хананее же и ферезее тогда живяху на земли (той).

<p>8 Рече же аврам лоту: да не будет распря между мною и тобою, и между пастухи твоими и между пастухи моими, яко человецы братия мы есмы:

<p>9 не се ли вся земля пред\ тобою есть; Отлучися ты от мене: аще ты на лево, аз на десно: аще же ты на десно, аз на лево.

<p>10 И возвед лот очи свои, виде всю окрестную страну иорданскую, яко вся напаяема бяше водою, прежде неже низвратити Богу содом и гоморр, яко рай божий, и яко земля египетска, даже приити до зогора:

<p>11 и избра себе лот всю окрестную страну иорданскую, и отиде лот от востока: и разлучистася кийждо от брата своего.

<p>12 Аврам же вселися в земли ханаанстей, лот же вселися во граде окрестных стран и вселися в содоме.

<p>13 Человецы же сущии в содоме зли и грешни пред\ богом зело.

<p>14 Бог же рече авраму, повнегда разлучитися лоту от него: воззри очима твоима и виждь от места, идеже ты ныне еси, к северу, и ливе {югу}, и к востоку, и морю:

<p>15 яко всю землю, юже ты видиши, тебе дам ю и семени твоему во веки,

<p>16 и сотворю семя твое, яко песок земный: аще кто может исчести песок земный, то и семя твое изочтет:

<p>17 востав проиди землю в долготу ея и в широту: яко тебе дам ю и семени твоему во век.

<p>18 И отселився аврам, пришед вселися у дуба мамврийскаго, иже бяше в хевроне: и созда ту жертвенник Господу.

%{Глава}14.

<p>1 Бысть же в царство амарфала царя сеннаарска, и ариох царь елласарск, и ходоллогомор царь еламск, и фаргал царь языческий

<p>2 сотвориша рать с валлою царем содомским и с варсою царем гоморрским, и с сеннааром царем адамы и с симовором царем севоимским, и с царем валаки: сия есть сигор.

<p>3 Вси сии совещашася на юдоль сланую: сие есть море сланое.

<p>4 Дванадесять лет тии работаша ходоллогомору: третияго же надесять лета отступиша.

<p>5 И в четвертое надесять лето, прииде ходоллогомор, и цари иже с ним, и изсекоша исполинов сущих во астарофе и в карнаине, и языки крепки вкупе с ними, и омеов, иже в сави граде,

<p>6 и хорреов, иже в горах сиирских, даже до теревинфа фараня, иже есть в пустыни.

<p>7 И возвратившеся приидоша ко источнику судному, иже есть кадис: и ссекоша вся князи амаликовы, и аморреов живущих во асасанфамаре.

<p>8 Изыде же царь содомский и царь гоморрский, и царь адаманский и царь севоимский, и царь валаки, сия есть сигор: и ополчишася противу их на брань во юдоли сланой,

<p>9 на ходоллогомора царя еламска и фаргала царя языческа, и амарфала царя сеннаарска и ариоха царя елласарска: четыри цари на пять.

<p>10 Юдоль же сланая имяше кладязи смоляныя. И побеже царь содомский и царь гоморрский, и падоша тамо: оставшиися же бежаша в горняя (и одержаша я).

<p>11 Взяша же вся конныя содомския и гоморрския и вся брашна их, и отидоша.

<p>12 Взяша же и лота сына брата аврамова и имение его, и отидоша: бе бо в содомех живый.

<p>13 Пришед же един от уцелевших, возвести авраму пришелцу, иже живяше у дуба мамврийскаго, аморреа брата есхоля и брата авнаня, иже беша союзницы аврамовы.

<p>14 Слышав же аврам, яко пленен бысть лот братаничь его, сочте домочадцы своя триста и осмьнадесять, и погна в\ъслед их даже до дана.

<p>15 И нападе на ня нощию сам и отроцы его (с ним): и порази их и гони их даже до ховала, иже есть ошуюю дамаска:

<p>16 и возврати вся конныя содомския, и лота сына брата своего возврати, и вся имения его, и жены, и люди.

<p>17 Изыде же царь содомский в сретение ему, повнегда возвратитися ему от сеча ходоллогоморскаго, и царей сущих с ним, в юдоль савину: сие же бяше поле царево:

<p>18 и мелхиседек царь салимский изнесе хлебы и вино: бяше же священник Бога вышняго.

<p>19 И благослови аврама, и рече: благословен аврам богом вышним, иже созда небо и землю:

<p>20 и благословен Бог вышний, иже предаде враги твоя под\ руки тебе. И даде ему десятину аврам от всего.

<p>21 Рече же царь содомский ко авраму: даждь ми мужы, а кони возми себе.

<p>22 Рече же аврам к царю содомску: воздвигну руку мою ко Господу Богу вышнему, иже сотвори небо и землю:

<p>23 аще от нити до ременя сапожнаго возму от всего твоего, да не речеши, яко аз обогатих аврама:

<p>24 кроме сих, яже снедоша отроцы, и части мужей, иже ходиша со мною, есхол, авнан, мамврий: сии да возмут части (своя).

%{Глава}15.

<p>1 По глаголех же сих, бысть слово господне ко авраму в видении нощию, глаголя: не бойся, авраме: аз защищаю тя, мзда твоя многа будет зело.

<p>2 Глагола же аврам: Владыко Господи, что ми даси; аз же отпущаюся безчаден: сын же масек домочадицы моея, сей дамаск елиезер.

<p>3 И рече аврам: понеже мне не дал еси семене, домочадец же мой наследник мой будет.

<p>4 И абие глас Господень бысть к нему, глаголющий: не будет сей наследник твой, но иже изыдет из\ тебе, той будет наследник тебе.

<p>5 Изведе же его вон и рече ему: воззри на небо и изочти звезды, аще возможеши исчести я. И рече: тако будет семя твое.

<p>6 И верова аврам Богу, и вменися ему в правду.

<p>7 Рече же к нему: аз (есмь) Бог изведый тя от страны халдейския, яко дати тебе землю сию наследствовати.

<p>8 И рече: Владыко Господи, по чесому уразумею, яко наследити ю имам;

<p>9 Рече же к нему: возми мне юницу трилетну и козу трилетну и овна трилетна, и горлицу и голубя.

<p>10 Взя же он вся сия и раздели я на полы, и положи я противолична едина ко другому: птиц же не раздели.

<p>11 Слетеша же птицы на телеса растесаная их: и седе близу их аврам.

<p>12 Заходящу же солнцу, ужас нападе на аврама, и се, страх темен велий нападе нань.

<p>13 И речено бысть ко авраму: ведый увеси, яко преселно будет семя твое в земли не своей, и поработят я, и озлобят я, и смирят я лет четыриста:

<p>14 языку же, емуже поработают, сужду аз: по сих же изыдут семо со имением многим:

<p>15 ты же отидеши ко отцем твоим в мире, препитан в старости добрей:

<p>16 в четвертем же роде возвратятся семо: не бо исполнишася греси аморреов до ныне.

<p>17 Егда же бысть солнце на западе, пламень бысть: и се, пещь дымящися, и свещы огненны, яже проидоша между растесании сими.

<p>18 В день той завеща Господь авраму завет, глаголя: семени твоему дам землю сию от реки египетския даже до реки великия евфрата:

<p>19 кенеов и кенезеов и кедмонеов,

<p>20 и хеттеов и ферезеов и рафаинов,

<p>21 и аморреов и хананеов, и евеов и гергесеов и иевусеов.

%{Глава}16.

<p>1 Сара же жена аврамля не раждаше ему: бяше же ей раба египтяныня, ейже имя агарь.

<p>2 Рече же сара ко авраму: се, заключи мя Господь, еже не раждати: вниди убо к рабе моей, да чада сотворю от нея. Послуша же аврам гласа сарина.

<p>3 И поимши сара жена аврамля агарь египтяныню рабу свою, по десяти летех вселения аврамля в земли ханаани, даде ю в жену авраму мужу своему.

<p>4 И вниде ко агари, и зачат: и виде, яко во чреве имать, и укорена бысть госпожа (ея) пред\ нею.

<p>5 И рече сара ко авраму: обида ми от тебе: аз дах рабу мою в недро твое: она же видевши, яко во чреве имать, укорена бых пред\ нею: суди Бог между мною и тобою.

<p>6 Рече же аврам к саре: се, раба твоя в руку твоею: твори ей, якоже ти есть угодно. И озлоби ю сара: и отбеже от лица ея.

<p>7 И обрете ю ангел Господень у источника воды в пустыни, у источника на пути сур.

<p>8 И рече ей ангел Господень: агарь, рабо сарина, откуду идеши и камо грядеши; И рече: от лица сары госпожи моея аз бегу.

<p>9 Рече же ей ангел Господень: возвратися к госпоже своей и покорися под\ руку ея.

<p>10 И рече ей ангел Господень: умножая умножу семя твое, и не сочтется от множества.

<p>11 И рече ей ангел Господень: се, ты во чреве имаши и родиши сына, и наречеши имя ему исмаил: яко услыша Господь смирение твое:

<p>12 сей будет селный человек: руце его на всех, и руки всех на него, и пред\ лицем всея братии своея вселится.

<p>13 И призва агарь имя Господа глаголющаго к ней: ты Бог призревый на мя: яко рече: ибо предо мною видех явльшагося мне.

<p>14 Сего ради прозва кладязь той: кладязь, идеже предо мною видех: се между кадисом и между варадом.

<p>15 И роди агарь авраму сына, и нарече аврам имя сыну своему, егоже роди ему агарь, исмаил.

<p>16 Аврам же бе лет осмидесяти шести, егда роди агарь авраму исмаила.

%{Глава}17.

<p>1 Бысть же авраму лет девятьдесят девять: и явися Господь авраму и рече ему: аз есмь Бог твой, благоугождай предо мною и буди непорочен:

<p>2 и положу завет мой между мною и между тобою: и умножу тя зело.

<p>3 И паде аврам на лицы своем, и рече ему Бог, глаголя:

<p>4 и аз се, завет мой с тобою, и будеши отец множества языков:

<p>5 и не наречется ктому имя твое аврам, но будет имя твое авраам: яко отца многих языков положих тя:

<p>6 и возращу тя зело зело, и положу тя в народы, и царие из\ тебе изыдут:

<p>7 и поставлю завет мой между мною и между тобою, и между семенем твоим по тебе в роды их, в завет вечен, да буду тебе Бог и семени твоему по тебе:

<p>8 и дам тебе и семени твоему по тебе землю, в нейже обитаеши, всю землю ханааню во одержание вечное, и буду им Бог.

<p>9 И рече Бог ко аврааму: ты же завет мой соблюдеши, ты и семя твое по тебе в роды их.

<p>10 И сей завет, егоже соблюдеши между мною и вами, и между семенем твоим по тебе в роды их: обрежется от вас всяк мужеск пол,

<p>11 и обрежете плоть крайнюю вашу, и будет в знамение завета между мною и вами.

<p>12 И младенец осми дний обрежется вам, всяк мужеский пол в родех ваших: и домочадец, и купленый от всякаго сына чуждаго, иже несть от семене твоего: обрезанием обрежется домочадец дому твоего и купленый.

<p>13 И будет завет мой на плоти вашей в завет вечен.

<p>14 Необрезаный же мужеский пол, иже не обрежет плоти крайния своея в день осмый, погубится душа та от рода своего: яко завет мой разори.

<p>15 И рече Бог аврааму: сара жена твоя не наречется имя ея сара, но сарра будет имя ей:

<p>16 благословлю же ю и дам тебе от нея чадо: и благословлю е, и будет в языки, и царие языков из\ него будут.

<p>17 И паде авраам на лице свое, и посмеяся, и рече в мысли своей, глаголя: еда столетному (мужу) родится сын; еда и сарра девятидесяти лет (сущи) родит;

<p>18 Рече же авраам к Богу: исмаил сей да живет пред\ тобою.

<p>19 Рече же Бог ко аврааму: воистинну, се, сарра жена твоя родит тебе сына, и наречеши имя ему исаак: и поставлю завет мой с ним в завет вечен, да буду ему в Бога и семени его по нем.

<p>20 О исмаиле же се послушах тебе: и се благослових его, и возращу его, и умножу его зело: дванадесять языки родит: и дам его в язык велий.

<p>21 Завет же мой поставлю со исааком, егоже родит тебе сарра, во время сие, в лето второе.

<p>22 Сконча же (Бог) глаголя к нему, и взыде Бог от авраама.

<p>23 И поя авраам исмаила сына своего, и вся домочадцы своя и вся купленыя, и весь мужеск пол мужей, иже в дому авраамли, и обреза плоть крайнюю их во время дне того, якоже глагола ему Бог.

<p>24 Авраам же девятидесяти девяти лет бяше, егда обреза плоть крайнюю свою.

<p>25 Исмаил же сын его бяше лет трехнадесяти, егда обреза плоть крайнюю свою.

<p>26 Во время (же) дне онаго обрезася авраам и исмаил сын его,

<p>27 и вси мужие дому его, и домочадцы (его) и куплении от инородных языков, и обреза я.

%{Глава}18.

<p>1 Явися же ему Бог у дуба мамврийска, седящу ему пред\ дверьми сени своея в полудни.

<p>2 Воззрев же очима своима, виде, и се, трие мужие стояху над\ ним: и видев притече в сретение им от дверий сени своея: и поклонися до земли

<p>3 и рече: Господи, аще убо обретох благодать пред\ тобою, не мини раба твоего:

<p>4 да принесется вода и омыются ноги ваши, и прохладитеся под\ древом:

<p>5 и принесу хлеб, да ясте, и посем пойдете в путь свой, егоже ради уклонистеся к рабу вашему. И рекоша: тако сотвори, якоже глаголал еси.

<p>6 И потщася авраам в сень к сарре и рече ей: ускори и смеси три меры муки чисты, и сотвори потребники.

<p>7 И тече авраам ко кравам, и взя телца млада и добра, и даде рабу, и ускори приготовити е.

<p>8 И взя масло, и млеко, и телца, егоже приготова: и предложи им, и ядоша: сам же стояше пред\ ними под\ древом.

<p>9 Рече же к нему: где сарра жена твоя; он же отвещав, рече: се, в сени.

<p>10 Рече же: (се) возвращаяся прииду к тебе во время сие в часы, и родит сына сарра жена твоя. Сарра же услыша пред\ дверьми сени сущи за ним.

<p>11 Авраам же и сарра стара (беста,) заматеревшая во днех: и престаша сарре бывати женская.

<p>12 Разсмеяся же сарра в себе, глаголющи: не у было ми убо доселе, господин же мой стар.

<p>13 И рече Господь ко аврааму: что яко разсмеяся сарра в себе, глаголющи: еда истинно рожду; аз же состарехся.

<p>14 Еда изнеможет у Бога слово; в сие время возвращуся к тебе в часы, и будет сарре сын.

<p>15 Отречеся же сарра, глаголющи: не разсмеяхся: убояся бо. И рече ей: ни, но разсмеялася еси.

<p>16 Воставше же оттуду мужие, воззреша на лице содома и гоморра: авраам же идяше с ними, провождая их.

<p>17 Господь же рече: еда утаю аз от авраама раба моего, яже аз творю;

<p>18 Авраам же бывая будет в язык велик и мног, и благословятся о нем вси языцы земнии:

<p>19 вем бо, яко заповесть сыном своим и дому своему по себе, и сохранят пути господни творити правду и суд, яко да наведет Господь на авраама вся, елика глагола к нему.

<p>20 Рече же Господь: вопль содомский и гоморрский умножися ко мне, и греси их велицы зело:

<p>21 сошед убо узрю, аще по воплю их грядущему ко мне совершаются: аще же ни, да разумею.

<p>22 И обратившеся оттуду мужие, приидоша в содом: авраам же еще бяше стояй пред\ Господем.

<p>23 И приближився авраам, рече: погубиши ли праведнаго с нечестивым, и будет праведник яко нечестивый;

<p>24 аще будут пятьдесят праведницы во граде, погубиши ли я; не пощадиши ли всего места пятидесяти ради праведных, аще будут в нем;

<p>25 никакоже ты сотвориши по глаголу сему, еже убити праведника с нечестивым, и будет праведник яко нечестивый: никакоже, судяй всей земли, не сотвориши ли суда;

<p>26 Рече же Господь: аще будут в содомех пятьдесят праведницы во граде, оставлю весь град и все место их ради.

<p>27 И отвещав авраам, рече: ныне начах глаголати ко Господу моему, аз же есмь земля и пепел:

<p>28 аще же умалятся пятьдесят праведницы в четыредесять пять, погубиши ли четыредесяти пятих ради весь град; И рече: не погублю, аще обрящу тамо четыредесять пять.

<p>29 И приложи еще глаголати к нему, и рече: аще же обрящутся тамо четыредесять; И рече: не погублю ради четыредесяти.

<p>30 И рече: что, Господи, аще возглаголю; аще же обрящется тамо тридесять; И рече: не погублю тридесятих ради.

<p>31 И рече: понеже имам глаголати ко Господу: аще же обрящутся тамо двадесять; И рече: не погублю, аще обрящутся тамо двадесять.

<p>32 И рече: что, Господи, аще возглаголю еще единою; аще же обрящутся тамо десять; И рече: не погублю десятих ради.

<p>33 Отиде же Господь, яко преста глаголя ко аврааму: и авраам возвратися на место свое.

%{Глава}19.

<p>1 Приидоста же два ангела в содом в вечер: лот же седяше пред\ враты содомскими. Видев же лот, воста в сретение им и поклонися лицем на землю

<p>2 и рече: се, господие, уклонитеся в дом раба вашего и почийте, и омыйте ноги вашя, и обутреневавше отидете в путь свой. Реша же: ни, но на стогне почием.

<p>3 И принуди я, и уклонишася к нему, и внидоша в дом его: и сотвори им учреждение, и опресноки испече им, и ядоша.

<p>4 Пред\ спанием же мужие града содомляне об\ъидоша дом, от юноши даже до старца, весь народ вкупе:

<p>5 и иззываху лота, и глаголаху к нему: где суть мужие вшедшии к тебе нощию; изведи я к нам, да будем с ними.

<p>6 Изыде же лот к ним в преддверие, двери же затвори за собою.

<p>7 Рече же к ним: никакоже, братие, не дейте зла:

<p>8 суть же ми две дщери, яже не познаша мужа: изведу их к вам, и творите им, якоже угодно есть вам: точию мужем сим не сотворите обиды, того бо ради внидоша под\ кров дому моего.

<p>9 Реша же ему: отиди отсюду: пришел еси (семо) обитати, еда ли и суд судити; ныне убо тя озлобим паче, нежели оных. И насилствоваша мужа лота зело, и приближишася разбити двери.

<p>10 Простерше же мужие руки, вовлекоша лота к себе в храмину, и двери храмины заключиша:

<p>11 мужы же, сущыя пред\ дверьми дому, поразиша слепотою от мала даже до велика: и разслабишася ищуще дверий.

<p>12 Реша же мужие к лоту: суть ли тебе зде зятие или сынове или дщери; или аще кто тебе ин есть во граде, изведи (я) от места сего:

<p>13 яко мы погубляем место сие, понеже возвысися вопль их пред\ Господем, и посла нас Господь истребити его.

<p>14 Изыде же лот и глагола к зятем своим, поимшым дщери его, и рече: востаните и изыдите от места сего, яко погубляет Господь град. Возмнеся же играти пред\ зятьми своими.

<p>15 Егда же утро бысть, понуждаху ангели лота, глаголюще: востав, поими жену твою и две дщери твоя, яже имаши, и изыди, да не и ты погибнеши со беззаконми града.

<p>16 И смутишася, и взяша ангели за руку его, и за руку жену его, и за руки двух дщерей его, понеже пощаде и Господь.

<p>17 И бысть егда изведоша я вон, и реша: спасая спасай твою душу: не озирайся вспять, ниже постой во всем пределе (сем): в горе спасайся, да не когда купно ят будеши.

<p>18 Рече же лот к ним: молюся, Господи,

<p>19 понеже обрете раб твой милость пред\ тобою, и возвеличил еси правду твою, юже твориши на мне, еже жити души моей: аз же не возмогу спастися в горе, да не когда постигнут мя злая, и умру:

<p>20 се, град сей близ\ еже убежати ми тамо, иже есть мал, и тамо спасуся: не мал ли есть; и жива будет душа моя тебе ради.

<p>21 И рече ему: се, удивихся лицу твоему, и о словеси сем, еже не погубити града, о немже глаголал еси:

<p>22 потщися убо спастися тамо: не возмогу бо сотворити дела, дондеже внидеши тамо: сего ради прозва имя граду тому сигор.

<p>23 Солнце взыде над\ землю, лот же вниде в сигор.

<p>24 И Господь одожди на содом и гоморр жупел, и огнь от Господа с небесе.

<p>25 И преврати грады сия, и всю окрестную страну, и вся живущыя во градех, и вся прозябающая от земли.

<p>26 И озреся жена его вспять, и бысть столп слан.

<p>27 Востав же авраам заутра (иде) на место, идеже стояше пред\ Господем,

<p>28 и воззре на лице содома и гоморра, и на лице окрестныя страны, и виде: и се, восхождаше пламень от земли, аки дым пещный.

<p>29 И бысть егда преврати Бог вся грады страны тоя, помяну Бог авраама и изсла лота от среды превращения, егда преврати Господь грады, в нихже живяше лот.

<p>30 Изыде же лот от сигора, и седе в горе сам, и две дщери его с ним: убояся бо жити в сигоре: и вселися в пещеру сам и дщери его с ним.

<p>31 Рече же старейшая к юнейшей: отец наш стар, и никтоже есть на земли, иже внидет к нам, якоже обычно всей земли:

<p>32 гряди убо, упоим отца нашего вином и преспим с ним, и возставим от отца нашего семя.

<p>33 упоиша же отца своего вином в нощи оней: и вшедши старейшая, преспа со отцем своим тоя нощи: и не поразуме он, егда преспа и егда воста.

<p>34 Бысть же наутрие, и рече старейшая к юнейшей: се, (аз) преспах вчера со отцем нашим: упоим его вином и в сию нощь, и вшедши преспи с ним, и возставим от отца нашего семя.

<p>35 упоиша же и в ту нощь отца своего вином: и вшедши юнейшая преспа со отцем своим: и не поразуме он, егда преспа и егда воста.

<p>36 И зачаша обе дщери лотовы от отца своего:

<p>37 и роди старейшая сына и нарече имя ему моав, глаголющи: от отца моего. Сей отец моавитом даже до нынешняго дне.

<p>38 Роди же юнейшая сына и нарече имя ему амман, глаголющи: сын рода моего. Сей отец амманитом до нынешняго дне.

%{Глава}20.

<p>1 И пойде оттуду авраам на землю полуденную и вселися между кадисом и между суром: и обита в герарех.

<p>2 Рече же авраам о сарре жене своей, яко сестра ми есть: убояся бо рещи, яко жена ми есть, да не когда убиют его мужие градстии ея ради. Посла же авимелех царь герарский и взя сарру.

<p>3 И прииде Бог ко авимелеху нощию во сне и рече ему: се, ты умираеши жены ради сея, юже поял еси: сия же есть сожителствующая мужу.

<p>4 Авимелех же не прикоснуся ей и рече: Господи, язык неведущий и праведн погубиши ли;

<p>5 не сам ли ми рече: сестра ми есть; и сия ми рече: брат ми есть; чистым сердцем и в правде рук сотворих сие.

<p>6 Рече же ему Бог во сне: и аз познах, яко чистым сердцем сотворил еси сие, и пощадех тя, да не согрешиши ко мне: сего ради не попустих ти коснутися ея:

<p>7 ныне же отдаждь жену мужу, яко пророк есть, и помолится о тебе, и жив будеши: аще же не отдаси, веждь, яко умреши ты и вся твоя.

<p>8 И воста рано авимелех, и призва вся отроки своя, и глагола словеса сия вся во ушы их: убояшася же вси человецы зело.

<p>9 И призва авимелех авраама и рече ему: что сие сотворил еси нам; еда что согрешихом тебе, яко навел еси на мя и на царство мое грех велик; дело, еже никтоже сотвори, сотворил еси мне.

<p>10 И рече авимелех аврааму: что умыслив, сотворил еси сие;

<p>11 Рече же авраам: рекох бо: негли несть благочистия на месте сем: и убиют мя жены ради моея:

<p>12 ибо истинно сестра ми есть по отцу, а не по матери: бысть же ми в жену:

<p>13 и бысть егда изведе мя Бог от дому отца моего, и рех ей: правду сию сотвориши ми: во всяко место, идеже аще приидем, тамо рцы о мне, яко брат ми есть.

<p>14 Взя же авимелех тысящу дидрахм (сребра), и овцы, и телцы, и рабы, и рабыни, и даде аврааму: и отдаде ему сарру жену его.

<p>15 И рече авимелех аврааму: се, земля моя пред\ тобою: идеже аще тебе угодно есть, вселися.

<p>16 Сарре же рече: се, дах тысящу дидрахм брату твоему: сия будут тебе в честь лица твоего, и всем, яже суть с тобою, и во всем истинствуй.

<p>17 Помолися же авраам Богу, и исцели Бог авимелеха и жену его и рабыни его, и начаша раждати:

<p>18 яко заключая заключи Господь от внеуду всяка ложесна в дому авимелеха, сарры ради жены авраамли.

%{Глава}21.

<p>1 И Господь посети сарру, якоже рече: и сотвори Господь сарре, якоже глагола.

<p>2 И заченши сарра роди аврааму сына в старости, во время, якоже глагола ему Господь:

<p>3 и нарече авраам имя сыну своему рождшемуся ему, егоже роди ему сарра, исаак:

<p>4 обреза же авраам исаака во осмый день, якоже заповеда ему Бог.

<p>5 Авраам же бе ста лет, егда бысть ему исаак сын его.

<p>6 Рече же сарра: смех мне сотвори Господь: иже бо аще услышит, обрадуется со мною.

<p>7 И рече: кто возвестит аврааму, яко млеком питает отроча сарра, яко родих сына в старости моей;

<p>8 И возрасте отроча, и отдоено бысть: и сотвори авраам учреждение велие, в оньже день отдоися исаак сын его.

<p>9 Видевши же сарра сына агари египтяныни, иже бысть аврааму, играюща со исааком сыном своим,

<p>10 и рече аврааму: изжени рабу сию и сына ея: не наследит бо сын рабы сея с сыном моим исааком.

<p>11 Жесток же явися глагол сей зело пред\ авраамом о сыне его исмаиле.

<p>12 И рече Бог аврааму: да не будет жестоко пред\ тобою о отроце и о рабыни: вся елика аще речет тебе сарра, слушай гласа ея: яко во исааце наречется тебе семя:

<p>13 сына же рабыни сея в язык велик сотворю его, яко семя твое есть.

<p>14 Воста же авраам заутра и взя хлебы и мех воды, и даде агари: и возложи на плещы ея отроча и отпусти ю. Отшедши же заблуждаше в пустыни, у кладязя клятвеннаго:

<p>15 оскуде же вода из\ меха: и поверже отроча под\ елию единою.

<p>16 Отшедши же седяше прямо ему издалече, якоже дострелити из\ лука: рече бо: да не вижду смерти детища моего. И седе прямо ему издалече. Воскричав же отроча, восплакася:

<p>17 услыша же Бог глас отрочате от места, идеже бяше: и воззва ангел божий агарь с небесе и рече ей: что есть, агарь; не бойся: услыша бо Бог глас отрочища от места, идеже есть:

<p>18 востани и поими отроча, и ими рукою твоею его: в язык бо велик сотворю его.

<p>19 И отверзе Бог очи ея, и узре кладязь воды живы: и иде, и налия мех воды, и напои отроча.

<p>20 И бяше Бог со отрочатем, и возрасте, и вселися в пустыни, и бысть стрелец.

<p>21 И поселися в пустыни фаран: и поят ему мати его жену от земли египетския.

<p>22 Бысть же в то время, и рече авимелех, и охозаф невестоводитель его, и фихол воевода силы его, ко аврааму, глаголя: Бог с тобою во всех, яже твориши:

<p>23 ныне убо кленися ми богом, не обидети мене, ниже семене моего, ниже имене моего: но по правде, юже сотворих с тобою, сотвориши со мною и земли, идеже ты вселился еси на ней.

<p>24 И рече авраам: аз кленуся.

<p>25 И обличи авраам авимелеха о кладязех водных, яже отяша отроцы авимелеховы.

<p>26 И рече ему авимелех: не ведех, кто сотвори тебе вещь сию: ниже ты ми поведал еси, ниже аз слышах, токмо днесь.

<p>27 И взя авраам овцы и юнцы и даде авимелеху: и завещаста оба завет.

<p>28 И постави авраам седмь агниц овчих единых.

<p>29 И рече авимелех аврааму: что суть седмь агницы овец сих, яже поставил еси едины;

<p>30 И рече авраам: яко седмь сих агниц возмеши у мене, да будут ми во свидетелство, яко аз ископах кладязь сей.

<p>31 Сего ради наименова имя месту тому %[кладязь клятвенный%]: яко тамо клястася оба

<p>32 и завещаста завет у кладязя клятвеннаго. Воста же авимелех, и охозаф невестоводитель его, и фихол воевода силы его, и возвратишася в землю филистимску.

<p>33 И насади авраам ниву у кладязя клятвеннаго, и призва ту имя Господа, Бога вечнаго.

<p>34 Обита же авраам в земли филистимстей дни многи.

%{Глава}22.

<p>1 И бысть по глаголех сих, Бог искушаше авраама и рече ему: аврааме, аврааме. И рече: се аз.

<p>2 И рече: поими сына твоего возлюбленнаго, егоже возлюбил еси, исаака, и иди на землю высоку и вознеси его тамо во всесожжение, на едину от гор, ихже ти реку.

<p>3 Востав же авраам утро, оседла осля свое: поят же с собою два отрочища и исаака сына своего: и растнив дрова во всесожжение, востав иде, и прииде на место, еже рече ему Бог, в третий день.

<p>4 И воззрев авраам очима своима, виде место издалече.

<p>5 И рече авраам отроком своим: сядите зде со ослятем: аз же и детищь пойдем до онде, и поклонившеся возвратимся к вам.

<p>6 Взя же авраам дрова всесожжения и возложи на исаака сына своего: взя же в руки и огнь, и ножь, и идоста оба вкупе.

<p>7 Рече же исаак ко аврааму отцу своему: отче. он же рече: что есть, чадо; Рече же: се, огнь и дрова, где есть овча еже во всесожжение;

<p>8 Рече же авраам: Бог узрит себе овча во всесожжение, чадо. Шедша же оба вкупе,

<p>9 приидоста на место, еже рече ему Бог: и созда тамо авраам жертвенник и возложи дрова: и связав исаака сына своего, возложи его на жертвенник верху дров.

<p>10 И простре авраам руку свою, взяти ножь, заклати сына своего.

<p>11 И воззва и ангел Господень с небесе, и рече: аврааме, аврааме. он же рече: се, аз.

<p>12 И рече: да не возложиши руки твоея на отрочища, ниже да сотвориши ему что: ныне бо познах, яко боишися ты Бога, и не пощадел еси сына твоего возлюбленнаго мене ради.

<p>13 И воззрев авраам очима своима виде, и се, овен един держимый рогама в саде савек: и иде авраам, и взя овна, и вознесе его во всесожжение вместо исаака сына своего.

<p>14 И нарече авраам имя месту тому: %[Господь виде%]: да рекут днесь: %[на горе Господь явися%].

<p>15 И воззва ангел Господень авраама вторицею с небесе,

<p>16 глаголя: мною самем кляхся, глаголет Господь, егоже ради сотворил еси глагол сей и не пощадел еси сына твоего возлюбленнаго мене ради:

<p>17 воистинну благословя благословлю тя, и умножая умножу семя твое, яко звезды небесныя, и яко песок вскрай моря: и наследит семя твое грады супостатов,

<p>18 и благословятся о семени твоем вси языцы земнии, занеже послушал еси гласа моего.

<p>19 Возвратися же авраам ко отроком своим, и воставше идоша купно ко кладязю клятвенному: и вселися авраам у кладязя клятвеннаго.

<p>20 Бысть же по глаголех сих, и поведаша аврааму, глаголюще: се, роди мелха и та сыны брату твоему нахору,

<p>21 окса первенца, и вавкса брата его, и камуила отца сирска,

<p>22 и хазада, и азава, и фалдеса, и елдафа, и вафуила:

<p>23 вафуил же роди ревекку: осмь сии сынове, ихже роди мелха нахору брату авраамлю:

<p>24 и наложница его, ейже имя ревма, роди и сия тавека, и таама, и тохоса, и моха.

%{Глава}23.

<p>1 Бысть же житие саррино лет сто двадесять седмь.

<p>2 И умре сарра во граде арвоце, иже есть в раздолии: сей есть хеврон в земли ханаанстей. Прииде же авраам рыдати по сарре и плакати.

<p>3 И воста авраам от мертвеца своего и рече сыном хеттеовым, глаголя:

<p>4 преселник и пришлец аз есмь у вас, дадите ми убо стяжание гроба между вами, да погребу мертвеца моего от мене.

<p>5 Отвещаша же сынове хеттеовы ко аврааму, глаголюще: ни, господине:

<p>6 послушай же нас: царь от Бога ты еси в нас: во избранных гробех наших погреби мертвеца твоего: никтоже бо от нас возбранит гроба своего от тебе, еже погребсти мертвеца твоего тамо.

<p>7 Востав же авраам поклонися народу земли, сыном хеттеовым,

<p>8 и рече к ним авраам, глаголя: аще имате в души вашей, яко погребсти мертвеца моего от лица моего, послушайте мене и рцыте о мне ефрону саарову:

<p>9 и да даст ми пещеру сугубую, яже есть его, сущую на части села его: сребром достойным да даст ми ю у вас в стяжание гроба.

<p>10 Ефрон же седяше посреде сынов хеттеовых. Отвещав же ефрон хеттейский ко аврааму, рече слышащым сыном хеттеовым и всем приходящым во град, глаголя:

<p>11 у мене буди, господине, и послушай мене: село и пещеру яже в нем, тебе даю: пред\ всеми гражданы моими дах тебе, погреби мертвеца твоего.

<p>12 И поклонися авраам пред\ народом земли

<p>13 и рече ефрону во ушеса пред\ всем народом земли: понеже по мне еси, послушай мене: сребро села возми у мене, и погребу мертвеца моего тамо.

<p>14 Отвеща же ефрон аврааму, глаголя:

<p>15 ни, господине: слышах бо, яко земля четырех сот дидрахм сребра: но что было бы сие между мною и тобою; ты же мертвеца твоего погреби.

<p>16 И послуша авраам ефрона, и даде авраам ефрону сребро, еже глагола во ушеса сынов хеттеовых, четыре ста дидрахм сребра искушена купцами.

<p>17 И бысть село ефроново, еже бе в сугубей пещере, еже есть лицем к мамврии, село и пещера яже бе в нем, и всякое древо, еже бе на селе, и все еже есть в пределех его окрест,

<p>18 аврааму (бысть) в стяжание пред\ сыны хеттеовыми и пред\ всеми приходящими во град.

<p>19 По сих погребе авраам сарру жену свою в пещере селней сугубей, яже есть противу мамврии: сия есть хеврон в земли ханаанстей.

<p>20 И утверждено есть село и пещера, яже бе на нем, аврааму в стяжание гроба от сынов хеттеовых.

%{Глава}24.

<p>1 Авраам же бяше стар, заматеревший во днех: и Господь благослови авраама во всех.

<p>2 И рече авраам рабу своему старейшему дому своего, обладающему всеми его: положи руку твою под\ стегно мое,

<p>3 и заклену тя Господем богом небесе и богом земли, да не поймеши сыну моему исааку жены от дщерей хананейских, с нимиже аз живу в них:

<p>4 но токмо на землю мою, идеже родихся, пойдеши, и ко племени моему, и поймеши жену сыну моему исааку оттуду.

<p>5 Рече же к нему раб: еда убо не восхощет ити жена в\ъслед со мною на землю сию, возвращу ли сына твоего в землю, от неяже изшел еси;

<p>6 Рече же к нему авраам: внемли себе, да не возвратиши сына моего онамо.

<p>7 Господь Бог небесе и Бог земли, иже поя мя из\ дому отца моего и от земли, в нейже родихся, иже глагола мне и иже кляся мне, глаголя: тебе дам землю сию и семени твоему, той послет ангела своего пред\ тобою, и поймеши жену сыну моему исааку оттуду:

<p>8 аще же не восхощет жена поити с тобою в землю сию, чист будеши от заклятия моего: точию сына моего не возврати тамо.

<p>9 И положи раб руку свою под\ стегно авраама господина своего, и кляся ему о словеси сем.

<p>10 И взя раб десять велблюд от велблюд господина своего, и от всех благ господина своего с собою, и востав иде в месопотамию во град нахоров:

<p>11 и постави велблюды вне града у кладязя воднаго под\ вечер, егда исходят (жены) почерпати воды,

<p>12 и рече: Господи, Боже господина моего авраама, благоустрой предо мною днесь, и сотвори милость с господином моим авраамом:

<p>13 се, аз стах у кладязя воднаго, дщери же живущих во граде исходят почерпати воды:

<p>14 и будет девица, ейже аз реку: преклони водонос твой, да пию, и речет ми: пий ты, и велблюды твоя напою, дондеже напиются: сию уготовал еси рабу твоему исааку: и по сему увем, яко сотворил еси милость с господином моим авраамом.

<p>15 И бысть прежде неже скончати ему глаголющу во уме своем, и се, ревекка исхождаше, яже родися вафуилу, сыну мелхи жены нахора, брата же авраамля, держащи водонос на рамех своих:

<p>16 девица же бяше доброзрачна зело: дева бе, муж не позна ея. Сошедши же на кладязь, наполни водонос свой и взыде.

<p>17 Тече же раб во сретение ей и рече: напой мя мало водою от водоноса твоего.

<p>18 Сия же рече: пий, господине. И потщася, и сня водонос на мышца своя, и напои его, дондеже напися.

<p>19 И рече: и велблюдом твоим налию, дондеже вси напиются.

<p>20 И потщася, и испраздни водонос в поило: и тече паки на кладязь почерпнути воды, и влия велблюдом всем.

<p>21 Человек же выразумеваше ю и помолчеваше, да уразумеет, аще благоустрои Бог путь ему, или ни.

<p>22 Бысть же егда престаша вси велблюды пиюще, взя человек усерязи златы весом по драхме и два запястия на руки ея: десять златниц вес их.

<p>23 И вопроси ю и рече: чия еси дщерь; повеждь ми, аще есть у отца твоего место нам витати;

<p>24 она же рече ему: дщерь вафуилева есмь (сына) мелхина, егоже роди нахору.

<p>25 И рече ему: и плевы и сена много у нас, и место витати.

<p>26 И благословив человек, поклонися Господу

<p>27 и рече: благословен Господь Бог господина моего авраама, иже не остави правды своея и истины от господина моего: и мене благоустрои Господь в дом брата господина моего.

<p>28 И текши девица в дом матере своея, поведа по глаголом сим.

<p>29 Ревекце же бяше брат, емуже имя лаван: и тече лаван к человеку вон на кладязь.

<p>30 И бысть егда виде усерязи, и запястия на руку сестры своея, и егда слыша словеса ревекки сестры своея, глаголющия: сице глагола мне человек: и прииде к человеку, стоящу ему у велблюд у кладязя,

<p>31 и рече ему: гряди, вниди благословенный от Господа, почто стоиши вне; аз же уготовах храмину и место велблюдом.

<p>32 И вниде человек в дом, и разседла велблюды, и даде плевы и сено велблюдом, и воду умыти нозе его, и ноги мужем, иже бяху с ним:

<p>33 и предложи им хлебы ясти, и рече: не ям, дондеже возглаголю словеса моя. И рече: глаголи.

<p>34 И рече: раб авраамль есмь аз:

<p>35 Господь же благослови господина моего зело, и возвысися: и даде ему овцы и телцы, сребро и злато, рабы и рабыни, и велблюды и ослы:

<p>36 и роди сарра, жена господина моего, сына единаго господину моему, состаревшемуся ему, и даде ему, елика имяше:

<p>37 и закля мя господин мой, глаголя: не поймеши жены сыну моему от дщерей хананейских, в нихже аз обитаю в земли их:

<p>38 но в дом отца моего пойдеши, и в племя мое, и поймеши жену сыну моему оттуду:

<p>39 рех же (аз) господину моему: а егда не восхощет жена со мною ити;

<p>40 и рече ми: Господь Бог, емуже благоугодих пред\ ним, он послет ангела своего с тобою и благоустроит путь твой, и поймеши жену сыну моему от племене моего и от дому отца моего:

<p>41 тогда будеши чист от заклинания моего: егда бо дойдеши в племя мое, и не дадят ти, и будеши чист от заклинания моего:

<p>42 и пришед днесь на кладязь, рекох: Господи, Боже господина моего авраама, аще ты благоустрояеши путь мой, в оньже ныне аз иду:

<p>43 се, аз стах у кладязя воднаго, и дщери граждан исходят почерпати воды: и будет девица, ейже аще аз реку: напой мя от водоноса твоего мало водою:

<p>44 и речет ми: и ты пий, и велблюдом твоим влию: сия (будет) жена, юже уготова Господь рабу своему исааку: и по сему уразумею, яко сотворил еси милость господину моему аврааму.

<p>45 И бысть прежде неже скончати мне глаголющу во уме своем, абие ревекка исхождаше держащи водонос на раму, и сниде на кладязь, и почерпе воды: и рекох ей: напой мя.

<p>46 И потщавшися сня водонос с себе на мышцу свою и рече: пий ты, и велблюды твоя напою. И напихся, и велблюды моя напои.

<p>47 И вопросих ю и рекох: чия еси дщерь; повеждь ми. она же рече: дщерь вафуилева есмь сына нахорова, егоже роди ему мелха. И дах ей усерязи, и запястия на руце ея,

<p>48 и благоволив поклонихся Господу: и благослових Господа Бога господина моего авраама, иже благоустрои мя на пути истины пояти дщерь брата господина моего сыну его:

<p>49 аще убо сотворите вы милость и правду к господину моему: аще же ни, поведите ми: да обращуся или на десно, или на лево.

<p>50 Отвещавша же лаван и вафуил, рекоста: от Господа прииде дело сие: не возможем ти противу рещи зло или благо:

<p>51 се, ревекка пред\ тобою: поемь ю, иди: и да будет жена сыну господина твоего, якоже глагола Господь.

<p>52 Бысть же егда услыша раб авраамль словеса сия, поклонися до земли Господу.

<p>53 И изнес раб сосуды златы и сребряны и ризы, даде ревекце: и дары даде брату ея и матери ея.

<p>54 И ядоша и пиша и той и мужие, иже бяху с ним, и почиша. И востав заутра, рече: отпустите мя, да отиду к господину моему.

<p>55 Реша же братия ея и мати: да пребудет девица с нами яко десять дний, и посем пойдет.

<p>56 он же рече к ним: не держите мя, Господь бо благоустрои путь мой во мне: отпустите мя, да иду к господину моему.

<p>57 они же реша: призовем девицу и вопросим ея изоуст.

<p>58 И призваша ревекку и реша ей: пойдеши ли с человеком сим; она же рече: пойду.

<p>59 И отпустиша ревекку сестру свою, и имения ея, и раба авраамля, и иже с ним быша.

<p>60 И благословиша ревекку и реша ей: сестра наша еси, буди в тысящы тем, и да наследит семя твое грады супостат.

<p>61 Воставши же ревекка и рабыни ея, вседоша на велблюды и поидоша с человеком. И поим раб ревекку, отиде.

<p>62 Исаак же прехождаше сквозе пустыню у кладязя видения: сам же живяше на земли на полудне.

<p>63 И изыде исаак поглумитися на поле к вечеру, и воззрев очима своима, виде велблюды идущыя.

<p>64 И воззревши ревекка очима своима, виде исаака: и изскочи с велблюда.

<p>65 И рече рабу: кто есть человек оный, иже идет по полю во сретение нам; Рече же раб: сей есть господин мой. она же вземши ризу летнюю, облечеся.

<p>66 И поведа раб исааку вся словеса, яже сотвори.

<p>67 Вниде же исаак в дом матере своея, и поя ревекку, и бысть ему жена: и возлюби ю, и утешися исаак по сарре матери своей.

%{Глава}25.

<p>1 Приложив же авраам, поя жену, ейже имя хеттура:

<p>2 роди же ему зомврана и иезана, и мадала и мадиама, и иесвока и соиена.

<p>3 Иезан же роди савана и фамана и дедана. Сынове же дедани быша: рагуил и навдеил, и асуриим и латусиим и лаомим.

<p>4 Сынове же мадиамли: ефар и афир, и енох и авида и елдага. Вси сии быша сынове хеттурины.

<p>5 Даде же авраам вся своя имения исааку сыну своему:

<p>6 сыном же наложниц своих даде авраам дары и отпусти я от исаака сына своего, еще жив сый, к востоку на землю восточную.

<p>7 Сия же лета дний жития авраамля, елика поживе, лет сто седмьдесят пять:

<p>8 и ослабев умре авраам в старости добрей, старец исполнен дний, и приложися к людем своим.

<p>9 И погребоша его исаак и исмаил два сынове его в пещере сугубей, на селе ефронове сына саарова хеттеанина, еже есть прямо мамврии,

<p>10 на селе и в пещере, юже притяжа авраам от сынов хеттеовых: тамо погребоша авраама и сарру жену его.

<p>11 Бысть же по умертвии авраамли, благослови Бог исаака сына его: и вселися исаак у кладязя видения.

<p>12 Сия же бытия исмаила сына авраамля, егоже роди агарь египтяныня, раба саррина, аврааму:

<p>13 и сия имена сынов исмаилих, по именом родов его: первенец исмаилов наваиоф, и кидар и навдеил, и массам

<p>14 и масма, и дума и масси,

<p>15 и ходдан и феман, и иетур и нафес и кедма.

<p>16 Сии суть сынове исмаили: и сия имена их в скиниях их и в селех их: дванадесять князи в языцех их.

<p>17 И сия лета жития исмаилова, сто тридесять седмь лет: и ослабев умре, и приложися к роду своему.

<p>18 Вселися же от евилата даже до сура, иже есть в лице египту, даже доити ко ассириом: пред\ лицем всех братий своих вселися.

<p>19 И сия бытия исаака сына авраамля: авраам роди исаака.

<p>20 Бяше же исаак лет четыредесяти, егда поя ревекку дщерь вафуила сирина от месопотамии сирския, сестру лавана сирина, себе в жену.

<p>21 Моляшеся же исаак Господеви о ревекце жене своей, яко неплоды бяше: послуша же его Бог, и зачат во утробе ревекка жена его.

<p>22 Играста же младенца в ней, и рече: аще тако ми хощет быти, почто ми сие; И иде вопрошати Господа.

<p>23 И рече ей Господь: два языка во утробе твоей суть, и двои людие от утробы твоея разлучатся: и людие людий превзыдут, и болший поработает меншему.

<p>24 И исполнишася дние родити ей, и бяху сей близнята во утробе ея:

<p>25 изыде же сын первенец чермен, весь, яко кожа, космат: и нарече имя ему исав:

<p>26 и посем изыде брат его, рука же его придержася пяте исавове: и нарече имя ему иаков. Исааку же бе шестьдесят лет, егда роди их ревекка.

<p>27 Возрастоша же юноши: и бысть исав человек ведый ловити, селный: иаков же бысть человек нелукав, живый в дому.

<p>28 И возлюби исаак исава, яко ловитва его бяше брашно ему: ревекка же любляше иакова.

<p>29 Свари же иаков варение: и прииде исав с поля изнемог,

<p>30 и рече исав иакову: напитай мя варением сочива сего, яко изнемогаю. Сего ради прозвася имя ему едом.

<p>31 И рече иаков исаву: отдаждь ми днесь первенство свое.

<p>32 Рече же исав: се, аз иду умрети, и вскую ми первенство сие;

<p>33 И рече иаков ему: кленися ми днесь. И кляся ему, и отдаде исав иакову первенство свое.

<p>34 Иаков же даде исаву хлеб и варение сочевно: яде же и пи, и востав отиде: и нивочтоже вмени себе исав первенство.

%{Глава}26.

<p>1 Бысть же глад на земли, кроме глада бывшаго прежде во время авраамле. Отиде же исаак ко авимелеху царю филистимску в герару:

<p>2 явися же ему Господь и рече: не ходи во египет, вселися же в земли, в нейже ти реку,

<p>3 и обитай в земли той, и буду с тобою, и благословлю тя: тебе бо и семени твоему дам всю землю сию, и поставлю клятву мою, еюже кляхся аврааму отцу твоему:

<p>4 и умножу семя твое, яко звезды небесныя, и дам семени твоему всю землю сию: и благословятся о семени твоем вси языцы земнии:

<p>5 понеже послуша отец твой авраам моего гласа и соблюде заповеди моя и повеления моя, и оправдания моя и законы моя.

<p>6 Вселися же исаак в герарех.

<p>7 Вопросиша же мужие места того о ревекце жене его, и рече: сестра ми есть. убояся бо рещи, яко жена ми есть, да не когда убиют его мужие места того ревекки ради, понеже бе доброзрачна.

<p>8 Бысть же много время тамо: и приникнув авимелех царь герарский окном, виде исаака играюща с ревеккою женою своею.

<p>9 Призва же авимелех исаака и рече ему: убо жена твоя есть; почто рекл еси, яко сестра ми есть; Рече же ему исаак: рех бо, да не умру ея ради.

<p>10 Рече же ему авимелех: что сие сотворил еси нам; вмале не бысть некто от рода моего с женою твоею, и навел бы еси на ны неведение.

<p>11 Заповеда же авимелех всем людем своим, глаголя: всяк, иже прикоснется мужу сему, или жене его, смерти повинен будет.

<p>12 Сея же исаак в земли той, и приобрете в то лето стократный плод ячменя: благослови же его Господь.

<p>13 И возвысися человек, и преуспевая болший бываше, дондеже велик бысть зело.

<p>14 Быша же ему скоти овец и скоти волов и земледелия многа. Позавидеша же ему филистимляне:

<p>15 и вся кладязи, яже ископаша раби отца его, во время отца его, заградиша я филистимляне и наполниша тыя землею.

<p>16 Рече же авимелех ко исааку: отиди от нас, яко сильнейший сотворился еси от нас зело.

<p>17 И отиде оттуду исаак и обита в дебри герарстей, и вселися тамо.

<p>18 И паки исаак ископа кладязи водныя, яже ископаша раби авраама отца его, и заградиша тыя филистимляне, по умертвии авраама отца его: и прозва им имена, по именам, имиже прозва авраам отец его.

<p>19 И ископаша раби исааковы в дебри герарстей, и обретоша тамо кладязь воды живы.

<p>20 И пряхуся пастырие герарстии с пастырьми исааковыми, глаголюще: наша есть вода. И прозва имя кладязю тому %[обида%]: обидяху бо его.

<p>21 Отшед же оттуду исаак, ископа кладязь другий. Пряхуся же и о том: и прозва имя ему %[вражда%].

<p>22 Отшед же оттуду, ископа кладязь другий. И не пряхуся о том, и прозва имя ему %[пространство%], глаголя: яко ныне распространи Господь нам и возрасти нас на земли.

<p>23 Взыде же оттуду ко кладязю клятвенному:

<p>24 и явися ему Господь в ту нощь и рече: аз есмь Бог авраама отца твоего, не бойся, с тобою бо есмь: и благословлю тя, и умножу семя твое авраама ради отца твоего.

<p>25 И созда тамо жертвенник, и призва имя господне: и постави тамо скинию свою: ископаша же тамо раби исааковы кладязь в дебри герарстей.

<p>26 И авимелех прииде к нему от герар, и охозаф невестоводитель его, и фихол воевода сил его.

<p>27 И рече им исаак: вскую приидосте ко мне; вы же возненавидесте мене и отсласте мя от себе.

<p>28 они же реша: видевше узрехом, яко бе Господь с тобою, и рехом: буди клятва между нами и между тобою, и завещаим с тобою завет,

<p>29 да не сотвориши с нами зла, якоже не возгнушахомся тобою мы, и якоже сотворихом тебе добро, и отпустихом тя с миром: и ныне благословен ты от Господа.

<p>30 И сотвори им пир, и ядоша и пиша.

<p>31 И воставше заутра, клятся кийждо ближнему: и отпусти я исаак, и отидоша от него здравы.

<p>32 Бысть же в той день, и пришедше раби исааковы поведаша ему о кладязе, егоже ископаша, и рекоша: не обретохом воды.

<p>33 И прозва его %[клятва%]. Сего ради прозва имя граду оному %[кладязь клятвенный%], даже до днешняго дне.

<p>34 Бяше же исав лет четыредесяти: и поя жену иудифу, дщерь веоха хеттеина, и васемафу, дщерь елона хеттеина {в некоторых: евеова}.

<p>35 И быша противящеся исаакови и ревекце.

%{Глава}27.

<p>1 Бысть же, повнегда состаретися исаакови, и притупишася очи его еже видети: и призва исава сына своего старейшаго, и рече ему: сыне мой. И рече: се, аз.

<p>2 И рече исаак: се, состарехся, и не вем дне скончания моего:

<p>3 ныне убо возми орудие твое, тул же и лук, и изыди на поле, и улови ми лов:

<p>4 и сотвори ми снеди, якоже люблю аз: и принеси ми, да ям, яко да благословит тя душа моя, прежде даже не умру.

<p>5 Ревекка же слыша глаголюща исаака ко исаву сыну своему. Изыде же исав на поле уловити лов отцу своему.

<p>6 Ревекка же рече ко иакову сыну своему меншему: се, аз слышах отца твоего беседующа ко исаву брату твоему, глаголюща:

<p>7 принеси ми лов, и сотвори ми снеди, да ядый благословлю тя пред\ Господем, прежде неже умрети ми:

<p>8 ныне убо, сыне мой, послушай мене, якоже аз заповедаю ти:

<p>9 и шед во овцы, поими мне оттуду два козлища мягка и добра, и сотворю я снеди отцу твоему, якоже любит:

<p>10 и внесеши отцу твоему, и будет ясти, яко да благословит тя отец твой, прежде даже не умрет.

<p>11 Рече же иаков к ревекце матери своей: исав брат мой есть муж космат, аз же муж гладкий:

<p>12 да не како осяжет мя отец мой, и буду пред\ ним яко презираяй, и наведу на себе клятву, а не благословение.

<p>13 Рече же ему мати: на мне клятва твоя, чадо: точию послушай гласа моего, и шед принеси ми.

<p>14 Шед же взя и принесе матери, и сотвори мати его снеди, якоже любляше отец его.

<p>15 И вземши ревекка одежду исава сына своего старейшаго добрую, яже бысть у нея в дому, облече оною иакова сына своего меншаго,

<p>16 и кожицами козлячими обложи мышцы его, и нагое выи его:

<p>17 и даде снеди и хлебы, яже сотвори, в руце иакову сыну своему.

<p>18 И внесе отцу своему и рече: отче. он же рече: се, аз: кто еси ты, чадо;

<p>19 И рече иаков отцу: аз исав первенец твой, сотворих, якоже рекл ми еси: востав сяди и яждь от лова моего, яко да благословит мя душа твоя.

<p>20 Рече же исаак сыну своему: что сие, еже скоро обрел еси, о чадо; он же рече: еже даде Господь Бог твой предо мною.

<p>21 Рече же исаак иакову: приближися ко мне, и осяжу тя, чадо, аще ты еси сын мой исав, или ни.

<p>22 Приближися же иаков ко исааку отцу своему, и осяза его и рече: глас убо глас иаковль, руце же руце исавове.

<p>23 И не позна его: бесте бо руце его, яко руце исава брата его космате. И благослови его

<p>24 и рече: ты ли еси сын мой исав; он же рече: аз.

<p>25 И рече: принеси ми, и ям от лова твоего, чадо, да благословит тя душа моя. И принесе ему, и яде, и принесе ему вино, и пи.

<p>26 И рече ему исаак отец его: приближися ко мне и облобызай мя, чадо.

<p>27 И приближився лобыза его: и обоня воню риз его, и благослови его и рече: се, воня сына моего, яко воня нивы исполнены, юже благослови Господь:

<p>28 и да даст тебе Бог от росы небесныя и от тука земли, и множество пшеницы и вина:

<p>29 и да поработают тебе языцы, и да поклонятся тебе князи, и буди господин брату твоему, и поклонятся тебе сынове отца твоего: проклинаяй тя проклят, благословляяй же тя благословен.

<p>30 И бысть по еже престати исааку благословляющу иакова сына своего: и бысть егда изыде иаков от лица исаака отца своего, и исав брат его прииде с ловитвы.

<p>31 Сотвори же и той снеди и принесе отцу своему, и рече отцу: да востанет отец мой, и да яст от лова сына своего, яко да благословит мя душа твоя.

<p>32 И рече ему исаак отец его: кто еси ты; он же рече: аз есмь сын твой первенец исав.

<p>33 ужасеся же исаак ужасом велиим зело и рече: кто убо уловивый мне лов и принесый ми; и ядох от всех, прежде неже приити тебе, и благослових его, и благословен будет.

<p>34 Бысть же егда услыша исав глаголы отца своего исаака, возопи гласом велиим и горьким зело, и рече: благослови убо и мене, отче.

<p>35 Рече же ему: пришед брат твой с лестию, взя благословение твое.

<p>36 И рече (исав): праведно наречеся имя ему иаков: запя бо мя се уже вторицею, и первенство мое взя, и ныне взя благословение мое. И рече исав отцу своему: не оставил ли еси (и) мне благословения, отче;

<p>37 Отвещав же исаак, рече исаву: аще господина его сотворих тебе, и всю братию его сотворих рабы ему, пшеницею и вином утвердих его: тебе же что сотворю, чадо;

<p>38 Рече же исав ко отцу своему: еда едино есть благословение у тебе, отче; благослови убо и мене, отче. умилившуся же исааку, возопи гласом велиим исав и восплакася.

<p>39 Отвещав же исаак отец его, рече ему: се, от тука земли будет вселение твое, и от росы небесныя свыше:

<p>40 и мечем твоим жити будеши, и брату твоему поработаеши: будет же (время) егда низложиши и отрешиши ярем его от выи твоея.

<p>41 И враждоваше исав на иакова о благословении, имже благослови его отец его. Рече же исав во уме своем: да приближатся дние плача отца моего, да бых убил иакова брата моего.

<p>42 Возвещена же быша ревекце словеса исава сына ея старейшаго: и пославши призва иакова сына своего юнейшаго и рече ему: се, исав брат твой грозит тебе убити тя:

<p>43 ныне убо, чадо, послушай моего гласа, и востав бежи в месопотамию к лавану брату моему в харран,

<p>44 и поживи с ним дни некия, дондеже отвратится ярость и гнев брата твоего от тебе,

<p>45 и забудет яже ему сотворил еси, и пославши приведу тя оттуду, да не когда безчадна буду от обоих вас в день един.

<p>46 Рече же ревекка ко исааку: стужих си жизнию моею дщерей ради сынов хеттейских: аще поймет иаков жену от дщерей земли сея, то вскую ми жити;

%{Глава}28.

<p>1 Призвав же исаак иакова, благослови его и заповеда ему, глаголя: да не поймеши жены от дщерей хананейских:

<p>2 востав отбежи в месопотамию в дом вафуила отца матере твоея, и поими себе оттуду жену от дщерей лавана брата матере твоея:

<p>3 Бог же мой да благословит тя и возрастит тя и умножит тя, и будеши в собрания языков:

<p>4 и да даст тебе благословение авраама отца моего, тебе и семени твоему по тебе наследити землю обитания твоего, юже даде Бог аврааму.

<p>5 Посла же исаак иакова: и отиде в месопотамию к лавану сыну вафуила сирина, к брату же ревекки матере иаковли и исавли.

<p>6 Виде же исав, яко благослови исаак иакова и посла в месопотамию сирскую пояти оттуду себе жену, егда благослови его и заповеда ему, глаголя: да не поймеши жены от дщерей хананейских.

<p>7 И послуша иаков отца и матере своея, и отиде в месопотамию сирскую.

<p>8 Видев же исав, яко злы суть дщери хананейския пред\ исааком отцем его,

<p>9 отиде исав ко исмаилу и взя маелефу дщерь исмаила сына авраамля, сестру навеофову, жену к женам своим.

<p>10 И отиде иаков от кладязя клятвеннаго и иде в харран,

<p>11 и обрете место и успе тамо, зайде бо солнце: и взя от камения места (того) и положи в возглавие себе, и спа на месте онем.

<p>12 И сон виде: и се, лествица утверждена на земли, еяже глава досязаше до небесе, и ангели божии восхождаху и низхождаху по ней:

<p>13 Господь же утверждашеся на ней и рече: аз есмь Бог авраама отца твоего и Бог исаака, не бойся: земля, идеже ты спиши на ней, тебе дам ю и семени твоему:

<p>14 и будет семя твое яко песок земный, и распространится на море, и ливу, и север, и на востоки: и благословятся о тебе вся колена земная и о семени твоем:

<p>15 и се, аз есмь с тобою, сохраняяй тя на всяком пути, аможе аще пойдеши, и возвращу тя в землю сию: яко не имам тебе оставити, дондеже сотворити ми вся, елика глаголах тебе.

<p>16 И воста иаков от сна своего и рече: яко есть Господь на месте сем, аз же не ведех.

<p>17 И убояся и рече: яко страшно место сие: несть сие, но дом божий, и сия врата небесная.

<p>18 И воста иаков заутра, и взя камень, егоже положи тамо в возглавие себе: и постави его в столп, и возлия елей верху его.

<p>19 И прозва иаков имя месту тому %[дом божий%]: уламлуз же бе имя граду первее.

<p>20 И положи иаков обет, глаголя: аще будет Господь Бог со мною и сохранит мя на пути сем, в оньже аз иду, и даст ми хлеб ясти, и ризы облещися,

<p>21 и возвратит мя здрава в дом отца моего, и будет Господь мне в Бога:

<p>22 и камень сей, егоже поставих в столп, будет ми дом божий, и от всех, яже ми даси, десятину одесятствую та тебе.

%{Глава}29.

<p>1 И востав иаков на нозе, иде в землю восточную к лавану сыну вафуила сирина, брату же ревекки матере иаковли и исавли.

<p>2 узре же, и се, кладязь на поли: и бяху тамо три стада овец, почивающе при нем: от того бо кладязя напаяхуся стада. Камень же велий бяше над\ устием кладязя.

<p>3 И собирахуся тамо вся стада: и отваляху камень от устия кладязя и напаяху овцы: и паки полагаху камень на устии кладязя на месте своем.

<p>4 Рече же им иаков: братия, откуду есте вы; они же реша: от харрана есмы.

<p>5 Рече же им: знаете ли лавана сына нахорова; они же реша: знаем.

<p>6 Рече же им: здравствует ли; они же реша: здравствует. И се, рахиль дщи его идяше со овцами.

<p>7 И рече иаков: еще есть дне много, не у час собирати скота: напоивше овцы, шедше пасите.

<p>8 они же реша: не можем, дондеже соберутся вси пастуси и отвалят камень от устия кладязя, и напоим овцы.

<p>9 Еще ему глаголющу к ним, и се, рахиль дщи лаваня грядяше со овцами отца своего: она бо пасяше овцы отца своего.

<p>10 Бысть же яко узре иаков рахиль дщерь лавана брата матере своея и овцы лавана брата матере своея, и приступив иаков отвали камень от устия кладязя:

<p>11 и напои овцы лавана брата матере своея, и целова иаков рахиль, и возопив гласом своим, восплакася:

<p>12 и поведа рахили, яко брат отца ея есть и яко сын ревеккин есть. И текши поведа отцу своему по словесем сим.

<p>13 Бысть же яко услыша лаван имя иакова сына сестры своея, тече во сретение ему и об\ъемь его лобза, и введе его в дом свой. И поведа лавану вся словеса сия.

<p>14 И рече ему лаван: от костей моих и от плоти моея еси ты. И бе с ним месяц дний.

<p>15 Рече же лаван иакову: понеже брат мой еси ты, да не поработаеши мне туне: повеждь ми, что мзда твоя есть;

<p>16 у лавана же бесте две дщери: имя старейшей лиа, имя же юнейшей рахиль.

<p>17 очи же лиины болезненны: рахиль же бе добра видом и красна взором зело.

<p>18 Возлюби же иаков рахиль. И рече: поработаю тебе седмь лет за рахиль дщерь твою меншую.

<p>19 Рече же ему лаван: лучше ми тебе дати ю, нежели иному отдати мужеви: со мною живи.

<p>20 И работа иаков за рахиль седмь лет: и быша пред\ ним яко малы дни, занеже любяше ю.

<p>21 Рече же иаков лавану: даждь ми жену мою, понеже совершишася дние, да вниду к ней.

<p>22 Собра же лаван вся мужы места того, и сотвори брак.

<p>23 И бысть вечер, и поемь лаван лию дщерь свою, введе ко иакову: и вниде к ней иаков.

<p>24 Даде же лаван лии дщери своей зелфу рабыню свою, ей в рабу.

<p>25 Бысть же заутра, и се, бяше лиа, и рече иаков лавану: что сие сотворил ми еси; не рахили ли ради работах у тебе; вскую же обидел мя еси;

<p>26 Отвеща же лаван: несть тако в нашем месте вдати меншую прежде старейшия.

<p>27 Скончай убо седмины сея, и дам ти и сию за дело, еже делаеши у мене еще седмь лет другия.

<p>28 Сотвори же иаков тако: и исполни седмины сея: и даде ему лаван рахиль дщерь свою ему в жену.

<p>29 Даде же лаван рахили дщери своей валлу рабу свою, ей в рабу.

<p>30 И вниде (иаков) к рахили: возлюби же рахиль паче, неже лию: и работа ему седмь лет другия.

<p>31 Видев же Господь Бог, яко ненавидима бяше лиа, отверзе ложесна ея: рахиль же бяше неплоды.

<p>32 И зачат лиа и роди сына иакову: нарече же имя ему рувим, глаголя: яко призре Господь на мое смирение и даде ми сына: ныне убо возлюбит мя муж мой.

<p>33 И зачат паки лиа и роди сына втораго иакову и рече: зане услыша Господь, яко ненавидима есмь, и придаде ми и сего. И нарече имя ему симеон.

<p>34 И зачат еще и роди сына и рече: в нынешнее время у мене будет муж мой, родих бо ему три сыны. Сего ради нарече имя ему левий.

<p>35 И заченши еще роди сына и рече: ныне еще сие исповем Господу. Сего ради нарече имя ему иуда, и преста раждати.

%{Глава}30.

<p>1 Видевши же рахиль, яко не роди иакову, и поревнова рахиль сестре своей и рече иакову: даждь ми чада: аще же ни, умру аз.

<p>2 Разгневався же иаков на рахиль, рече ей: еда вместо Бога аз есмь, иже лиши тя плода утробнаго;

<p>3 Рече же рахиль иакову: се, раба моя валла: вниди к ней, и да родит на коленах моих, и чадо сотворю и аз от нея.

<p>4 И даде ему валлу рабу свою ему в жену: и вниде к ней иаков.

<p>5 И зача валла раба рахилина и роди иакову сына.

<p>6 И рече рахиль: суди ми Бог и послуша гласа моего, и даде ми сына. Сего ради прозва имя ему дан.

<p>7 И зачат еще валла раба рахилина и роди сына втораго иакову.

<p>8 И рече рахиль: под\ъя мя Бог, и сравнихся с сестрою моею, и возмогох. И прозва имя его неффалим.

<p>9 Виде же лиа, яко преста раждати, и взя зелфу рабу свою и даде ю иакову в жену: и вниде к ней.

<p>10 И зачат зелфа раба лиина и роди иакову сына.

<p>11 И рече лиа: благо мне случися. И нарече имя ему гад.

<p>12 И зачат еще зелфа раба лиина и роди иакову сына втораго.

<p>13 И рече лиа: блажена аз, яко ублажат мя жены. И прозва имя ему асир.

<p>14 Иде же рувим в день жатвы пшеницы и обрете яблока мандрагорова на поли, и принесе я к лии матери своей. Рече же рахиль к лии сестре своей: даждь ми от мандрагоров сына твоего.

<p>15 Рече же лиа: не доволно ли тебе, яко взяла еси мужа моего; еда и мандрагоры сына моего возмеши; Рече же рахиль: не тако: да будет сея нощи с тобою за мандрагоры сына твоего.

<p>16 Прииде же иаков с поля в вечер, и изыде лиа во сретение ему и рече: ко мне внидеши днесь: наяла бо тя есмь за мандрагоры сына моего. И бысть с нею тоя нощи.

<p>17 И послуша Бог лию, и заченши роди иакову сына пятаго.

<p>18 И рече лиа: даде ми Бог мзду мою, зане дах рабу мою мужу моему. И прозва имя ему иссахар, еже есть мзда.

<p>19 И зачат еще лиа и роди сына шестаго иакову.

<p>20 И рече лиа: дарова ми Бог дар добр в нынешнее время: возлюбит мя муж мой: родих бо ему шесть сынов. И прозва имя ему завулон.

<p>21 И посем роди дщерь, и прозва имя ей дина.

<p>22 Помяну же Бог рахиль, и услыша ю Бог, и отверзе утробу ея:

<p>23 и заченши, роди иакову сына. И рече рахиль: отя Бог укоризну мою.

<p>24 И нарече имя ему иосиф, глаголющи: да придаст ми Бог сына другаго.

<p>25 Бысть же яко роди рахиль иосифа, рече иаков лавану: отпусти мя, да иду на место мое и в землю мою:

<p>26 отдаждь ми жены моя и дети моя, ихже ради работах тебе, да отиду: ты бо веси работу, юже работах ти.

<p>27 Рече же ему лаван: аще обретох благодать пред\ тобою: усмотрих бо, яко благослови мя Бог пришествием твоим:

<p>28 раздели мзду свою у мене, и дам ти.

<p>29 Рече же иаков: ты веси, яже работах тебе, и колико бе скота твоего у мене:

<p>30 мало бо бе елико твоего у мене и возрасте во множество: и благослови тя Господь пришествием моим: ныне убо когда сотворю и аз себе дом;

<p>31 И рече к нему лаван: что ти дам; Рече же ему иаков: не даси ми ничтоже: аще сотвориши ми глагол сей, паки пасти имам овцы твоя, и сохраню:

<p>32 об\ъиди вся овцы твоя ныне и разлучи оттуду всякую овцу пелесую во овцах, и всяку беловатую и пеструю в козах, будет ми мзда (и будет мое):

<p>33 и послушает мене правда моя во утрешний день, яко есть мзда моя пред\ тобою: все еже аще не будет пестро и беловатое в козах, и пелесо во овцах, за украденое будет мною.

<p>34 Рече же ему лаван: буди по словеси твоему.

<p>35 И разлучи в той день козлы пестрыя и беловатыя, и вся козы пестрыя и беловатыя, и все еже бе пелесо во овцах, и все еже бяше белое в них: и даде в руце сыном своим:

<p>36 и разстави путем трех дний, и между ими и между иаковом: иаков же пасяше овцы лавановы оставшыяся.

<p>37 Взя же иаков себе жезл стиракинов зеленый, и орехов, и яворовый: и острога я иаков пестрением белым, сострогая кору: являшеся же на жезлах белое, еже острога, пестро.

<p>38 И положи жезлы, яже острога, в поилных корытех воды: да егда приидут овцы пити, пред\ жезлы пришедшым им пити, зачнут овцы по жезлом:

<p>39 и зачинаху овцы по жезлом, и раждаху овцы беловатыя и пестрыя и пепеловидныя пестрыя.

<p>40 Агницы же разлучи иаков и постави прямо овцам овна беловатаго, и всякое пестрое во агнцах: и разлучи себе стада по себе, и не смеси сих со овцами лавановыми.

<p>41 Бысть же во время, в неже зачинаху овцы во чреве приемлющя, положи иаков жезлы пред\ овцами в корытех, еже зачинати им по жезлом:

<p>42 егда же раждаху овцы, не полагаше: быша же неназнаменаныя лавановы, а знаменаныя иаковли.

<p>43 И разбогате человек зело зело: и быша ему скоти мнози, и волове, и раби, и рабыни, и велблюды, и ослы.

%{Глава}31.

<p>1 Слыша же иаков словеса сынов лавановых, глаголющих: взя иаков вся яже отца нашего, и от сущих отца нашего сотвори всю славу сию.

<p>2 И виде иаков лице лаване, и се не бяше к нему, яко вчера и третияго дне.

<p>3 Рече же Господь ко иакову: возвратися в землю отца твоего и в род твой, и буду с тобою.

<p>4 Послав же иаков, призва лию и рахиль на поле, идеже бяху стада,

<p>5 и рече им: вижду аз лице отца вашего, яко несть ко мне, якоже вчера и третияго дне: Бог же отца моего бе со мною:

<p>6 и вы сами весте, яко всею силою моею работах отцу вашему:

<p>7 отец же ваш обиде мя и измени мзду мою десяти агнцев, но не даде ему Бог зла сотворити мне.

<p>8 Аще сице речет: пестрыя, будет твоя мзда: и родятся вся овцы пестрыя. Аще же речет: белыя, будет твоя мзда: и родятся вся овцы белыя.

<p>9 И отя Бог вся скоты отца вашего и даде я мне.

<p>10 И бысть егда зачинаху овцы во чреве приемлющя, и видех очима моима во сне: и се, козлы и овны восходяще бяху на овцы и козы, беловатыя и пестрыя и пепеловидныя пестрыя.

<p>11 И рече ми ангел божий во сне: иакове. Аз же рех: что есть;

<p>12 И рече: воззри очима твоима и виждь козлы и овны восходящыя на овцы и козы, белыя и пестрыя и пепеловидныя пестрыя: видех бо, елика тебе лаван творит:

<p>13 аз есмь Бог явивыйся тебе на месте божии, идеже помазал ми еси тамо столп, и обетовал ми еси тамо обет: ныне убо востани и изыди от земли сея, и иди в землю рождения твоего, и буду с тобою.

<p>14 И отвещавши рахиль и лиа, рекосте ему: еда есть нам еще часть или наследие в дому отца нашего;

<p>15 не яко ли чужыя вменихомся ему; продаде бо нас и снеде снедию сребро наше:

<p>16 все богатство и слава, юже отя Бог от отца нашего, нам будет и чадом нашым: ныне убо, елика тебе рече Бог, твори.

<p>17 Востав же иаков, взя жены своя и дети своя на велблюды,

<p>18 и забра вся имения своя и вся стяжания, яже притяжа в месопотамии, и вся своя, еже отити ко исааку отцу своему в землю ханаанскую.

<p>19 Лаван же отиде острищи овцы своя: украде же рахиль идолы отца своего.

<p>20 утаи же иаков от лавана сирина, не поведати ему, яко уходит,

<p>21 и отбеже сам, и вся яже его, и прейде реку, и взыде на гору галаад.

<p>22 Поведася же лавану сирину в третий день, яко бежа иаков:

<p>23 и поим сыны и братию свою с собою, гна в\ъслед его путем седмь дний: и достиже его на горе галаад.

<p>24 Прииде же Бог к лавану сирину нощию во сне и рече ему: блюди себе, да не когда возглаголеши ко иакову зла.

<p>25 И постиже лаван иакова: иаков же постави кущу свою на горе: лаван же разстави братию свою на горе галаад.

<p>26 Рече же лаван иакову: что сотворил еси; вскую тайно ушел еси и окрал еси мя, и отвел дщери моя, яко пленницы оружием;

<p>27 и аще бы ми поведал еси, отпустил бых тя с веселием и с мусикиею, и тимпаны и гусльми:

<p>28 и не сподобихся целовати детей моих и дщерей моих: ныне же несмысленно сотворил еси:

<p>29 и ныне рука моя может озлобити тя. Но Бог отца твоего вчера рече ко мне, глаголя: блюди себе, да не когда возглаголеши ко иакову зла.

<p>30 Ныне убо отшел еси: желанием бо возжелал еси отити в дом отца твоего: вскую украл еси боги моя;

<p>31 Отвещав же иаков рече к лавану: понеже убояхся: рех бо, да не како отимеши дщери твоя от мене, и вся моя.

<p>32 И рече иаков: у негоже аще обрящеши боги твоя, да не будет жив пред\ братиею нашею: узнавай, что есть твоего у мене, и возми. И не позна у него ничтоже: не ведяше же иаков, яко рахиль жена его украде я.

<p>33 Вшед же лаван, об\ъиска в кущи лиине, и не обрете. И изыде из\ кущи лиины, и об\ъиска кущу иаковлю и в кущи двоих рабынь, и не обрете. Вниде же и в кущу рахилину.

<p>34 Рахиль же взя идолы и положи оныя под\ седло велблюже и седе на них,

<p>35 и рече отцу своему: не имей себе тяжко, господине: не могу востати пред\ тобою, яко обычная женская ми суть. Иска же лаван по всей кущи, и не обрете идолов.

<p>36 Разгневася же иаков и пряшеся с лаваном. Отвещав же иаков рече лавану: кая неправда моя; и кий грех мой, яко погнал еси в\ъслед мене,

<p>37 и яко об\ъискал еси вся сосуды дому моего; что обрел еси от всех сосудов дому твоего; положи зде пред\ братиею твоею и братиею моею, и да разсудят между обема нама:

<p>38 се, двадесять лет аз есмь с тобою: овцы твоя и козы твоя не быша без\ плода: овнов овец твоих не поядох:

<p>39 звероядины не принесох к тебе: аз воздаях тебе от мене самаго татбины денныя и татбины нощныя:

<p>40 бых во дни жегомь зноем, и студению в нощи, и отхождаше сон от очию моею:

<p>41 се, мне двадесять лет аз есмь в дому твоем, работах тебе четыренадесять лет двух ради дщерей твоих и шесть лет за овцы твоя, и преобидел еси мзду мою десятию агницами:

<p>42 аще не бы Бог отца моего авраама, и страх исаака был мне, ныне тща отпустил бы мя еси: смирение мое и труд руку моею увиде Бог, и обличи тя вчера.

<p>43 Отвещав же лаван, рече ко иакову: дщери дщери моя и сынове сынове мои, и скоти скоти мои, и вся елика ты видиши моя суть и дщерей моих: что сотворю им днесь, или чадом их, яже родиста;

<p>44 ныне убо гряди, завещаим завет аз и ты: и будет во свидетелство между мною и тобою. Рече же ему иаков: се, никтоже с нами есть: виждь, Бог свидетель между мною и тобою.

<p>45 И взем иаков камень, постави его в столп.

<p>46 Рече же иаков братии своей: соберите камение. И собраша камение и сотвориша холм: и ядоша, и пиша тамо на холме. Рече же ему лаван: холм сей свидетелствует между мною и тобою днесь.

<p>47 И прозва его лаван %[холм свидетелства%]: иаков же прозва %[холм свидетель%].

<p>48 Рече же лаван ко иакову: се, холм сей и столп, егоже поставих между мною и тобою, свидетелствует холм сей и свидетелствует столп сей: сего ради прозвася имя %[холм свидетелствуетъ%],

<p>49 и %[видение%], еже рече: да видит Бог между мною и тобою, яко отидем друг от друга:

<p>50 аще смириши дщери моя, аще поймеши жены над\ дщери моя, виждь, никтоже с нами есть видяй: Бог свидетель между мною и между тобою.

<p>51 И рече лаван иакову: се, холм сей свидетель и столп сей:

<p>52 аще бо аз не прейду к тебе, ниже ты да прейдеши ко мне холма сего и столпа сего со злобою:

<p>53 Бог авраамль и Бог нахоров да судит между нама. И кляся иаков страхом отца своего исаака,

<p>54 и пожре иаков жертву на горе и воззва братию свою: ядоша же и пиша и спаша на горе.

<p>55 Востав же лаван заутра, лобыза сыны и дщери своя и благослови я: и возвратився лаван, отиде на место свое.

%{Глава}32.

<p>1 И иаков иде в путь свой. И воззрев виде полк божий воополчившийся: и сретоша его ангели божии.

<p>2 Рече же иаков, егда виде их: полк божий сей. И прозва имя месту тому %[полки%].

<p>3 Посла же иаков послы пред\ собою ко исаву брату своему в землю сиир, в страну едом,

<p>4 и заповеда им глаголя: тако рцыте господину моему исаву: тако глаголет раб твой иаков: у лавана обитах и умедлих даже до ныне:

<p>5 и быша ми волове и ослы и овцы, и раби и рабыни: и послах поведати господину моему исаву, дабы обрел раб твой благодать пред\ тобою.

<p>6 И возвратишася послы ко иакову, глаголюще: ходихом ко брату твоему исаву, и се, сам идет во сретение тебе, и четыриста мужей с ним.

<p>7 убояся же иаков зело и в недоумении бе: и раздели люди сущыя с собою, и волы и велблюды и овцы на два полка,

<p>8 и рече иаков: аще приидет исав на един полк и изсечет и, будет вторый полк во спасении.

<p>9 Рече же иаков: Бог отца моего авраама и Бог отца моего исаака, Господи Боже, ты рекий ми: иди в землю рождения твоего, и благо тебе сотворю:

<p>10 довлеет ми от всея правды и от всея истины, юже сотворил еси рабу твоему: с жезлом бо сим преидох иордан сей, ныне же бех в два полка:

<p>11 изми мя от руки брата моего, от руки исава: яко боюся аз его, да не когда пришед убиет мя и матерь с чады:

<p>12 ты же рекл еси: благо тебе сотворю и положу семя твое яко песок морский, иже не изочтется от множества.

<p>13 И спа тамо нощи тоя, и взя, яже имяше дары, и посла исаву брату своему:

<p>14 коз двести, козлов двадесять, овец двести, овнов двадесять,

<p>15 велблюдов дойных, и жребят их тридесять, волов четыредесять, юнцов десять, ослов двадесять и жребят десять:

<p>16 и даде их рабом своим, (коеждо) стадо особо, и рече рабом своим: идите предо мною, и разстояние творите между стадом и стадом.

<p>17 И заповеда первому глаголя: аще тя срящет исав брат мой и вопросит тя глаголя: чий еси, и камо идеши, и чия сия, яже пред\ тобою идут;

<p>18 речеши: раба твоего иакова: дары посла господину моему исаву: и се, сам за нами (идет).

<p>19 И заповеда первому, и второму, и третиему, и всем пред\ъидущым в\ъслед стад сих глаголя: по словеси сему глаголите исаву, егда обрящете его вы,

<p>20 и рцыте: се, раб твой иаков идет за нами: рече бо: укрощу лице его дарами пред\ъидущими его, и посем узрю лице его: негли бо приимет лице мое;

<p>21 И пред\ъидяху дары пред\ лицем его, сам же преспа тоя нощи в полце.

<p>22 Востав же тоя нощи, поя обе жены (своя) и обе рабыни и единонадесять сынов своих, и прейде брод иавок:

<p>23 и взя их, и прейде поток, и преведе вся своя.

<p>24 Остася же иаков един. И боряшеся с ним человек даже до утра.

<p>25 Виде же, яко не может противу ему: и прикоснуся широте стегна его: и отерпе широта стегна иаковля, егда боряшеся с ним.

<p>26 И рече ему: пусти мя: взыде бо заря. он же рече: не пущу тебе, аще не благословиши мене.

<p>27 Рече же ему: что ти имя есть; он же рече: иаков.

<p>28 И рече ему: не прозовется ктому имя твое иаков, но %[исраиль%] будет имя твое: понеже укрепился еси с богом и с человеки силен будеши.

<p>29 Вопроси же иаков и рече: повеждь ми имя твое. И рече: вскую сие вопрошаеши ты имене моего; еже чудно есть. И благослови его тамо.

<p>30 И прозва иаков имя месту тому %[вид божий%]: видех бо Бога лицем к лицу, и спасеся душа моя.

<p>31 Возсия же ему солнце, егда прейде %[вид божий%]: он же хромаше стегном своим.

<p>32 Сего ради не ядят сынове Исраилевы жилы, яже отерпе, яже есть в широте стегна, даже до дне сего: понеже прикоснуся широте стегна иаковли жилы, яже отерпе.

%{Глава}33.

<p>1 Воззрев же иаков очима своима, виде: и се, исав брат его идый, и четыриста мужей с ним. И раздели иаков дети лии и рахили и двум рабыням,

<p>2 и постави обе рабыни и сыны их в первых, лию же и дети ея позади, а рахиль и иосифа в последних:

<p>3 сам же изыде первее пред\ ними и поклонися до земли седмижды, дондеже приближися к брату своему.

<p>4 И притече исав во сретение ему: и об\ъемь его, припаде на выю его и облобыза его: и плакастася оба.

<p>5 И воззрев исав, виде жены и дети и рече: что сии тебе суть; он же рече: дети, имиже помилова Бог раба твоего.

<p>6 И приступиша рабыни и дети их и поклонишася:

<p>7 и приступи лиа и дети ея и поклонишася: посем же приступи рахиль и иосиф и поклонистася.

<p>8 И рече: что сия тебе суть, полцы сии вси, яже сретох; он же рече: да обрящет раб твой благодать пред\ тобою, господине.

<p>9 Рече же исав: суть мне многа, брате: да будут тебе твоя.

<p>10 И рече иаков: аще обретох благодать пред\ тобою, приими дары от руку моею: сего ради видех лице твое, яко бы аще кто видел лице божие: и возблаговолиши о мне:

<p>11 приими благословение мое, еже принесох тебе, яко помилова мя Бог, и суть ми вся. И принуди его, и взя.

<p>12 И рече: воставше пойдем прямо.

<p>13 Рече же ему: господин мой весть, яко дети мои юны, овцы же и говяда бременны у мене: аще убо пожену я един день, измрет весь скот:

<p>14 да пред\ъидет господин мой пред\ рабом своим: аз же укреплюся на пути умедлением шествия моего, еже предо мною, и якоже возмогут ити дети, дондеже прииду к господину моему в сиир.

<p>15 И рече исав: оставлю с тобою от людий сущих со мною. он же рече: вскую сие; довлеет, яко обретох благодать пред\ тобою, господине.

<p>16 Возвратися же исав в том дни путем своим в сиир:

<p>17 и иаков пойде в кущы, и постави себе тамо храмины, и скоту своему сотвори кущы: сего ради нарече имя месту тому %[кущы%].

<p>18 И прииде иаков в салим град сикимск, иже есть в земли ханаанстей, егда прииде от месопотамии сирския, и ста пред\ лицем града:

<p>19 и купи часть села, идеже постави кущу свою тамо, у еммора отца сихемля, стома агнцы:

<p>20 и постави тамо жертвенник, и призва Бога Исраилева.

%{Глава}34.

<p>1 Изыде же дина дщи лиина, юже роди иакову, познати дщери обитателей.

<p>2 И виде ю сихем сын емморов хорреанин, князь тоя земли: и поим ю, бысть с нею и смири ю:

<p>3 и внят душею дине дщери иаковли, и возлюби девицу, и глагола к ней по мысли девицы.

<p>4 Рече же сихем ко еммору отцу своему, глаголя: поими мне отроковицу сию в жену.

<p>5 Иаков же слыша, яко оскверни сын емморов дину дщерь его: сынове же его бяху со скоты его на поли: премолча же иаков, дондеже приити им.

<p>6 Изыде же еммор отец сихемль ко иакову глаголати к нему.

<p>7 Сынове же иаковли приидоша с поля: егда же услышаша, смутишася мужие, и жалостно им бысть зело, яко не лепо сотвори во Исраили, быв со дщерию иаковлею: и не будет сице.

<p>8 И рече им еммор, глаголя: сихем сын мой избра душею дщерь вашу: дадите убо ю в жену ему:

<p>9 и сосватайтеся с нами: дщери вашя дадите нам, и дщери нашя поимите сыновом своим,

<p>10 и у нас населитеся: и се, земля пространна пред\ вами: населитеся и куплю дейте на ней, и притяжите на ней.

<p>11 Рече же сихем ко отцу ея и ко братиям ея: да обрящу благодать пред\ вами, и еже аще речете, дадим:

<p>12 умножите вено зело, и дам, якоже речете ми: и дасте ми отроковицу сию в жену.

<p>13 Отвещаша же сынове иаковли сихему и еммору отцу его с лестию, и глаголаша к ним, яко оскверниша дину сестру их.

<p>14 И рекоста им симеон и левий, братия динины (сынове лии): не возможем сотворити глагола сего, дати сестру нашу человеку, иже имать крайнюю плоть необрезанну: есть бо укоризна нам:

<p>15 токмо в сем уподобимся вам и вселимся у вас, аще будете якоже мы и вы, егда обрежете весь мужеск пол:

<p>16 и дадим дщери нашя вам, и от дщерей ваших поймем себе жены и вселимся у вас, и будем яко един род:

<p>17 аще же не послушаете нас, еже обрезатися, поимше дщерь нашу отидем.

<p>18 И угодна быша словеса пред\ еммором и пред\ сихемом сыном емморовым:

<p>19 и не премедли юноша сотворити глагол сей: любяше бо дщерь иаковлю. Сей же бяше славнейший всех, иже в дому отца его.

<p>20 Прииде же еммор и сихем сын его пред\ врата града своего и глаголаста к мужем града своего, рекуще:

<p>21 человецы сии мирни суть, с нами да населятся на земли и да куплю деют на ней: земля же се пространна пред\ ними: дщери их да поймем себе в жены, и дщери нашя дадим им:

<p>22 в сем точию уподобятся нам человецы, еже жити с нами, яко быти людем единем: внегда обрезати нам весь мужеск пол, якоже и тии обрезани суть:

<p>23 и скоти их и четвероногая, и имения их не наша ли будут; точию в сем уподобимся им, и вселятся с нами.

<p>24 И послушаша еммора и сихема сына его вси исходящии из\ врат града своего и обрезаша плоть крайнюю свою, всяк мужеск пол.

<p>25 Бысть же в третий день, егда бяху в болезни, взяша два сына иаковля симеон и левий, братия динины, кийждо свой мечь, и внидоша во град без\ъопасно и изсекоша весь мужеск пол:

<p>26 еммора же и сихема сына его усекнуша острием меча, и взяша дину от дому сихемля и изыдоша.

<p>27 Сынове же иаковли внидоша к побиенным и разграбиша град, в немже оскверниша дину сестру их:

<p>28 и овцы их и говяда их и ослы их, и елика бяху во граде, и елика бяху на поли, взяша:

<p>29 и вся чада их и вся сосуды их и жены их плениша: и разграбиша, елика бяху во граде, и елика бяху в домех.

<p>30 Рече же иаков к симеону и левии: ненавистна мя сотвористе, яко злу мне быти всем живущым на земли, в хананеах и ферезеах, аз же мал есмь числом: и собравшеся на мя изсекут мя, и истреблен буду аз и дом мой.

<p>31 они же рекоша: аки блудницу ли воз\ъимеют сестру нашу;

%{Глава}35.

<p>1 Рече же Бог ко иакову: востав взыди на место вефиль, и живи тамо, и сотвори тамо жертвенник Богу явльшемуся тебе, егда бежал еси от лица исава брата твоего.

<p>2 Рече же иаков дому своему и всем иже с ним: поверзите боги чуждыя, иже с вами, от среды вас и очиститеся, и измените ризы своя:

<p>3 и воставше взыдем в вефиль и сотворим тамо жертвенник Богу послушавшему мене в день скорбения, иже бе со мною и спасе мя на пути, в оньже ходих.

<p>4 И вдаша иакову боги чуждыя, иже бяху в руках их, и усерязи яже во ушесех их: и скры я иаков под\ теревинфом иже в сикимех: и погуби я до днешняго дне.

<p>5 И воздвижеся Исраиль от сикимов, и бысть страх божий на градех, иже окрест их: и не гнаша в\ъслед сынов Исраилевых.

<p>6 Прииде же иаков в лузу, яже есть в земли ханаанстей, яже есть вефиль, сам и вси людие, иже бяху с ним,

<p>7 и созда тамо жертвенник, и прозва имя месту тому вефиль: тамо бо явися ему Бог, егда бежаше он от лица исава брата своего.

<p>8 умре же девора, доилица ревеккина, и погребоша ю ниже вефиля под\ дубом, и прозва имя ему %[дуб плача%].

<p>9 Явися же Бог иакову еще в лузе, егда прииде от месопотамии сирския, и благослови его Бог

<p>10 и рече ему Бог: имя твое не прозовется ктому иаков, но Исраиль будет имя тебе. И нарече имя ему Исраиль.

<p>11 Рече же ему Бог: аз Бог твой: расти и множися: языцы и собрания языков будут от тебе, и царие из\ чресл твоих изыдут:

<p>12 и землю, юже дах аврааму и исааку, тебе дах ю, тебе будет, и семени твоему по тебе дам землю сию.

<p>13 Взыде же Бог от него от места, идеже глагола с ним:

<p>14 и постави иаков столп на месте, идеже глагола с ним Бог, столп каменный, и пожре на нем жертву и возлия на него елей:

<p>15 и прозва иаков имя месту тому, идеже глагола с ним Бог, вефиль.

<p>16 (*Востав же (*иаков) от вефиля, и постави кущу свою далее столпа гадер.) Бысть же егда приближися к хаврафе приити до земли ефрафа, роди рахиль и возбедствова в рождении:

<p>17 бысть же внегда жестоко ей родити, рече ей баба: дерзай, ибо сей тебе есть сын.

<p>18 Бысть же егда оставляше ю душа, умираше бо, прозва имя ему %[сын болезни моея%]: отец же прозва имя ему вениамин.

<p>19 умре же рахиль, и погребоша ю на пути ипподрома ефрафы: сия есть вифлеем:

<p>20 и постави иаков столп на гробе ея: сей есть столп над\ гробом рахилиным даже до дне сего.

<p>21 Изыде же оттуду Исраиль и постави кущу свою за столпом гадер.

<p>22 Бысть же егда вселися Исраиль в земли той, иде рувим и спа с валлою, наложницею отца своего иакова. И слыша Исраиль, и зло явися пред\ ним. Беша же сынове иаковли дванадесять.

<p>23 Сынове лиины: рувим, первенец иаковль, симеон, левий, иуда, иссахар, завулон.

<p>24 Сынове же рахилины: иосиф и вениамин.

<p>25 Сынове же валлы, рабы рахилины: дан и неффалим.

<p>26 Сынове же зелфы, рабы лиины: гад и асир. Сии сынове иаковли, иже родишася ему в месопотамии сирстей.

<p>27 Прииде же иаков ко исааку отцу своему (еще живу сущу ему) в мамврию, во град польный: сей есть хеврон в земли ханаанстей, идеже обита авраам и исаак.

<p>28 Быша же дние исааковы, яже поживе, сто осмьдесят лет:

<p>29 и ослабев исаак умре, и приложися к роду своему стар исполнь дний: и погребоста его исав и иаков, сынове его.

%{Глава}36.

<p>1 Сии же родове исавли, сей есть едом.

<p>2 Исав же поя себе жены от дщерей хананейских: аду, дщерь елома хеттеина, и оливему, дщерь ананю сына севегона евеина,

<p>3 и васемафу, дщерь исмаилю, сестру навеофову.

<p>4 Роди же ада исаву елифаса, и васемаф роди рагуила,

<p>5 и оливема роди иеуса и иеглома и кореа: сии сынове исавли, иже быша ему в земли ханаанстей.

<p>6 Поя же исав жены своя и сыны своя и дщери своя, и вся телеса дому своего и вся имения своя и вся скоты, и вся, елика притяжа, и вся, елика приобрете в земли ханаанстей, и отиде исав из\ земли ханаанския от лица иакова брата своего:

<p>7 бяху бо имения их многа, еже жити вкупе: и не можаше земля обитания их вместити их, от множества имений их.

<p>8 Вселися же исав на горе сиир: исав той есть едом.

<p>9 Сии же родове исава, отца едомля, на горе сиир:

<p>10 и сия имена сынов исавлих: елифас, сын ады, жены исавли, и рагуил, сын васемафы, жены исавли.

<p>11 Быша же елифасу сынове: феман, омар, софар, гофом и кенез.

<p>12 Фамна же бяше наложница елифаса, сына исавля, и роди елифасу амалика: сии сынове ады, жены исавли.

<p>13 Сии же сынове рагуиловы: нахоф, заре, соме и мозе: сии быша сынове васемафы, жены исавли.

<p>14 Сии же сынове оливемы дщере анани сына севегоня, жены исавли: роди же исаву иеуса и иеглома и кореа.

<p>15 Сии старейшины сына исавля, сынове елифаса, первенца исавля: старейшина феман, старейшина омар, старейшина софар, старейшина кенез,

<p>16 старейшина корей, старейшина гофом, старейшина амалик: сии старейшины елифаса в земли идумейстей, сии сынове адины.

<p>17 И сии сынове рагуила, сына исавля: старейшина нахоф, старейшина заре, старейшина соме, старейшина мозе: сии старейшины рагуиловы в земли едомстей, сии сынове васемафы, жены исавли.

<p>18 Сии же сынове оливемы, жены исавли: старейшина иеус, старейшина иеглом, старейшина корей: сии старейшины оливемы, дщере анани, жены исавли,

<p>19 сии сынове исавли и сии старейшины их, сии суть сынове едомли.

<p>20 Сии же сынове сиира хорреова жившаго на земли: лотан, совал, севегон, ана

<p>21 и дисон, и асар и рисон: сии старейшины хорреова сына сиира в земли едомстей.

<p>22 Быша же сынове лотани: хорри и еман, сестра же лотаня фамна.

<p>23 Сии же сынове соваловы: голам и манахаф, и гевил и софар и омар.

<p>24 И сии сынове севегони: аие и ана: сей есть ана, иже обрете иаминь в пустыни, егда пасяше под\ъяремники {мски} севегона, отца своего.

<p>25 Сии же сынове анани: дисон и оливема, дщи ананя.

<p>26 Сии же сынове дисоновы: амада и асван, и ифран и харран.

<p>27 Сии же сынове асаровы: валаам и зукам, и укам и укан.

<p>28 Сии же сынове рисоновы: ос и аран.

<p>29 Сии же старейшины хорриовы: старейшина лотан, старейшина совал, старейшина севегон, старейшина ана,

<p>30 старейшина дисон, старейшина асар, старейшина рисон: сии старейшины хорриовы во областех их в земли едомли.

<p>31 И сии царие царствовавшии во едоме, прежде царствования царей во Исраили:

<p>32 и царствова во едоме валак, сын веоров: имя же граду его деннава.

<p>33 умре же валак, и царь бысть по нем иовав, сын зарин от восорры.

<p>34 умре же иовав, и царь бысть по нем асом от земли феманони.

<p>35 умре же асом, и бысть царь по нем адад сын варадов, иже изсече мадиама на поли моавли: имя же граду его гетфем.

<p>36 умре же адад, и царь бысть по нем самада от массеккаса.

<p>37 умре же самада, и царь бысть по нем саул из\ роовофа, иже есть близ\ реки.

<p>38 умре же саул, и царь бысть по нем вааленнон, сын аховорь.

<p>39 умре же вааленнон сын аховорь, и царь бысть по нем арад, сын варадов: и имя граду его фогор, имя же жене его метевеиль, дщерь матраифа, сына мезоовля.

<p>40 Сия имена старейшин исавлих в племенех их, по месту их, во странах их и в языцех их: старейшина фамна, старейшина гола, старейшина иефер,

<p>41 старейшина оливема, старейшина ила, старейшина финон,

<p>42 старейшина кенез, старейшина феман, старейшина мазар,

<p>43 старейшина магедиил, старейшина зафой: сии старейшины едомли, живущии в земли притяжания их: сей исав отец едомль.

%{Глава}37.

<p>1 Вселися же иаков в земли, идеже обита исаак, отец его, в земли ханаани.

<p>2 Сии же роди иаковли. Иосиф же бяше седминадесяти лет, пасый овцы отца своего с братиею своею, юн сый, с сынми валлы и с сынми зелфы, жен отца своего: нанесоша же на иосифа злу клевету ко Исраилю отцу своему.

<p>3 Иаков же любляше иосифа паче всех сынов своих, яко сын в старости ему бысть: и сотвори ему ризу пестру.

<p>4 Видевше же братия его, яко любит его отец паче всех сынов своих, возненавидеша его и не можаху глаголати к нему ничтоже мирно.

<p>5 Видев же иосиф сон, поведа и братии своей

<p>6 и рече им: послушайте сна сего, егоже видех:

<p>7 мнех вас вяжущих снопы среде поля: и воста мой сноп и ста прямо, ваши же снопы обратившеся поклонишася моему снопу.

<p>8 Реша же ему братия его: еда царствуя царствовати будеши над\ нами, или господствуя господствовати будеши над\ нами; И приложиша еще ненавидети его снов ради его и ради словес его.

<p>9 Виде же сон другий и поведа его отцу своему и братии своей, и рече: се, видех другий сон: аки бы солнце и луна и единонадесять звезд покланяхуся мне.

<p>10 И запрети ему отец его и рече ему: что сон сей, егоже еси видел; еда пришедше приидем аз и мати твоя и братия твоя поклонитися тебе до земли;

<p>11 Позавидеша же ему братия его: отец же его соблюде слово сие.

<p>12 Отидоша же братия его пасти овцы отца своего в сихем.

<p>13 И рече Исраиль ко иосифу: еда братия твоя не пасут в сихеме; гряди, да послю тя к ним. Рече же ему: се, аз.

<p>14 Рече же ему Исраиль: шед, виждь, аще здравствуют братия твоя и овцы, и повеждь ми. И посла его от юдоли хеврони. И прииде в сихем:

<p>15 и обрете его человек заблуждающа на поли: вопроси же его человек глаголя: чесого ищеши;

<p>16 он же рече: братии моея ищу: повеждь ми, где пасут.

<p>17 Рече же ему человек: отидоша отсюду: слышах бо их глаголющих: пойдем в дофаим. И иде иосиф в\ъслед братии своея и обрете я в дофаиме.

<p>18 Пред\ъузреша же его издалече, прежде приближения его к ним, и зле умыслиша убити его:

<p>19 рече же кийждо к брату своему: се, сновидец оный идет:

<p>20 ныне убо приидите, убием его и ввержим его во един от рвов, и речем: зверь лют снеде его: и узрим, что будут сония его.

<p>21 Слышав же рувим, отя его из\ рук их и рече: не убием его на души.

<p>22 Рече же им рувим: не пролийте крове, вверзите его во един от рвов сих, иже в пустыни, руки же не возложите на него: (тщашеся бо) яко да изымет его от рук их и отдаст его отцу своему.

<p>23 Бысть же егда прииде иосиф к братии своей, совлекоша со иосифа ризу пеструю, яже на нем,

<p>24 и поемше его ввергоша в ров: ров же тощь, воды не имяше.

<p>25 И седоша ясти хлеб, и воззревше очима видеша, и се, путницы исмаилтяне идяху от галаада, и велблюды их полны фимиама и ритины {тук маститый из\ древа текущий} и стакти: идяху же везуще во египет.

<p>26 Рече же иуда ко братии своей: кая польза, аще убием брата нашего и скрыем кровь его;

<p>27 грядите продадим его исмаилтяном сим: руце же наши да не будут на нем, яко брат наш и плоть наша есть. Послушаша же братия его.

<p>28 И мимоидоша человецы мадиамстии купцы: и извлекоша и возведоша иосифа из\ рова, и продаша иосифа исмаилтяном на двадесять златниц. И поведоша иосифа во египет.

<p>29 Возвратися же рувим к рову и не узре иосифа в рове: и растерза ризы своя,

<p>30 и прииде ко братии своей и рече: отрочища несть, аз же камо иду ктому;

<p>31 Вземше же ризу иосифову, заклаша козлище от коз и помазаша ризу кровию:

<p>32 и послаша ризу пеструю, и принесоша ко отцу своему и рекоша: сию обретохом: познавай, аще риза сына твоего есть, или ни;

<p>33 И позна ю и рече: риза сына моего есть: зверь лют снеде его: зверь восхити иосифа.

<p>34 И растерза иаков ризы своя, и возложи вретище на чресла своя, и плакашеся сына своего дни многи.

<p>35 Собрашася же вси сынове его и дщери и приидоша утешити его: и не хотяше утешитися, глаголя: яко сниду к сыну моему сетуя во ад. И плакася о нем отец его.

<p>36 Мадиане же продаша иосифа во египет пентефрию евнуху фараонову, архимагиру.

%{Глава}38.

<p>1 Бысть же в то время, отиде иуда от братии своея и прииде к человеку некоему одолламитину, емуже имя ирас:

<p>2 и виде тамо иуда дщерь человека хананейска, ейже имя сава: и поят ю, и вниде к ней:

<p>3 и заченши роди сына, и нарече имя ему ир:

<p>4 и заченши еще роди сына и нарече имя ему авнан:

<p>5 и приложивши роди сына (третияго) и нарече имя силом: сия же бе в хасве, егда роди сих.

<p>6 И поя иуда жену иру первенцу своему, ейже имя фамарь.

<p>7 Бысть же ир первенец иудин зол пред\ Господем: и уби его Бог.

<p>8 Рече же иуда авнану: вниди к жене брата твоего и совокупися с нею, и возстави семя брату твоему.

<p>9 Познав же авнан, яко не ему будет семя, бысть егда вхождаше к жене брата своего, проливаше (семя) на землю, еже не дати семене брату своему:

<p>10 зло же явися пред\ богом, яко сотвори сие: и умертви и сего.

<p>11 Рече же иуда фамари, невестце своей (по смерти дву сынов своих): седи вдовою в дому отца твоего, дондеже велик будет силом, сын мой. Рече бо (во уме си): да не когда умрет и сей, якоже и братия его. Отшедши же фамарь, седяше в дому отца своего.

<p>12 умножишася же дние, и умре сава, жена иудина. И утешився иуда, взыде к стригущым овцы его сам, и ирас пастырь его одолламитин, во фамну.

<p>13 И возвестиша фамари невестце его, глаголюще: се, свекор твой восходит во фамну стрищи овцы своя.

<p>14 она же свергши ризы вдовства с себе, облечеся в ризу летнюю и украсися, и седе пред\ враты енани, яже суть на пути фамны: ведяше бо, яко велик бысть силом: сей же не даде ея ему в жену.

<p>15 И видев ю иуда, возмне ю блудницу быти: покры бо лице свое, и не позна ея.

<p>16 уклонися же к ней путем и рече ей: попусти ми внити к себе. Не позна бо, яко невестка ему есть. она же рече: что ми даси, аще внидеши ко мне;

<p>17 он же рече: аз тебе послю козлище коз от овец моих. она же рече: аще даси ми залог, дондеже пришлеши.

<p>18 он же рече: кий залог тебе дам; она же рече: перстень твой и гривну, и жезл иже в руце твоей. И даде ей, и вниде к ней, и зача во утробе от него.

<p>19 И воставши отиде, и сверже ризу летнюю с себе и облечеся в ризы вдовства своего.

<p>20 Посла же иуда козлище от коз рукою пастыря своего одолламитина взяти залог от жены, и не обрете ея.

<p>21 Вопроси же мужей места того и рече им: где есть блудница бывшая во енане на распутии; И реша: не бе зде блудница.

<p>22 И возвратися ко иуде и рече: не обретох: и человецы места того глаголют: несть зде блудницы.

<p>23 Рече же иуда: да имать та: но да не когда посмеются нам: аз убо послах козлище сие, ты же не обрел еси.

<p>24 Бысть же по трех месяцех, поведаша иуде, глаголюще: соблуди фамарь невестка твоя, и се, во утробе имать от блуда. Рече же иуда: изведите ю, и да сожгут ю.

<p>25 она же ведома посла к свекру своему, глаголющи: от человека, егоже сия суть, аз во утробе имам. И рече: познай, чий перстень и гривна и жезл сей.

<p>26 Позна же иуда и рече: оправдася фамарь паче мене, яко не дах ея силому сыну моему. И не приложи ктому познати ю.

<p>27 Бысть же егда раждаше, и беста близнята во утробе ея.

<p>28 Бысть же в рождении ея, един произнесе руку: вземши же баба навяза на руку его червлень, глаголющи: сей изыдет первый.

<p>29 Егда же вовлече руку, и абие изыде брат его. она же рече: что пресечеся тебе ради преграждение; И прозва имя ему фарес.

<p>30 И посем изыде брат его, емуже бе на руце его червлень: и прозва имя ему зара.

%{Глава}39.

<p>1 Иосиф же приведен бысть во египет. И купи его пентефрий евнух фараонов архимагир, муж египтянин, от рук исмаилтян, иже приведоша его тамо.

<p>2 И бяше Господь со иосифом: и бяше муж благополучен, и бысть в дому господина своего египтянина.

<p>3 Ведяше же господин его, яко Господь бе с ним, и елика творит, Господь благоустрояет в руку его.

<p>4 И обрете иосиф благодать пред\ господином своим и благоугоди ему: и постави его над\ домом своим, и вся, елика быша ему, даде в руки иосифовы.

<p>5 Бысть же егда постави его над\ домом своим и над\ всеми, елика имеяше, и благослови Господь дом египтянина иосифа ради: и бысть благословение господне на всем имении его в дому и в селех его.

<p>6 И предаде вся, елика быша ему, в руки иосифовы: и не ведяше от сущих у себе ничтоже, кроме хлеба, егоже ядяше сам: и бяше иосиф добр образом и красен взором зело.

<p>7 И бысть по словесех сих, и возложи жена господина его очи своя на иосифа и рече: пребуди со мною.

<p>8 он же не хотяше и рече жене господина своего: аще господин мой не весть мене ради ничтоже в дому своем, и вся, елика суть ему, вдаде в руце мои,

<p>9 и ничто есть выше мене в дому сем, ниже из\ъято бысть от мене что-либо, кроме тебе, понеже ты жена ему еси: и како сотворю глагол злый сей и согрешу пред\ богом;

<p>10 Егда же иосифу глаголаше день от дне, и не послушаше ея еже спати и быти с нею.

<p>11 Бысть же сицевый некий день, и вниде иосиф в дом делати дела своя, и никтоже бяше от сущих в дому внутрь:

<p>12 и ухвати его за ризы, глаголющи: лязи со мною. И оставив ризы своя в руку ея, убеже и изыде вон.

<p>13 И бысть егда виде, яко оставль ризы своя в руках ея, бежа и изыде вон:

<p>14 и воззва сущих в дому и рече им глаголющи: видите, введе нам отрока евреина наругатися нам: вниде ко мне, глаголя: преспи со мною: и возопих гласом великим:

<p>15 и егда услыша он, яко возвысих глас мой и возопих, оставль ризы своя у мене, отбеже и изыде вон.

<p>16 И удержа ризы у себе, дондеже прииде господин в дом свой.

<p>17 И поведа ему по словесех сих, глаголющи: вниде ко мне отрок евреин, егоже ввел еси к нам, поругатися мне, и рече ми: да буду с тобою:

<p>18 егда же услыша, яко воздвигох глас мой и возопих, оставль ризы своя у мене, отбеже и изыде вон.

<p>19 И бысть егда услыша господин его глаголы жены своея, елика рече к нему, глаголющи: сице сотвори ми отрок твой: и разгневася яростию,

<p>20 и взем господин иосифа, вверже его в темницу, в место, идеже узники царевы держатся тамо в твердыни.

<p>21 И бяше Господь со иосифом, и возлия на него милость, и даде ему благодать пред\ началным стражем темничным:

<p>22 и вдаде старейшина стражей темницу в руце иосифу и всех вверженых в темницу: и вся, елика творяху тамо, той бе творяй.

<p>23 Старейшина же стражей темничных ничтоже бе ведый его ради: вся бо быша в руках иосифовых, занеже Господь бяше с ним: и елика той творяше, Господь благопоспешаше в руку его.

%{Глава}40.

<p>1 Бысть же по словесех сих, согреши старейшина винарск царя египетска и старейшина житарск господину своему царю египетскому.

<p>2 И разгневася фараон на оба евнухи своя, на старейшину винарска и на старейшину житарска,

<p>3 и вверже их в темницу во узилище, в место, идеже иосиф ввержен бяше.

<p>4 И вручи их старейшина темницы иосифу, и предста им: и беста дни (некия) в темнице,

<p>5 и видеста оба сон во едину нощь: видение же сонное старейшины винарска и старейшины житарска, иже беста царя египетска, суще в темнице, бяше сие.

<p>6 Вниде же к ним иосиф заутра и виде их, и бяху смущени:

<p>7 и вопрошаше евнухов фараоних, иже быша с ним в темнице, у господина своего, глаголя: что, яко лица ваша уныла днесь;

<p>8 они же реша ему: сон видехом, и разсуждаяй его несть. Рече же им иосиф: еда не богом из\ъявление их есть; поведите убо мне.

<p>9 И поведа старейшина винарск сон свой иосифу и рече: во сне моем бяше виноград предо мною:

<p>10 в винограде же три леторасли, и той цветущь произнесе отрасли, зрелы грозды лозныя:

<p>11 и чаша фараонова в руце моей: и взях грезн, и изжах оный в чашу, и дах чашу в руку фараоню.

<p>12 И рече ему иосиф: сие разсуждение сему: три леторасли три дни суть:

<p>13 еще три дни, и помянет фараон сан твой, и паки поставит тя в старейшинство твое винарско, и подаси чашу фараону в руку его по сану твоему первому, якоже был еси виночерпчий:

<p>14 но помяни мя тобою, егда благо ти будет, и сотвориши надо мною милость, и да помянеши о мне фараону, и изведеши мя от твердыни сея:

<p>15 яко татьбою украден бых из\ земли еврейския, и зде ничто зло сотворих, но ввергоша мя в ров сей.

<p>16 И виде старейшина житарск, яко прямо разсуди, и рече иосифу: и аз видех сон, и мняхся три кошницы хлебов держати на главе моей:

<p>17 в кошнице же верхней от всех родов, яже фараон яст, дело хлебенное, и птицы небесныя ядяху тая от кошницы, яже на главе моей.

<p>18 Отвещав же иосиф, рече ему: сие разсуждение его: три кошницы три дние суть:

<p>19 еще три дние, и отимет фараон главу твою от тебе и повесит тя на древе, и из\ъядят птицы небесныя плоть твою от тебе.

<p>20 Бысть же в день третий, день рождения бяше фараоня, и творяше пир всем отроком своим: и помяну старейшинство старейшины винарска и старейшинство старейшины житарска, посреде отрок своих:

<p>21 и постави старейшину винарска в старейшинство его: и подаде чашу в руку фараоню:

<p>22 старейшину же житарска повеси (на древе), якоже сказа има иосиф.

<p>23 И не помяну старейшина винарск иосифа, но забы его.

%{Глава}41.

<p>1 Бысть же по двою лету дний, фараон виде сон: мняшеся стояти при реце:

<p>2 и се, аки из\ реки исхождаху седмь крав добры видом и избранны телесы, и пасяхуся по брегу:

<p>3 другия же седмь крав изыдоша по сих из\ реки, злы видом и телесы худы, и пасяхуся с кравами по брегу речному:

<p>4 и поядоша седмь кравы злыя и худыя телесы седмь крав добрых видом и избранных телесы: (и сия невидимы быша, яко внидоша в чресла их). Воста же фараон.

<p>5 И виде сон вторый: и се, седмь класи исхождаху из\ стеблия единаго избранны и добры:

<p>6 друзии же седмь класи тонцыи, истончени ветром, израстаху по них:

<p>7 и пожроша седмь класи тонцыи и истончени ветром седмь класов избранных и полных. Воста же фараон, и бяше сон.

<p>8 Бысть же заутра, и возмутися душа его: и послав, созва вся сказатели египетския и вся мудрыя его: и поведа им фараон сон свой: и не бяше сказуяй того фараону.

<p>9 И рече старейшина винарск к фараону, глаголя: грех мой воспоминаю днесь:

<p>10 фараон разгневася на рабы своя и вверже нас в темницу в дому архимагира, мене и старейшину житарска:

<p>11 и видехом сон оба единыя нощи аз и он, кийждо свой сон видехом:

<p>12 бяше же тамо с нами юноша, отрок евреин архимагиров, и поведахом ему, и разсуди нам:

<p>13 бысть же, якоже сказа нам, тако и случися, мне паки быти во своем старейшинстве, а оному повешену.

<p>14 Послав же фараон, призва иосифа: и изведоша его из\ твердыни, и остригоша его, и измениша ризы ему, и прииде к фараону.

<p>15 Рече же фараон иосифу: сон видех, и сказуяй его несть: аз же слышах о тебе глаголющих, яко слышав сны разсуждаеши тыя.

<p>16 Отвещав же иосиф фараону, рече: без\ Бога не отвещается спасение фараону.

<p>17 Рече же фараон иосифу, глаголя: во сне моем мняхся стояти на брезе речнем:

<p>18 и аки из\ реки исхождаху седмь кравы добры видом и избранны телесы, и пасяхуся по брегу:

<p>19 и се, другия седмь крав исхождаху в\ъслед их из\ реки, злы и недобры видом и худы телесы, яковых не виде таковых во всей земли египетстей хуждших:

<p>20 и из\ъядоша седмь кравы злыя и худыя седмь крав первых добрых и избранных:

<p>21 и внидоша во утробы их, и не явишася, яко внидоша во утробы их: и обличия их зла быша, яко и исперва. Востав же, (паки) уснух,

<p>22 и видех паки во сне моем, и аки седмь класи исхождаху из\ единаго стеблия полны и добры:

<p>23 друзии же седмь класи тонцыи и ветром истончени изницаху в\ъслед их:

<p>24 и пожроша седмь класи тонцыи и ветром истончени седмь класов добрых и полных. Рех убо сказателем, и не бысть поведаяй мне того.

<p>25 И рече иосиф фараону: сон фараонов един есть: елика Бог творит, показа фараону:

<p>26 седмь кравы добрыя седмь лет суть: и седмь класи добрии седмь лет суть: сон фараонов един есть:

<p>27 и седмь кравы худыя, яже изыдоша по сих, седмь лет суть, и седмь класи тонцыи и истончени ветром седмь лет суть: будут седмь лет глада:

<p>28 слово же еже рех фараону, елика Бог творит, показа фараону:

<p>29 се, седмь лет приходит, обилность многа во всей земли египетстей:

<p>30 приидут же седмь лет глада по сих, и забудут сытости будущия во всем египте, и погубит глад землю,

<p>31 и не познается обилие на земли от глада будущаго по сих: силен бо будет зело:

<p>32 повторися же сон фараону дважды, яко истинно будет слово еже от Бога, и ускорит Бог сотворити оно:

<p>33 ныне убо усмотри человека мудра и смыслена и постави его над\ землею египетскою:

<p>34 и да сотворит фараон и поставит местоначалники по земли, и да собирают пятую часть от всех плодов земли египетския седми лет обилных,

<p>35 и да соберут всякую пищу седми лет грядущих добрых сих: и да соберется пшеница под\ руку фараоню, пища во градех да хранится:

<p>36 и будет пища соблюдена земли на седмь лет гладных, яже имут быти в земли египетстей, да не потребится земля в гладе.

<p>37 угодно же бысть слово пред\ фараоном и пред\ всеми рабы его.

<p>38 И рече фараон всем рабом своим: еда обрящем человека сицеваго, иже имать духа божия в себе;

<p>39 Рече же фараон иосифу: понеже показа Бог тебе вся сия, несть человека мудрейша и смысленнейша паче тебе:

<p>40 ты будеши в дому моем, и уст твоих да послушают вси людие мои, разве престолом аз более тебе буду.

<p>41 Рече же фараон иосифу: се, поставляю тя днесь над\ всею землею египетскою.

<p>42 И снем фараон перстень с руки своея, возложи его на руку иосифову, и облече его в ризу червлену, и возложи гривну злату на выю его,

<p>43 и всади его на колесницу свою вторую, и проповеда пред\ ним проповедник: и постави его над\ всею землею египетскою.

<p>44 Рече же фараон иосифу: аз фараон: без\ тебе не воздвигнет руки своея никтоже во всей земли египетстей.

<p>45 И нарече фараон имя иосифу псонфомфаних: и даде ему асенефу, дщерь петефриа жреца илиопольскаго, ему в жену.

<p>46 Иосиф же бяше лет тридесяти, егда предста фараону царю египетскому. Изыде же иосиф от лица фараоня и пройде всю землю египетскую.

<p>47 И сотвори земля в седми летех обилну жатву.

<p>48 И собра всякую пищу седми лет, в нихже бяше обилность в земли египетстей: и положи пищу во градех: пищы поль града, сущих окрест его, положи в нем.

<p>49 И собра иосиф пшеницу яко песок морский многу зело, дондеже не можаху исчести: без\ числа бо бяше.

<p>50 Иосифу же беста два сына, прежде пришествия седми лет гладных, ихже роди ему асенефа, дщерь петефриа жреца илиопольска:

<p>51 нарече же иосиф имя первенцу манассиа, (глаголя:) яко забыти мне сотвори Бог вся болезни моя, и вся, яже отца моего.

<p>52 Имя же второму нарече ефраим, (глаголя:) яко возрасти мя Бог в земли смирения моего.

<p>53 Минуша же седмь лет обилных, яже быша в земли египетстей,

<p>54 и начаша седмь лет гладных приходити, якоже рече иосиф. И бысть глад по всей земли: во всей же земли египетстей быша {пред\ глаголом сим %[быша%] в единей александрийстей %[не%], но и то во вместителных} хлебы.

<p>55 И взалка вся земля египетская: возопи же народ к фараону о хлебех. Рече же фараон всем египтяном: идите ко иосифу, и еже речет вам, сотворите.

<p>56 И глад бяше на лицы всея земли. Отверзе же иосиф вся житницы, и продаяше всем египтяном:

<p>57 и вся страны прихождаху во египет, куповати ко иосифу: обдержаше бо глад всю землю.

%{Глава}42.

<p>1 Видев же иаков, яко купля есть (пшеницы) во египте, рече сыном своим: почто не радите;

<p>2 се, слышах, яко есть пшеница во египте: идите тамо и купите нам мало пищи, да живи будем и не умрем.

<p>3 Идоша же братия иосифовы десять купити пшеницы во египет.

<p>4 Вениамина же, брата иосифова, не отпусти с братиею его, рече бо: да не когда случится (на пути) ему зло.

<p>5 Приидоша же сынове Исраилевы купити с приходящими: бяше бо глад в земли ханаанстей.

<p>6 Иосиф же бяше князь земли: сей продаяше всем людем земли (тоя). Пришедше же братия иосифовы, поклонишася ему лицем до земли.

<p>7 Видев же иосиф братию свою, позна: и отчуждашеся их, и глаголаше им жестоко, и рече им: откуду приидосте; они же реша: от земли ханаанския купити пищи.

<p>8 Позна же иосиф братию свою: они же не познаша его.

<p>9 И помяну иосиф сны своя, яже виде он: и рече им: соглядатаи есте, соглядати путий страны (сея) приидосте.

<p>10 они же реша: ни, господине, раби твои приидохом купити пищи:

<p>11 вси есмы сынове единаго человека: мирницы есмы, не суть раби твои соглядатаи.

<p>12 Рече же им: ни, но пути земли (сея) приидосте соглядати.

<p>13 они же реша: дванадесять есмы братия раби твои в земли ханаани: и се, менший (от нас) со отцем нашим днесь, а другаго несть.

<p>14 Рече же им иосиф: сие есть, еже рекох вам, глаголя, яко соглядатаи есте:

<p>15 в сем явитеся: тако ми здравия фараоня, не изыдете отсюду, аще брат ваш менший не приидет семо:

<p>16 послите от себе единаго, и возмите брата вашего: вы же держими будите, дондеже яве будут словеса ваша, аще истинствуете, или ни: аще же ни, тако ми здравия фараоня, воистинну соглядатаи есте.

<p>17 И даде я под\ стражу на три дни.

<p>18 Рече же им в день третий: сие сотворите, и живи будете: Бога бо аз боюся:

<p>19 аще мирницы есте, брат ваш да удержится един под\ стражею: сами же идите и отвезите купленую пшеницу вашу,

<p>20 и брата вашего меншаго приведите ко мне, и верна будут словеса ваша: аще же ни, умрете. И сотвориша тако.

<p>21 И рече кийждо к брату своему: ей, во гресех бо есмы брата ради нашего, яко презрехом скорбение души его, егда моляшеся нам, и не послушахом его: и сего ради прииде на ны скорбение сие.

<p>22 Отвещав же рувим, рече им: не рех ли вам, глаголя: не преобидите детища; и не послушасте мене: и се, кровь его взыскуется.

<p>23 Тии же не ведеша, яко разумеет иосиф: толмачь бо между ими бяше.

<p>24 Отвратився же от них, проплакася иосиф: и паки прииде к ним и рече им. И поя симеона от них, и связа его пред\ ними.

<p>25 Повеле же иосиф наполнити сосуды их пшеницы и возвратити сребро их комуждо во вретище свое и дати им брашно на путь. И бысть им тако.

<p>26 И возложивше пшеницу на ослы своя, отидоша оттуду.

<p>27 Отрешив же един вретище свое дати пищу ослом своим, идеже сташа, и виде узол сребра своего, и бе верху устия вретищнаго.

<p>28 И рече братии своей: возвращено ми есть сребро, и се, сие во вретищи моем. И ужасеся сердце их: и возмятошася, друг ко другу глаголюще: что сие сотвори Бог нам;

<p>29 Приидоша же ко иакову, отцу своему, в землю ханааню и поведаша ему вся случившаяся им, глаголюще:

<p>30 глагола муж господин земли (оныя) к нам жестоко и вверже нас в темницу, аки соглядающих землю:

<p>31 рехом же ему: мирницы есмы, несмы соглядатаи:

<p>32 дванадесять братия есмы, сынове отца нашего: единаго несть, а менший со отцем нашим днесь в земли ханаани:

<p>33 рече же нам муж господин земли (тоя): по сему увем, яко мирницы есте: брата единаго оставите зде у мене, а купленую пшеницу дому вашему вземше отидите

<p>34 и приведите ко мне брата вашего меншаго: и увем, яко не соглядатаи есте, но яко мирницы есте: и брата вашего отдам вам, и куплю творите в земли.

<p>35 Бысть же егда испраздняху вретища своя, и бяше узол сребра во вретищи коегождо их: и видеша узлы сребра своего сами и отец их, и убояшася.

<p>36 Рече же им иаков отец их: мене безчадна сотвористе: иосифа несть, симеона несть, и вениамина ли поймете; на мя быша сия вся.

<p>37 Рече же рувим отцу своему, глаголя: двоих сынов моих убий, аще не приведу его к тебе: даждь его в руце мои, и аз приведу его к тебе.

<p>38 он же рече: не пойдет сын мой с вами, яко брат его умре, и той един оста: и случится ему зло на пути, в оньже аще пойдете, и сведете старость мою с печалию во ад.

%{Глава}43.

<p>1 Глад же одоле на земли.

<p>2 Бысть же егда скончаша пшеницу ядуще, юже принесоша из\ египта: и рече им отец их: паки шедше купите нам мало пищи.

<p>3 Рече же ему иуда, глаголя: клятвою засвидетелствова нам муж господин земли (тоя) глаголя: не узрите лица моего, аще брат ваш менший не приидет с вами:

<p>4 аще убо послеши брата нашего с нами, пойдем и купим тебе пищи:

<p>5 аще же не послеши брата нашего с нами, не пойдем: муж бо рече нам, глаголя: не узрите лица моего, аще брат ваш менший не приидет с вами.

<p>6 Рече же Исраиль: почто зло сотвористе ми, поведавше мужу, яко есть вам брат;

<p>7 они же реша: вопрошая вопроси нас муж и рода нашего, глаголя: аще еще отец ваш жив есть, и аще есть вам брат; и поведахом ему по вопросу сему: еда ведехом, яко речет нам: приведите брата вашего;

<p>8 Рече же иуда ко Исраилю, отцу своему: отпусти отрочища со мною: и воставше пойдем, да живи будем и не умрем, и мы и ты и имение наше:

<p>9 аз же возму его: от руку моею взыщи его: аще не приведу его к тебе, и поставлю его пред\ тобою, грешен буду к тебе вся дни:

<p>10 аще бо быхом не умедлили, уже возвратилися бы дважды.

<p>11 Рече же им Исраиль отец их: аще тако есть, сие сотворите: возмите от плодов земных в сосуды своя и донесите человеку дары, ритину {тук маститый из\ древа текущий}, мед, фимиама же и стакти, и теревинф и орехи:

<p>12 и сребро сугубо возмите в руце свои, и сребро обретенное во вретищах ваших возвратите с собою, да не како неведение есть:

<p>13 и брата своего поимите, и воставше идите к мужу:

<p>14 Бог же мой да даст вам благодать пред\ мужем и отпустит брата вашего единаго, и вениамина: аз бо якоже обезчадех, обезчадех.

<p>15 Вземше же мужие дары сия, и сребро сугубое взяша в руце свои, и вениамина: и воставше приидоша во египет, и сташа пред\ иосифом.

<p>16 Виде же их иосиф, и вениамина брата своего единоматерня, и рече строителю дому своего: введи мужы (сия) в дом, и заколи от скота, и уготовай: со мною бо ясти имут мужие (сии) хлеб в полудне.

<p>17 Сотвори же человек, якоже рече иосиф, и введе мужы в дом иосифов.

<p>18 Видевше же мужие, яко введоша их в дом иосифов, реша: сребра ради возвращеннаго во вретищах наших первее, вводят ны, еже бы оклеветати нас и нанести на ны, да поймут нас в рабы, и ослы нашя.

<p>19 Приступивше же к человеку сущему над\ домом иосифовым, рекоша ему при вратех дому,

<p>20 глаголюще: молим тя, господине: приидохом первее купити пищи:

<p>21 бысть же егда приидохом на стан и отрешихом вретища своя, и се, сребро коегождо во вретищи его: тое сребро наше весом возвратихом ныне руками нашими:

<p>22 и сребро другое принесохом с собою купити пищи: не вемы, кто вложи сребро во вретища наша.

<p>23 Рече же им: мир вам, не бойтеся: Бог ваш и Бог отец ваших даде вам сокровища во вретищах ваших: а сребро ваше за приятое имею. И изведе к ним симеона:

<p>24 и принесе воду омыти нозе им, и даде пажити ослом их.

<p>25 уготоваша же дары, дондеже приидет иосиф в полудне: слышаша бо, яко тамо имать обедати.

<p>26 Прииде же иосиф в дом: и принесоша ему дары, яже имяху в руках своих, в дом: и поклонишася ему лицем до земли.

<p>27 И вопроси их: здрави ли есте; И рече им: здрав ли есть отец ваш, старец, егоже рекосте, еще ли жив есть;

<p>28 они же рекоша: здрав есть раб твой, отец наш, еще жив есть. И рече: благословен человек оный Богу. И приникше поклонишася ему.

<p>29 Воззрев же очима своима иосиф, виде вениамина брата своего единоматерня и рече: сей ли есть брат ваш юнейший, егоже рекосте ко мне привести; И рече: Бог да помилует тя, чадо.

<p>30 Возмутися же иосиф: подвижеся бо утроба его о брате своем, и искаше плакати: вшед же в ложницу, плакася тамо.

<p>31 И умыв лице, изшед удержася и рече: предложите хлебы.

<p>32 И предложиша ему единому, и оным особно, и египтяном, иже с ним ядяху, особно: не можаху бо египтяне ясти хлеба со евреи: мерзость бо есть египтяном (*всяк пастух овчий).

<p>33 Седоша же прямо ему первенец по старейшинству своему и менший по меншеству своему, и дивляхуся мужие кийждо ко брату своему:

<p>34 и взяша части от него к себе: вящшая же бысть часть вениаминова паче всех частей пятерицею, неже оных: пиша же и упишася с ним.

%{Глава}44.

<p>1 И заповеда иосиф домостроителю своему, глаголя: наполните вретища мужем пищи, елико могут понести: и вложите комуждо сребро верху устия вретища:

<p>2 и чашу мою сребряную вложите во вретище меншаго, и цену пшеницы его. Бысть же по словеси иосифову, якоже рече.

<p>3 утро возсия, и мужие отпустишася сами, и ослята их.

<p>4 Изшедше же они из\ града, не отидоша далече: и рече иосиф домостроителю своему: востав гони в\ъслед мужей и постигни их, и рцы им: что яко воздасте (*ми) злая за благая;

<p>5 вскую украдосте чашу мою сребряну; не сия ли есть, из\ неяже пиет господин мой; он же и волхвованием волхвует в ней: злая совершисте, яже сотвористе.

<p>6 Обрет же их, рече им по словесем сим.

<p>7 они же реша ему: вскую глаголет господин словеса сия; не буди рабом твоим сотворити по словеси сему:

<p>8 аще сребро, еже обретохом во вретищах наших, возвратихом к тебе от земли ханаани, како быхом украли из\ дому господина твоего сребро или злато;

<p>9 у негоже аще обрящеши чашу от раб твоих, да умрет: и мы будем раби господину нашему.

<p>10 он же рече: и ныне, якоже глаголете, тако будет: у негоже аще обрящется чаша, будет мой раб, вы же будете чисти.

<p>11 И потщашася, и сверже кийждо вретище свое на землю, и отверзоша кийждо вретище свое.

<p>12 Изыска же от старейшаго зачен, дондеже прииде до меншаго, и обрете чашу во вретищи вениамини.

<p>13 И растерзаша ризы своя, и возложиша кийждо вретище свое на осля свое, и возвратишася во град.

<p>14 Вниде же иуда и братия его ко иосифу, еще ему сущу ту, и падоша пред\ ним на землю.

<p>15 Рече же им иосиф: что дело сие сотвористе; не ведасте ли, яко несть волхвователь человек, якоже аз;

<p>16 Рече же иуда: что отвещаем господину, или что возглаголем, или чим оправдимся; Бог же обрете неправду рабов твоих: се, мы есмы раби господину нашему, и мы, и у негоже обретеся чаша.

<p>17 Рече же иосиф: не буди ми сотворити глагол сей: муж, у негоже обретеся чаша, той будет ми раб: вы же поидите в целости ко отцу своему.

<p>18 Приступив же к нему иуда, рече: молю тя, господине, да речет раб твой слово пред\ тобою, и не прогневайся на раба твоего, яко ты еси по фараоне:

<p>19 господине, ты вопрошал еси рабов твоих, глаголя: аще имате отца, или брата;

<p>20 И рехом господину: есть нам отец стар, и отрочищь на старость менший ему, а брат его умре, он же един остася у матере своея, отец же возлюби его.

<p>21 Ты же рекл еси рабом твоим: приведите его ко мне, да вижду его.

<p>22 И рехом господину: не возможет отрочищь оставити отца своего: аще же оставит отца, умрет.

<p>23 Ты же рекл еси рабом твоим: аще не приидет брат ваш менший с вами, не приложите ктому видети лица моего.

<p>24 Бысть же егда приидохом к рабу твоему отцу нашему, поведахом ему словеса господина нашего,

<p>25 рече же нам отец наш: идите паки и купите нам мало пищи.

<p>26 Мы же рекохом: не возможем ити: но аще брат наш менший идет с нами, пойдем: ибо не возможем видети лице мужа, брату нашему меншему не сущу с нами.

<p>27 Рече же раб твой, отец наш к нам: вы весте, яко двоих роди мне жена:

<p>28 и отиде един от мене, и рекосте, яко зверем снеден бысть, и не видех его даже до ныне:

<p>29 аще убо поймете и сего от лица моего, и случится ему зло на пути, и сведете старость мою с печалию во ад.

<p>30 Ныне убо аще пойду к рабу твоему, отцу же нашему, и отрочища не будет с нами: (*душа же его связана есть с душею сего,)

<p>31 и будет егда увидит он не суща отрочища с нами, умрет: и сведут раби твои старость раба твоего, отца же нашего, с печалию во ад:

<p>32 раб бо твой от отца взя отрочища, глаголя: аще не приведу его к тебе и поставлю его пред\ тобою, грешен буду ко отцу вся дни.

<p>33 Ныне убо пребуду тебе раб вместо отрочища, раб господину: отрочищь же да идет с братиею своею:

<p>34 како бо пойду ко отцу, отрочищу не сущу с нами; да не вижду злых, яже обрящут отца моего.

%{Глава}45.

<p>1 И не можаше иосиф удержатися всем предстоящым ему, но рече: отослите всех от мене. И не предстояше ни един иосифу, егда познавашеся братии своей.

<p>2 И испусти глас с плачем: слышаша же вси египтяне, и слышано бысть в дому фараонове.

<p>3 Рече же иосиф братии своей: аз есмь иосиф: еще ли отец мой жив есть; И не могоша братия отвещати ему: смутишася бо.

<p>4 Рече же иосиф братии своей: приближитеся ко мне. И приближишася. И рече: аз есмь иосиф, брат ваш, егоже продасте во египет:

<p>5 ныне убо не скорбите, ниже жестоко вам да явится, яко продасте мя семо: на жизнь бо посла мя Бог пред\ вами:

<p>6 сие бо второе лето глад на земли, и еще пять лет оста, в нихже не будет орания, ни жатвы:

<p>7 посла бо мя Бог пред\ вами оставити вам останок на земли и препитати ваш останок велий:

<p>8 ныне убо не вы посласте мя семо, но Бог: и сотвори мя яко отца фараону и господина всему дому его и князя всей земли египетстей:

<p>9 потщавшеся убо, взыдите ко отцу моему и рцыте ему: сия глаголет сын твой иосиф: сотвори мя Бог господина всей земли египетстей: сниди убо ко мне и не умедли:

<p>10 и вселишися в земли гесемли аравийстей, и будеши близ\ мене ты и сынове твои, и сынове сынов твоих, овцы твоя и волове твои, и елика суть твоя:

<p>11 и препитаю тя тамо, еще бо пять лет будет глад на земли, да не погибнеши ты и сынове твои, и вся имения твоя.

<p>12 Се, очи ваши видят, и очи вениамина брата моего, яко уста моя глаголющая к вам:

<p>13 возвестите убо отцу моему всю славу мою сущую во египте, и елика видите: и ускоривше, приведите отца моего семо.

<p>14 И напад на выю вениамина, брата своего, плакася над\ ним, и вениамин плакася на выи его.

<p>15 И облобызав всю братию свою, плакася над\ ними: и по сих глаголаша к нему братия его.

<p>16 И пронесеся глас в дому фараонове, глаголюще: приидоша братия иосифова. Возрадовася же фараон и раби его.

<p>17 Рече же фараон ко иосифу: рцы братии своей: сие сотворите: наполните сосуды вашя (пшеницы) и идите в землю ханааню,

<p>18 и вземше отца вашего и имения ваша, приидите ко мне: и дам вам от всех благ египетских, и снесте тук земли:

<p>19 ты же заповеждь сия: взяти им колесницы от земли египетския, детем их и женам их: и поимше отца своего, приидите:

<p>20 и не пощадите очима сосудов ваших: вся бо благая египетская вам будут.

<p>21 Сотвориша же тако сынове Исраилевы: даде же им иосиф колесницы по повелению фараона царя (египетска), и даде им брашно на путь:

<p>22 и всем даде сугубы ризы, вениамину же даде триста златниц и пятеры ризы пременныя:

<p>23 и отцу своему посла такожде, и десять ослов везущих от всех благ египетских, и десять мсков везущих хлебы на путь отцу его.

<p>24 И отпусти братию свою. И отидоша. И рече им: не гневайтеся на пути.

<p>25 Изыдоша же из\ египта и приидоша в землю ханааню ко иакову отцу своему

<p>26 и поведаша ему глаголюще: яко сын твой иосиф жив есть, и он владеет над\ всею землею египетскою. И ужасеся в мысли иаков: не вероваше бо им.

<p>27 Глаголаша же ему вся реченная от иосифа, елика рече им. узрев же колесницы, яже посла иосиф, еже взяти его, оживе дух иакова, отца их,

<p>28 и рече Исраиль: велико ми есть (*сие), аще еще иосиф сын мой жив есть: шед узрю его, прежде неже умрети ми.

%{Глава}46.

<p>1 Востав же Исраиль сам и вся сущая его, прииде ко кладязю клятвенному и пожре жертву Богу отца своего исаака.

<p>2 Рече же Бог ко Исраилю в видении нощию, глаголя: иакове, иакове. он же рече: что есть;

<p>3 он же рече ему: аз есмь Бог отцев твоих, не убойся изыти во египет: в язык бо велий сотворю тя тамо:

<p>4 и аз сниду с тобою во египет, и аз возведу тя до конца: и иосиф возложит руки своя на очи твои.

<p>5 Воста же иаков от кладязя клятвеннаго, и взяша сынове Исраиля отца своего, и стяжание, и жены своя на колесницы, яже посла иосиф, взяти его:

<p>6 и вземше имения своя и все стяжание, еже стяжаша в земли ханаанстей, внидоша во египет иаков и все семя его с ним:

<p>7 сынове и сынове сынов его с ним, дщери и дщери дщерей его, и все семя свое введе во египет.

<p>8 Сия же имена сынов Исраилевых вшедших во египет купно со иаковом отцем своим: иаков и сынове его: первенец иаковль рувим.

<p>9 Сынове же рувимли: енох и фаллос, асрон и харми.

<p>10 Сынове же симеони: иемуил и иамин, и аод и ахин, и саар и саул, сын хананитидин.

<p>11 Сынове же левиини: гирсон, кааф и мерарий.

<p>12 Сынове же иудины: ир и авнан, и силом и фарес и зара: умроша же ир и авнан в земли ханаани. Быша же сынове фаресу: есром и иемуил.

<p>13 Сынове же иссахаровы: фола и фуа, и асум и самвран.

<p>14 Сынове же завулони: серед и аллон и ахоил.

<p>15 Сии сынове лиини, ихже роди иакову в месопотамии сирстей, и дину дщерь его: всех душ сынов и дщерей тридесять три.

<p>16 Сынове же гадовы: сафон и ангис, и саннис и фасован, и аидис и ароидис и ареилис.

<p>17 Сынове же асировы: иемна и ессуа, и иеул и вариа, и сара сестра их. Сынове же вариины: ховор и мелхиил.

<p>18 Сии сынове зелфины, юже даде лаван лии, дщери своей, яже роди сих иакову, шестьнадесять душ.

<p>19 Сынове же рахили, жены иаковли: иосиф и вениамин.

<p>20 Быша же сынове иосифу в земли египетстей, ихже роди ему асенефа, дщи петефриа жреца илиопольска, манассию и ефрема. Быша же сынове манассиины, ихже роди ему наложница сира, махира. Махир же роди галаада. Сынове же ефраима, брата манассиина: суталаам и таам. Сынове же суталаамли, едом.

<p>21 Сынове же вениамини: вала и ховор и асфил. Быша же сынове валовы: гира и ноеман, и анхис и рос, и мамфим и офимим. Гира же роди арада.

<p>22 Сии сынове рахилины, ихже роди иакову, всех душ осмьнадесять.

<p>23 Сынове же дановы: асом.

<p>24 Сынове же неффалимли: асиил и гони, и иссаар и селлим.

<p>25 Сии сынове валлины, юже даде лаван рахили дщери своей, яже роди сих иакову: всех душ седмь.

<p>26 Всех же душ вшедших со иаковом во египет, яже изыдоша из\ чресл его, кроме жен сынов иаковлих, всех душ шестьдесят шесть.

<p>27 Сынове же иосифовы, иже быша ему в земли египетстей, душ девять: всех душ дому иаковля, яже приидоша со иаковом во египет, душ седмьдесят пять.

<p>28 Иуду же посла пред\ собою ко иосифу срести его у иройска града в земли рамессийстей.

<p>29 Впряг же иосиф колесницы своя, изыде во сретение Исраилю, отцу своему, ко ироону граду: и явився ему, нападе на выю его и плакася плачем великим.

<p>30 И рече Исраиль ко иосифу: да умру отныне, понеже видех лице твое: еще бо ты еси жив.

<p>31 Рече же иосиф ко братии своей: шед повем фараону и реку ему: братия моя и дом отца моего, иже быша в земли ханаани, приидоша ко мне:

<p>32 они же суть мужие пастуси, мужие бо скотопитателие быша: и скоты, и волы, и вся своя приведоша:

<p>33 аще убо призовет вас фараон и речет вам: что дело ваше есть;

<p>34 рцыте: мужие скотопитателие есмы, раби твои, издетска даже до ныне, и мы и отцы наши: да вселитеся в земли гесем аравийстей: мерзость бо есть египтяном всяк пастух овчий.

%{Глава}47.

<p>1 Пришед же иосиф, поведа фараону, глаголя: отец мой и братия моя, и скоти и волове их, и вся сущая их приидоша из\ земли ханаани: и се, суть в земли гесем.

<p>2 От братий же своих поя пять мужей и постави их пред\ фараоном.

<p>3 И рече фараон к братиям иосифовым: что дело ваше; они же реша фараону: пастуси овчии, раби твои, и мы и отцы наши отдетска и доселе.

<p>4 Рекоша же фараону: обитати в земли приидохом, несть бо пажити скотом раб твоих: одоле бо глад на земли ханаани: ныне убо да вселимся раби твои в земли гесем.

<p>5 И рече фараон иосифу, глаголя: отец твой и братия твоя приидоша к тебе:

<p>6 се, земля египетская пред\ тобою есть: на лучшей земли посели отца твоего и братию твою, да вселятся в земли гесем: аще же веси, яко суть в них мужие сильнии, постави их старейшины скотом моим. (Приидоша же во египет ко иосифу иаков и сынове его: и услыша фараон царь египетский).

<p>7 Введе же иосиф иакова отца своего и постави его пред\ фараоном, и благослови иаков фараона.

<p>8 Рече же фараон ко иакову: колико лет дний жития твоего;

<p>9 И рече иаков фараону: дние лет жития моего, яже обитаю, сто тридесять лет: малы и злы быша дние лет жития моего: не достигоша во дни лет жития отец моих, яже дни обиташа.

<p>10 И благословив иаков фараона, отиде от него.

<p>11 И всели иосиф отца своего и братию свою, и даде им обдержание в земли египетстей, на лучшей земли, в земли рамессийстей, якоже повеле фараон.

<p>12 И деляше иосиф пшеницу отцу своему и братии своей и всему дому отца своего по числу лиц.

<p>13 Пшеницы же не бяше во всей земли, одоле бо глад зело: скончавашеся же земля египетская и земля ханааня от глада.

<p>14 Собра же иосиф все сребро обретшееся в земли египетстей и в земли ханаани, за пшеницу, юже куповаху, и размеряше им пшеницу, и внесе иосиф все сребро в дом фараонов.

<p>15 И оскуде все сребро от земли египетския и от земли ханаанския: приидоша же вси египтяне ко иосифу, глаголюще: даждь нам хлебы, и вскую умираем пред\ тобою; скончася бо сребро наше.

<p>16 Рече же им иосиф: пригоните скоты вашя, и дам вам хлебы за скоты вашя, аще скончася сребро ваше.

<p>17 Пригнаша же скоты своя ко иосифу, и даде им иосиф хлебы за кони и за овцы, и за волы и за ослы, и прекорми их хлебами за вся скоты их в том лете.

<p>18 Прейде же то лето, и приидоша к нему во второе лето и рекоша ему: да не како погибнем от господина нашего; аще бо скончася сребро наше, и имение и скоты пред\ тобою, господине, и не остася нам пред\ господином нашим, точию едино тело и земля наша:

<p>19 да не умрем убо пред\ тобою, и земля опустеет, купи нас и землю нашу хлебами: и будем мы и земля наша раби фараону: даждь семя, да посеем и живи будем, и не умрем, и земля не опустеет.

<p>20 И купи иосиф всю землю египетскую фараону: продаша бо египтяне землю свою фараону, ибо одоле им глад: и бысть земля фараону.

<p>21 И люди поработи ему в рабы, от края предел египетских даже до краев,

<p>22 кроме земли жреческия токмо, тоя бо не купи иосиф: даянием бо даде в дар жерцем фараон, и ядяху даяние, еже даде им фараон: сего ради не продаша земли своея.

<p>23 Рече же иосиф всем египтяном: се, купих вас и землю вашу днесь фараону: возмите себе семена и сейте на земли:

<p>24 и будут плоды ея, и да дасте пятую часть фараону, четыри же части будут вам самем в семена земли и на препитание вам и всем сущым в домех ваших.

<p>25 И рекоша: оживил ны еси, обретохом благодать пред\ господином нашим, и будем раби фараону.

<p>26 И устави им иосиф заповедь даже до сего дне на земли египетстей пятую часть даяти фараону, кроме земли жреческия: та точию не бяше фараоня.

<p>27 Вселися же Исраиль в земли египетстей, на земли гесем, и наследствоваше ю: и возрастоша, и умножишася зело.

<p>28 Поживе же иаков в земли египетстей седмьнадесять лет: и быша дние иаковли лет жизни его, сто четыредесять седмь лет.

<p>29 Приближишася же дние Исраилю еже умрети, и призва сына своего иосифа и рече ему: аще обретох благодать пред\ тобою, подложи руку твою под\ стегно мое и сотвориши надо мною милость и истину, еже не погребсти мене во египте,

<p>30 но да почию со отцы моими: и изнесеши мя из\ египта, и погребеши мя во гробе их. он же рече: аз сотворю по словеси твоему.

<p>31 Рече же: кленися мне. И клятся ему. И поклонися Исраиль на конец {верх} жезла его.

%{Глава}48.

<p>1 Бысть же по глаголех сих, и поведано бысть иосифу, яко отец твой изнемогает: и поим два сына своя, манассию и ефрема, прииде ко иакову.

<p>2 Поведаша же иакову, глаголюще: се, сын твой иосиф грядет к тебе. И укрепився Исраиль седе на одре,

<p>3 и рече иаков ко иосифу: Бог мой явися мне в лузе, в земли ханаани, и благослови мя

<p>4 и рече ми: се, аз возращу тя и умножу тя, и сотворю тя в собрания языков: и дам ти землю сию и семени твоему по тебе во одержание вечное.

<p>5 Ныне убо два сына твоя, иже быша тебе в земли египетстей прежде пришествия моего к тебе во египет, мои суть: ефрем и манассиа, аки рувим и симеон будут мне:

<p>6 сыны же, яже аще родиши по сих, будут тебе: во имя братии своея призовутся ко жребиям оных:

<p>7 аз же егда идях от месопотамии сирския, умре рахиль мати твоя в земли ханаани, приближающуся ми ко ипподрому хаврафы земли, еже приити во ефрафу: и погребох ю на пути ипподрома: сей есть вифлеем.

<p>8 Видев же Исраиль сыны иосифовы, рече: что тебе сии;

<p>9 Рече же иосиф отцу своему: сынове мои суть, яже даде ми Бог зде. И рече иаков: приведи ми я, да благословлю их.

<p>10 очи же Исраилю тяжко видеста от старости, и не можаше видети: и приближи их к нему, и лобза их, и об\ъят я.

<p>11 И рече Исраиль ко иосифу: се, лица твоего не лишихся, и се, показа ми Бог и семя твое.

<p>12 И отведе их иосиф от колен его, и поклонишася ему лицем до земли.

<p>13 Поим же иосиф два сына своя, ефрема в десницу, прямо левицы Исраиля, манассию же в левую, прямо десницы Исраилевы, приближи их к нему.

<p>14 Простер же Исраиль руку десную, возложи на главу ефремлю, сей же бяше менший, а левую на главу манассиину, пременив руце,

<p>15 и благослови я и рече: Бог, емуже благоугодиша отцы мои пред\ ним, авраам и исаак, Бог, иже питает мя измлада даже до дне сего,

<p>16 ангел, иже мя избавляет от всех зол, да благословит детища сия, и прозовется в них имя мое, и имя отец моих, авраама и исаака, и да умножатся во множество многое на земли.

<p>17 Видев же иосиф, яко возложи отец его руку десную свою на главу ефремлю, тяжко ему явися: и прия иосиф руку отца своего отяти ю от главы ефремли на главу манассиину,

<p>18 и рече иосиф отцу своему: не тако, отче: сей бо (есть) первенец, возложи руку десную твою на главу его.

<p>19 И не хотяше, но рече: вем, чадо, вем: и сей будет в люди, и сей вознесется: но брат его менший болий его будет, и семя его будет во множество языков.

<p>20 И благослови я в том дни, глаголя: в вас благословится Исраиль, глаголюще: да сотворит тя Бог якоже ефрема и яко манассию. И постави ефрема вышше манассии.

<p>21 Рече же Исраиль иосифу: се, аз умираю, и будет Бог с вами, и возвратит вас от земли сея на землю отец ваших:

<p>22 аз же даю ти сикиму избранную свыше братии твоея, юже взях из\ руки аморрейски мечем моим и луком.

%{Глава}49.

<p>1 Призва же иаков сыны своя и рече им: соберитеся, да возвещу вам, что срящет вас в последния дни:

<p>2 соберитеся и послушайте мене, сынове иаковли, послушайте Исраиля, послушайте отца вашего.

<p>3 Рувим, первенец мой, ты крепость моя и начало чад моих: жесток терпети и жесток упорник:

<p>4 досадил еси яко вода, да не воскипиши: возшел бо еси на ложе отца твоего, тогда осквернил еси постелю, идеже возшел еси.

<p>5 Симеон и левий братия совершиста обиду от воли своея:

<p>6 в совет их да не приидет душа моя, и к собранию их да не прилепятся внутренняя моя: яко во гневе своем избиста человеки, и в похоти своей пререзаста жилы юнца:

<p>7 проклята ярость их, яко упорна, и гнев их, яко ожесточися: разделю их во иакове и разсею их во Исраили.

<p>8 Иудо, тебе похвалят братия твоя, руце твои на плещу враг твоих: поклонятся тебе сынове отца твоего:

<p>9 скимен львов иуда: от леторасли, сыне мой, возшел еси: возлег уснул еси яко лев и яко скимен: кто возбудит его;

<p>10 не оскудеет князь от иуды и вождь от чресл его, дондеже приидут отложеная ему, и той чаяние языков:

<p>11 привязуяй к лозе жребя свое и к винничию жребца осляте своего, исперет вином одежду свою и кровию гроздия одеяние свое:

<p>12 радостотворны очи его паче вина, и белы зубы его паче млека.

<p>13 Завулон при мори вселится, и той на пристанищи кораблей, и прострется даже до сидона.

<p>14 Иссахар доброе возжела, почивая посреде пределов,

<p>15 и видев покой, яко добр, и землю, яко тучна, подложи рамы свои на труд, и бысть муж земледелец.

<p>16 Дан судити имать люди своя, яко и едино племя во Исраили,

<p>17 и да будет дан змий на пути, седяй на распутии, угрызая пяту конску:

<p>18 и падет конник вспять, спасения ждый господня.

<p>19 Гад, искушение искусит его: он же искусит того при ногах.

<p>20 Асир, тучен его хлеб, и той даст пищу князем.

<p>21 Неффалим стебль распущающаяся, издаяй во отрасли доброту.

<p>22 Сын возращен иосиф, сын возращен мой ревностный, сын мой юнейший, ко мне обратися:

<p>23 на негоже советующе укоряху и наляцаху нань господие стреляний,

<p>24 и сотрошася с крепостию луки их, и разслабеша жилы мышцей рук их, рукою сильнаго иакова: оттуду укрепися Исраиль от Бога отца твоего,

<p>25 и поможе тебе Бог мой, и благослови тя благословением небесным свыше и благословением земли имущия вся: благословения ради сосцев и ложесн,

<p>26 благословения отца твоего и матере твоея: преодоле паче благословения гор пребывающих и благословения холмов вечных: будут на главе иосифове и на версе (главы) братий, имиже обладаше.

<p>27 Вениамин волк хищник, рано яст еще и на вечер дает пищу.

<p>28 Вси сии сынове иаковли дванадесять: и сия глагола им отец их, и благослови их: коегождо по благословению его благослови их,

<p>29 и рече им: аз прилагаюся к людем моим: погребите мя со отцы моими в пещере, яже есть в селе ефрона хеттеанина,

<p>30 в пещере сугубей, яже прямо мамврии в земли ханаани, юже стяжа авраам пещеру у ефрона хеттеанина в стяжание гроба.

<p>31 Тамо погребоша авраама и сарру жену его, тамо погребоша исаака и ревекку жену его, тамо погребоша лию,

<p>32 в стяжании села и пещеры, яже есть в нем у сынов хеттеовых.

<p>33 И преста иаков завещая сыном своим, и возложив иаков нозе свои на одр умре, и приложися к людем своим.

%{Глава}50.

<p>1 И припад иосиф на лице отца своего, плакася (горько) о нем и облобыза его:

<p>2 и повеле иосиф рабом своим погребателем погребсти отца своего. И погребоша погребателие Исраиля.

<p>3 И исполнишася ему четыредесять дний: тако бо исчисляются дние погребения: и плакася его египет седмьдесят дний.

<p>4 Егда же преидоша дние плача, глагола иосиф ко вельможам фараоновым, глаголя: аще обретох благодать пред\ вами, рцыте о мне во ушы фараону, глаголюще:

<p>5 отец мой закля мя прежде скончания (своего), глаголя: во гробе, егоже ископах себе в земли ханаани, тамо мя погреби: ныне убо возшед погребу отца моего и возвращуся. И рекоша фараону по словеси иосифову.

<p>6 И рече фараон ко иосифу: взыди, погреби отца твоего, якоже закля тя.

<p>7 И взыде иосиф погребсти отца своего. И совзыдоша с ним вси раби фараони и старейшины дому его, и вси старейшины земли египетския,

<p>8 и весь дом иосифов и братия его, и весь дом отца его и сродницы его: овцы же и волы оставиша в земли гесем.

<p>9 И совзыдоша с ним и колесницы и конницы, и бысть полк велик зело.

<p>10 И приидоша на гумно атадово, еже есть об\ он пол иордана, и рыдаша его рыданием велиим и крепким зело: и сотвори плачь отцу своему седмь дний.

<p>11 И видеша жителие земли ханаанския плачь на гумне атадове и реша: плачь велик сей есть египтяном. Сего ради наречеся имя месту тому %[плачь египетскъ%], еже есть об\ он пол иордана.

<p>12 И сотвориша ему тако сынове его, якоже заповеда им.

<p>13 И взяша его сынове его в землю ханааню и погребоша его в пещере сугубей, юже стяжа авраам пещеру в стяжание гроба от ефрона хеттеанина, прямо мамврии.

<p>14 И возвратися иосиф во египет, сам и братия его и вси совозшедшии погребсти отца его.

<p>15 Видевше же братия иосифовы, яко умре отец их, реша: да не когда воспомянет злобу нашу иосиф и воздаянием воздаст нам за вся злая, яже показахом ему.

<p>16 И пришедше ко иосифу рекоша: отец твой закля прежде кончины своея, глаголя:

<p>17 тако рцыте иосифу: остави им неправду и грех их, яко лукавая тебе показаша: и ныне приими неправду рабов Бога отца твоего. И плакася иосиф, глаголющым им к нему.

<p>18 И пришедше к нему рекоша: се, мы тебе раби.

<p>19 И рече к ним иосиф: не бойтеся, божий бо есмь аз:

<p>20 вы совещасте на мя злая, Бог же совеща о мне во благая, дабы было якоже днесь, и препиталися бы людие мнози.

<p>21 И рече им: не бойтеся, аз препитаю вас и домы вашя. И утеши их, и глагола им по сердцу их.

<p>22 И вселися иосиф во египте сам и братия его и весь дом отца его: и поживе иосиф лет сто десять.

<p>23 И виде иосиф ефремли дети до третияго рода: и сынове махира сына манассиина родишася при бедрех иосифовых.

<p>24 И рече иосиф братии своей, глаголя: аз умираю, посещением же посетит вас Бог и изведет вас от земли сея в землю, о нейже клятся Бог отцем нашым аврааму, исааку и иакову.

<p>25 И закля иосиф сыны Исраилевы, глаголя: в посещении, имже посетит вас Бог, совознесите и кости моя отсюду с вами.

<p>26 И скончася иосиф сый лет ста десяти: и погребоша его, и положиша в раце во египте.

<p><br>1 Конец книзе первей моисеове: имать в себе глав 50.
