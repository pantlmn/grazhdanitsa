г~ царств

%{Глава}1

<p>1 И царь давид бысть стар прешед дни, и одеваху его ризами (многими), и не согревашеся.

<p>2 И реша отроцы его ему: да поищут господину нашему царю девицы юныя, и предстоит цареви, и будет греющи его, и да лежит с ним, и согреется господин наш царь.

<p>3 И искаша отроковицы добрыя от всего предела Исраилева, и обретоша ависагу сумантяныню, и приведоша ю ко царю.

<p>4 И бе отроковица добра видением зело: и бысть греющи царя и служаше ему: царь же не позна ея.

<p>5 И адониа сын аггифин вознесеся, глаголя: аз имам царствовати. И сотвори себе колесницы и конники, и пятьдесят мужей еже ходити пред\ ним.

<p>6 И не возбрани ему отец его никогда, глаголя: почто сие ты сотворил еси; И бе той красен зраком зело, и того роди по авессаломе.

<p>7 И беша совети его со иоавом сыном саруиным и со авиафаром иереом, и помогаху в\ъслед адонии.

<p>8 Садок же иерей и ванеа сын иодаев, и нафан пророк и семей, и рисий и сынове сильнии давидовы не быша по адонии.

<p>9 И пожре адониа овцы и телцы и агнцы при камени зоелефе, иже бе близ\ источника рогиля: и призва всю братию свою, сыны царевы, и вся мужы иудовы, отроки царевы:

<p>10 нафана же пророка и ванеа и сильных и соломона брата своего не зва.

<p>11 И рече нафан ко вирсавии матери соломони, глаголя: не слышала ли еси, яко воцарися адониа сын аггифин, господин же наш давид не весть:

<p>12 ныне убо совещаю ти совет, и избавиши душу свою и душу сына твоего соломона:

<p>13 гряди, вниди к царю давиду и речеши к нему, глаголющи: не ты ли, господи мой царю, клялся еси рабе твоей, глаголя: яко соломон сын твой имать царствовати по мне, и той сядет на престоле моем; и что яко воцарися адониа;

<p>14 и се, еще глаголющей тебе тамо со царем, и аз вниду в\ъслед тебе и дополню словеса твоя.

<p>15 И вниде вирсавиа ко царю в ложницу. И царь стар зело, и ависаг сумантяныня бяше служащи царю.

<p>16 И приклонися вирсавиа и поклонися цареви. И рече царь: что ти есть;

<p>17 она же рече: господи мой царю, ты клялся еси пред\ Господем богом твоим рабе твоей, глаголя: яко сын твой соломон имать царствовати по мне, и той сядет на престоле моем:

<p>18 и се, ныне адониа царствует, ты же, господи мой царю, не веси:

<p>19 и пожре телцы и агнцы и овцы во множестве, и созва вся сыны царевы, и авиафара жерца и иоава князя силы, соломона же раба твоего не призва:

<p>20 ты же, господи мой царю, очи всего Исраиля к тебе: да возвестиши им, кто сядет на престоле господина моего царя по нем:

<p>21 и будет егда уснет господин мой царь со отцы своими, и буду аз и сын мой соломон грешни.

<p>22 И се, еще ей глаголющей с царем, и нафан пророк прииде.

<p>23 И возвестиша царю, глаголюще се, нафан пророк. И вниде пред\ лице царево, и поклонися царю пред\ лицем его до земли,

<p>24 и рече нафан: господи мой царю, ты ли рекл еси: адониа да царствует по мне, и той да сядет на престоле моем;

<p>25 яко сниде днесь и закла телцы и агнцы и овцы во множестве, и созва вся сыны царевы и князи сильных, и авиафара иереа: и се, суть ядуще и пиюще пред\ ним, и реша: да живет царь адониа:

<p>26 и мене самаго раба твоего, и садока иереа, и ванеа сына иодаева, и соломона раба твоего не зва:

<p>27 от господина ли царя моего бысть глагол сей; и не сказал еси рабу твоему, кто сядет на престоле господина моего царя по нем;

<p>28 И отвеща царь давид и рече: призовите ми вирсавию. И вниде (вирсавиа) пред\ царя и ста пред\ лицем его.

<p>29 И клятся царь и рече: жив Господь, иже избави душу мою от всея печали:

<p>30 якоже бо кляхтися пред\ Господем богом Исраилевым, глаголя: яко соломон сын твой воцарится по мне, и той сядет на престоле моем вместо мене, яко тако сотворю ему в днешний день.

<p>31 И преклонися вирсавиа лицем на землю, и поклонися царю и рече: да живет господин мой царь давид во веки.

<p>32 И рече царь давид: призовите мне садока жерца и нафана пророка, и ванеа сына иодаева. И внидоша пред\ царя.

<p>33 И рече им царь: поимите с собою рабы господина вашего, и всадите сына моего соломона на мска моего, и ведите его к гиону,

<p>34 и да помажет его тамо садок иерей и нафан пророк в царя над\ Исраилем, и вострубите трубою рожаною и речете: да живет царь соломон:

<p>35 и изыдите в\ъслед его, и внидет, и сядет на престоле моем, и той воцарится вместо мене: и аз заповедах, да будет властелин над\ Исраилем и иудою.

<p>36 И отвеща ванеа сын иодаев царю и рече: буди тако: да утвердит Господь Бог глагол сей господина моего царя:

<p>37 якоже бе Господь со господином моим царем, тако да будет и с соломоном, и да возвеличит престол его паче престола господина моего царя давида.

<p>38 И сниде садок иерей и нафан пророк, и ванеа сын иодаев, и хереффи и фелеффи, и всадиша соломона на мска царя давида, и возведоша его к гиону:

<p>39 и взя садок иерей рог с елеем от скинии, и помаза соломона, и воструби трубою рожаною, и реша вси людие: да живет царь соломон.

<p>40 И взыдоша вси людие в\ъслед его и ликоваша в лицех, и веселяхуся веселием великим, и разседеся земля от гласа их.

<p>41 И слыша адониа и вси званнии его, и тии скончаша уже ядуще. И слыша иоав глас трубы рожаны и рече: кий глас есть града шумяща;

<p>42 И еще ему глаголющу, и се, ионафан сын авиафара иереа прииде. И рече адониа: вниди, яко муж силы ты еси, и благая возвести.

<p>43 И отвеща ионафан и рече: известно, господин наш царь давид постави соломона царем:

<p>44 и посла с ним царь садока иереа и нафана пророка, и ванеа сына иодаева, и хереффи и фелеффи, и всадиша его на мска царева:

<p>45 и помазаша его садок иерей и нафан пророк на царство в гионе, и взыдоша оттуду веселящеся, и возшуме град: сей глас, егоже слышасте:

<p>46 и седе соломон на престоле царстем:

<p>47 и внидоша раби царевы благословити господина нашего царя давида, глаголюще: да ублажит Бог имя соломона сына твоего паче имене твоего, и да возвеличит престол его паче престола твоего: и поклонися царь на одре своем,

<p>48 и сице рече царь: благословен Господь Бог Исраилев, иже даде днесь от семене моего седяща на престоле моем, и очи мои видят.

<p>49 И ужасошася ужасом, и восташа вси званнии адониевы, и отиде кийждо путем своим.

<p>50 И адониа убояся от лица соломоня, и воста и отиде, и ятся за рог олтаря.

<p>51 И возвестиша соломону, глаголюще: се, адониа убояся царя соломона, и держится за рог олтаря, глаголя: да кленетмися днесь царь соломон, яко не убиет раба своего оружием.

<p>52 И рече соломон: аще будет сын силы, ни влас главы его упадет на землю: аще же злоба обрящется в нем, умрет.

<p>53 И посла царь соломон, и сведоша его со олтаря. И вниде, и поклонися царю соломону. И рече ему соломон: иди в дом свой.

%{Глава}2

<p>1 И приближишася давиду дние умрети ему, и заповеда соломону сыну своему, глаголя:

<p>2 аз отхожду в путь всея земли: ты же крепися, и буди муж совершен,

<p>3 и сохрани завет Господа Бога твоего, еже ходити во всех путех его, хранити заповеди его и оправдания его, и судбы его и свидения его, писанная в законе моисеове: да разумееши яже сотвориши по всем, елика заповедах тебе:

<p>4 да утвердит Господь слово свое, еже рече о мне, глаголя: аще сохранят сынове твои пути своя, еже ходити предо мною во истине всем сердцем своим и всею душею своею, глаголя: не искоренится тебе муж с престола Исраилева:

<p>5 и ты веси, елика сотвори мне иоав сын саруин, елика сотвори двема воеводама сил Исраилевых, авениру сыну нирову и амессаю сыну иеферову, и уби их, и излия крови брани в мире, и даде кровь неповинных на поясе своем, иже на чреслех его, и на сапозе своем сущем на нозе его:

<p>6 и сотвориши по мудрости твоей, и не сведеши старости его с миром во ад:

<p>7 сыном же верзеллии галаадитина сотвориши милость, и да будут с ядущими трапезу твою: яко тако приближишася мне, внегда бежати мне от лица авессалома брата твоего:

<p>8 и се, с тобою семей сын гирань сын иемениин от ваурима, и той прокля мя проклятием горьким, в день в оньже исхождах в полки: и той сниде на сретение ми на иордан, и кляхся ему о Господе, глаголя: не убию тя оружием:

<p>9 и да не обезвиниши его, яко муж мудр еси ты, и увеси что сотвориши ему, и сведеши старость его с кровию во ад.

<p>10 И успе давид со отцы своими, и погребен бысть во граде давидове.

<p>11 И бысть дний, в няже царствова давид во Исраили, четыредесять лет: в хевроне царствова седмь лет, во иерусалиме же тридесять три лета.

<p>12 И соломон седе на престоле давида отца своего сын дванадесяти лет, и уготовася царствие его зело.

<p>13 И вниде адониа сын аггифин к вирсавии матери соломони, и поклонися ей. она же рече: мир ли вход твой; И рече: мир.

<p>14 И рече: слово мне к тебе. И рече ему: глаголи.

<p>15 И рече ей: ты веси, яко мне бе царство, и на мя весь Исраиль положи лице свое, еже царствовати, и обратися царство, и бысть брату моему, яко от Господа бысть ему:

<p>16 и ныне прошения единаго аз прошу от тебе, не отврати лица своего. И рече ему вирсавиа: глаголи.

<p>17 И рече к ней: рцы к соломону царю, яко не имать отвратити лица своего от тебе, и дабы ми дал ависагу сумантяныню в жену.

<p>18 И рече вирсавиа: добре, аз имам глаголати о тебе к царю.

<p>19 И вниде вирсавиа пред\ царя соломона глаголати ему о адонии. И воста царь на сретение ей, и поклонися ей, и седе на престоле своем: и поставиша престол другий матери цареве, и седе одесную его,

<p>20 и рече ему: прошения мала единаго аз прошу у тебе, не отврати лица моего. И рече к ней царь: проси, мати моя, яко не отвращуся от тебе.

<p>21 И рече: даждь ависагу сумантяныню адонии брату твоему в жену.

<p>22 И отвеща царь соломон и рече матери своей: вскую ты просиши ависаги сумантяныни адонии; еще проси ему и царства, яко той брат мой болший мене, и ему авиафар иерей, и ему иоав сын саруин воевода друг.

<p>23 И клятся царь соломон Господем, глаголя: сия да сотворит мне Бог и сия да приложит, яко на душу свою глагола адониа слово сие:

<p>24 и ныне жив Господь, иже уготова мя, и посади мя на престоле отца моего давида, и той сотвори ми дом, якоже глагола Господь, яко днесь умрет адониа.

<p>25 И посла царь соломон рукою ванеа сына иодаева, и уби его, и умре адониа в той день.

<p>26 И авиафару иерею рече царь: тецы ты во анафоф на село твое, яко муж смерти еси ты в днешний день, но не умерщвлю тебе, яко носил еси кивот завета господня пред\ отцем моим (давидом), и яко озлоблен был еси во всех, имиже озлоблен бе отец мой.

<p>27 И изгна соломон авиафара, еже не быти ему иереем господним, якоже сбытися словеси господню, еже глагола на дом илиев в силоме.

<p>28 И слух дойде до иоава сына саруина, яко иоав последова адонии, и в след соломонь не уклонися. И бежа иоав в скинию господню, и ятся рогов олтаревых.

<p>29 И возвестиша соломону, глаголюще: яко бежа иоав в скинию господню, и се, держится рогов олтаревых. И посла царь соломон ко иоаву, глаголя: что ти бысть, яко убежал еси во олтарь; И рече иоав: яко убояхся от лица твоего, и бежах ко Господу. И посла соломон ванеа сына иодаева, глаголя: иди, и убий его, и погреби его.

<p>30 И прииде ванеа сын иодаев ко иоаву в скинию господню, и рече ему: сия глаголет царь: изыди. И рече иоав: не изыду, но да зде умру. И возвратися ванеа сын иодаев и рече царю, глаголя: сия глагола иоав и сия отвеща мне.

<p>31 И рече ему царь: иди и сотвори ему, якоже рече, и убий его, и погреби его, и отими днесь кровь, юже туне пролия иоав, от мене и от дому отца моего:

<p>32 и возврати Господь кровь неправды его на главу его, якоже нападе на два мужа праведна и блага паче его, и уби их оружием: и отец мой давид не разуме крове их, авенира сына нирова, воеводу Исраилева, и амессая сына иеферова, воеводу иудина:

<p>33 и возвратися кровь их на главу его и на главу семене его во веки: давиду же и семени его, и дому его, и престолу его мир да будет до века от Господа.

<p>34 И взыде ванеа сын иодаев и нападе на него, и уби его, и погребе его в дому его в пустыни.

<p>35 И постави царь соломон ванеа сына иодаева вместо его над\ воинством: царство же управляшеся во иерусалиме. И садока иереа даде соломон царь во иереа перваго вместо авиафара. (1) И даде Господь смысл соломону и премудрость многу зело, и широту сердца, якоже песок иже при мори: (2) и исполнися разума соломон паче разума всех древних сынов и паче всех мудрых египетских. И поят дщерь фараоню, и введе ю во град давидов, дондеже сконча себе здати дом свой, и дом Господень в первых, и стену иерусалима окрест: (3) в седмь лет сотвори и сконча. (4) И бяше у соломона седмьдесят тысящ (мужей) носящих бремена, и осмьдесят тысящ каменосечцев в горе. И сотвори соломон море, и подкрепления, и бани великия, и столпы, и источник дворный, и море медяное: (5) и созда краеградие, и забрала над\ ним, и разсече град давидов. (6) Тако дщи фараоня прейде от града давидова в дом свой, егоже созда ей: (7) тогда созда краеградие. И соломон возношаше трижды в лето всесожжения и мирная на олтарь, егоже созда Господеви, и кадяше пред\ Господем, и соверши дом. И сии старейшины приставлени над\ делами соломоними, (8) три тысящы и шесть сот приставник за людьми делающими дело. И созда (9) ассур, и магдон и газер, и вефорон вышний и валалаф: обаче по создании дому господня и стены иерусалимския окрест, по сих созда грады сия. И еще жив сый давид, заповеда соломону глаголя: (10) се, с тобою семей сын гирань, сын семене иемениина, от хеврона: сей кляше мя клятвою укоризненною, в день в оньже идох в полки: и той сниде в сретение ми на иордан, и кляхся ему Господем, глаголя, яко не умерщвлю его оружием: и ныне да не обезвиниши его, яко муж смыслен еси ты, и разумееши яже сотвориши ему, и сведеши старость его с кровию во ад.

<p>36 И послав царь соломон, призва семеа и рече ему: созижди себе дом во иерусалиме и седи тамо, и не исходи оттуду никаможе:

<p>37 и будет в день исхода твоего, и прейдеши поток кедрский, разумея разумей, яко смертию умреши: кровь твоя будет на главе твоей. И заклят его царь в день той.

<p>38 И рече семей к царю: благ глагол, егоже глаголал еси, господи мой царю: тако сотворит раб твой. И седе семей во иерусалиме три лета.

<p>39 И бысть по триех летех, и бежаста два раба семеина ко агхусу сыну маахаину, царю гефску. И возвестиша семею, глаголюще: се, раби твои во гефе.

<p>40 И воста семей, и оседла осля свое, и иде во геф ко агхусу взыскати рабы своя: и пойде семей, и приведе рабы своя от гефа.

<p>41 И возвестиша соломону, глаголюще: яко семей ходи из\ иерусалима в геф и возврати рабы своя.

<p>42 И посла царь и призва семеа и рече к нему: не заклях ли тя Господем, и засвидетелствовах тебе, глаголя: в оньже аще день изыдеши из\ иерусалима и пойдеши на десно или на шуее, разумея разумей, яко смертию умреши; и рекл ми еси: благ глагол, егоже слышах:

<p>43 и что яко не сохранил еси клятвы господни и заповеди, юже заповедах на тя;

<p>44 И рече царь к семею: ты веси всю злобу твою, юже весть сердце твое, яже сотворил еси давиду отцу моему: и возврати Господь злобу твою на главу твою:

<p>45 и царь соломон благословен, и престол давидов будет готов пред\ Господем во веки.

<p>46 И заповеда царь соломон ванею сыну иодаеву: и изыде, и уби его, и умре (семей).

%{Глава}3

<p>1 Егда же царство утвердися в руце соломона, сватовство сотвори соломон с фараоном царем египетским: и поят дщерь фараоню и введе ю во град давидов, дондеже сконча здати дом свой и дом Господень и стену иерусалима окрест.

<p>2 обаче людие тогда бяху жруще на высоких, яко не бе создан дом Господеви даже до дне онаго.

<p>3 И возлюби соломон Господа, ходити в заповеданиих давида отца своего, токмо на холмех жряше и кадяше.

<p>4 И воста соломон, и иде в гаваон пожрети тамо, яко тамо бе высота велия: тысящу всесожжения вознесе на жертвеннице в гаваоне.

<p>5 И явися Господь соломону во сне нощию и рече ему: проси что хощеши себе.

<p>6 И рече соломон: ты сотворил еси с рабом твоим давидом отцем моим милость велию, якоже ходи пред\ тобою истиною и правдою и правым сердцем с тобою, и сохранил еси ему милость великую сию, еже дати сыну его седети на престоле его, якоже днесь:

<p>7 и ныне, Господи Боже мой, ты дал еси раба твоего вместо давида отца моего: и аз есмь отрочищь мал, и не вем исхода моего и входа моего:

<p>8 раб же твой посреде людий твоих, ихже избрал еси людий многих, иже не изочтутся от множества:

<p>9 и даси рабу твоему сердце смыслено слышати и судити люди твоя в правде, еже разумевати посреде добра и зла: яко кто может судити людем твоим тяжким сим;

<p>10 И угодно бысть слово сие пред\ Господем, яко испроси соломон глагол сей.

<p>11 И рече Господь к нему: занеже просил еси от мене глагола сего, и не просил еси от мене дний многих, и не просил еси богатства, ниже просил еси душ враг твоих, но испросил еси себе разума, еже слышати суд:

<p>12 се, сотворих по глаголу твоему, се, дах ти сердце смыслено и мудро: якоже ты, не бысть муж прежде тебе и по тебе не востанет подобен тебе:

<p>13 и яже не просил еси, дах тебе, и богатство и славу, якоже ты, не бысть муж подобен тебе в царех во вся дни твоя:

<p>14 и аще пойдеши путем моим сохранити заповеди моя и повеления моя, якоже хождаше давид отец твой, и умножу дни твоя.

<p>15 И возбудися соломон, и се, сновидение. И воста, и иде во иерусалим, и ста пред\ лицем жертвенника, пред\ лицем кивота завета господня в сионе, и вознесе всесожжения и сотвори мирная, и сотвори пир велий себе и всем отроком своим.

<p>16 Тогда явистеся две жене блуднице пред\ царем и стасте пред\ ним.

<p>17 И рече жена едина: во мне, господи мой: аз и жена сия жихоме в дому единем и родихоме в дому:

<p>18 и бысть по третием дни рождения моего, и роди и жена сия: и бехом купно, и не бе никтоже с нами, кроме обоих нас в дому:

<p>19 и умре сын жены сея в нощи, яко лежа на нем:

<p>20 и воста в полунощи, и взя отроча мое от об\ъятий моих, и успи е на лоне своем, а отроча свое умершее положи на лоне моем:

<p>21 и востах заутра накормити отроча мое, и обретох и мертво: и се, разсмотрих его рано, и се, не бе сын мой, егоже родих:

<p>22 И рече другая жена: ни, но се есть сын мой живый, се же есть сын твой умерый. И прястеся пред\ царем.

<p>23 И рече има царь: ты глаголеши, яко сей сын мой живый, сын же сея мертвый: и ты глаголеши: ни, но живый есть сын мой, твой же сын умерший.

<p>24 И рече царь: принесите ми мечь. И принесоша мечь пред\ царя.

<p>25 И рече царь: разсецыте отроча ссущее живое на двое, и дадите половину его сей, и другую половину оней.

<p>26 И отвеща жена, еяже бе сын живый, и рече ко царю, понеже смятеся утроба ея о сыне ея, и рече: во мне, господи мой, дадите ей отроча живое, смертию же не умертвите его. И та рече: да не будет ни мне, ни тебе, но пресецыте е.

<p>27 И отвеща царь и рече: дадите детище живо жене рекшей: дадите сей е, смертию же не умертвите его: сия мати его.

<p>28 И слыша весь Исраиль суд сей, имже суди царь, и убояшася от лица царева, разумеша бо, яко разум божий в нем еже творити оправдания.

%{Глава}4

<p>1 И бе царь соломон царствуяй над\ Исраилем.

<p>2 И сии старейшины иже беша с ним:

<p>3 азариа сын садоков, жрец: елиаф и ахиа сынове сивины, книгочии: и иосафат сын ахилудов, напоминатель:

<p>4 и ванеа сын иодаев над\ силою: и садок и авиафар, иерее:

<p>5 и азариа сын нафань над\ настоятелми: и завуф сын нафань друг царев:

<p>6 и ахисар бе строитель, и елиав сын сафатов над\ отечеством: и адонирам сын авдонов над\ даньми.

<p>7 И у соломона бяху дванадесять приставник над\ всем Исраилем, еже подаяти царю и дому его: по месяцу в лете бываше един, еже подаяти,

<p>8 и сия имена их: вен сын оров на горе ефремли, един:

<p>9 сын дакарь во махемате и во висаламине и вефсамисе и елоне, даже до вефанана, един:

<p>10 сын седов во аравофе, сего сохо и вся земля оферова:

<p>11 сына аминадавля вся неффадор: тефаф дщи соломоня бе ему в жену, един:

<p>12 вана сын ахилуфов во ифаанахе и магеддо и весь дом саныи, иже при сесафане под\ езраелем, и от вифсана даже до савелмаула, даже до маевер лукам, един:

<p>13 сын наверов в равофе галаадстем: сему область ергав в васане, шестьдесят градов великих огражденных стенами, и вереи медяны, един:

<p>14 ахинадав сын саддов во маанаиме:

<p>15 ахимаас в неффалиме: и сей поят васемафу дщерь соломоню в жену, един:

<p>16 ваана сын хусиин во асире и во ваалофе, един:

<p>17 иосафат сын фаруев во иссахаре,

<p>18 семей сын илы во вениамине,

<p>19 гавер сын адаев в земли галааде, в земли сиона царя есевонска и ога царя васанска, и насиф един в земли иудове.

<p>20 Иуда и Исраиль мнози аки песок иже при мори во множестве, ядуще и пиюще и веселящеся.

<p>21 И соломон бе началствуяй во всех царствах, от реки земли филистимския и даже до предел египетских, (и бяху) приносяще дары и работающе соломону во вся дни живота его.

<p>22 И сия потребная соломону в день един: тридесять мер муки семидалныя и шестьдесят мер муки смешаныя,

<p>23 десять телцев избранных и двадесять волов тучных и сто овец, кроме еленей и серн и птиц, избранна от избранных тучна.

<p>24 Понеже бе началствуяй во всех об\ он пол реки от фапсы и даже до газы, над\ всеми царми об\ он пол реки, и мир бе ему от всех стран окрест.

<p>25 И живяху иуда и Исраиль безпечально, кийждо под\ виноградом своим и под\ смоковницею своею, ядуще и пиюще, от дана и даже до вирсавии, во вся дни соломона.

<p>26 И бяше у соломона четыредесять тысящ кобылиц в колесницы и двадесять тысящ конник.

<p>27 И тако подаяху приставники царю соломону, и вся повеленная на трапезу цареву, кийждо в месяц свой, не пременяюще словесе:

<p>28 и ячмень и плевы конем, и колесницами привозяху на место, идеже бе царь, кийждо по чину своему.

<p>29 И даде Господь смысл и мудрость соломону многу зело, и широту сердца, яко песок иже при мори:

<p>30 и умножися мудрость соломонова зело, паче смысла всех древних человек и паче всех смысленных египетских:

<p>31 и умудрися паче всех человек, и умудрися паче гефана езраилитнна и емана, и халкада и дарды, сына самадова, и прославися имя его во всех странах окрест.

<p>32 И изглагола соломон три тысящы притчей, и быша песни его пять тысящ:

<p>33 и глагола о древех, от кедра иже в ливане и даже до вссопа исходящаго из\ стены: и глагола о скотех и о птицах и о гадех и о рыбах.

<p>34 И прихождаху вси людие слышати премудрость соломоню: и приимаше дары от всех царей земных, елицы слышаху премудрость его.

%{Глава}5

<p>1 И посла хирам царь тирский отроки своя к соломону: услыша бо, яко помазаша его на царство вместо давида отца его, яко любяше хирам давида во вся дни.

<p>2 И посла соломон к хираму, глаголя:

<p>3 ты веси отца моего давида, яко не возможе создати дому имени Господа Бога моего, от лица противных, окруживших его, дондеже даде я Господь под\ стопы ног его:

<p>4 и ныне упокои Господь Бог мой мне окрест, несть наветника, ниже сопротивника лукаваго:

<p>5 и се, аз глаголю создати дом имени Господа Бога моего, якоже глагола Господь Бог к давиду отцу моему, глаголя: сын твой, егоже дам вместо тебе на престол твой, той созиждет дом имени моему:

<p>6 и ныне заповеждь, да насекут ми древ от ливана, и се, раби мои с рабы твоими, и мзду трудов твоих дам ти по всему елика речеши, понеже ты веси, яко несть нам ведущаго древа сещи, якоже сидоняне.

<p>7 И бысть егда услыша хирам словеса соломоня, возрадовася зело и рече: благословен Бог днесь, иже даде давиду сына разумна над\ людьми сими многими.

<p>8 И посла хирам к соломону, глаголя: слышах о всех, ихже ради послал еси ко мне: аз сотворю все хотение твое о древах кедровых и певговых:

<p>9 слуги мои изнесут я от ливана к морю, и аз положу я в складения на место, идеже возвестиши мне, и довезу я тамо: и ты возмеши, и сотвориши хотение мое, еже дати хлебы дому моему.

<p>10 И бе хирам дая соломону кедры и певги и всю волю его.

<p>11 И даде соломон хираму двадесять тысящ мер пшеницы, и пищу дому его, и двадесять тысящ мер елеа чистаго: по сему даваше соломон хираму на всяко лето.

<p>12 И Господь даде соломону премудрость, якоже глагола ему. И бе мир между хирамом и между соломоном, и положиша завет между собою.

<p>13 И взя царь дань от всего Исраиля, и бе дань тридесять тысящ мужей.

<p>14 И посла я в ливан, десять тысящ на месяц в премену: месяц быша в ливане и два месяца в дому своем: и бяше адонирам над\ данию.

<p>15 И бяше соломону седмьдесят тысящ носящих бремена и осмьдесят тысящ секущих камение в горе,

<p>16 кроме старейшин приставленых над\ делами соломоними, три тысящы и шесть сот приставник делающих дела.

<p>17 И заповеда царь, и взяша камение великое, камение честное на основание храма, и камение нетесаное.

<p>18 И истесаша сынове соломони и сынове хирамли и каменосечцы гевалстии: и изготовиша камения и древа в три лета.

%{Глава}6

<p>1 И бысть в четыредесятное и в четвертосотное лето исхода сынов Исраилевых из\ египта, в лето четвертое, в месяц вторый, царствующу царю соломону над\ Исраилем, и созда храм Господеви.

<p>2 И храм, егоже созда соломон царь Господеви, (бяше) шестьдесят лакот долгота его, и двадесяти лакот широта его, и тридесяти лакот высота его:

<p>3 и притвор, иже пред\ лицем храма, двадесяти лакот долгота его в широту дому, и десяти лакот широта его пред\ лицем дому: и созда храм, и соверши его.

<p>4 И сотвори храму окна преклонены сокровены.

<p>5 И созда на стене дому притворы около храма и давира.

<p>6 И сотвори бока около, бок иже с низу, пяти лакот широта его, и средний шести лакот широта, и третий седми лакот широта его: понеже разстояние дому сотвори окрест внеуду храма, яко да не досязают стен храма.

<p>7 И храму зиждему сущу, камением краесекомым нетесаным создася: млат же, и теслица, и всякое орудие железно не слышася в храме, егда созидатися ему.

<p>8 И двери бока нижняго под\ стеною храма десною, и извиенный восход до средины, а от средины до трекровных.

<p>9 И созда храм, и соверши его: и обстави храм дсками кедровыми.

<p>10 И сотвори вязания окрест всего храма, пять лакот в высоту его, и связа вязание древом кедровым.

<p>11 И бысть слово господне к соломону, глаголющее:

<p>12 храм сей егоже ты созидаеши, аще пойдеши по заповедем моим, и судбы моя сотвориши, и сохраниши вся повеления моя, еже пребывати в них, утвержу слово мое с тобою, еже глаголах давиду отцу твоему,

<p>13 и вселюся посреде сынов Исраилевых, и не оставлю людий моих Исраиля.

<p>14 И созда соломон храм, и сконча его.

<p>15 И созда стены храму внутрь древом кедровым, от земли храма и даже до стен и даже до верха: около обстави содержащая древами внутрьуду и укрепи внутрь храма боками певговыми.

<p>16 И созда двадесяти лакот от края стены бок един от земли даже до верха: и сотвори ему внутрь от давира стену до святая святых.

<p>17 И четыредесяти лакот бяше храм: сей (есть) храм внутреннейший.

<p>18 И от кедра во храме внутрь постави плетение и дщицы и ваяния вся кедрова: камень не являшеся.

<p>19 Пред\ лицем давира, посреде храма внутрь уготова поставити тамо кивот завета господня.

<p>20 И пред\ лицем давира двадесяти лакот долгота, и двадесяти лакот широта, и двадесяти лакот высота его, и об\ъят его златом чистым: и сотвори олтарь кедровый: и повлече соломон храм внутрь златом чистым, и пригвозди гвоздми златыми пред\ лицем давира, и об\ъят и златом.

<p>21 И весь храм об\ъят златом до скончания всего храма.

<p>22 И все внутрь давира покры златом.

<p>23 И сотвори в давире два херувима от древ кипарисных, десять лакот мерою величество:

<p>24 и пяти лакот крило херувима единаго, и пяти лакот крило его второе, десяти лакот от края крила его до края крила его:

<p>25 и десяти лакот такожде (мера) херувиму второму, мера едина совершение едино обоим херувимом:

<p>26 и высота херувима единаго десять лакот, такожде и второму херувиму.

<p>27 И постави оба херувима посреде храма внутренняго: и простираху крила своя, и досязаше крило едино до стены храма, и крило другаго херувима досязаше до стены вторыя: и крила их яже бяху посреде храма, касашеся крило с крилом:

<p>28 и об\ъяты быша херувимы златом.

<p>29 И на всех стенах храма около ваяния написа подобием херувимов, и финики, и изваянна произницающая внутрьуду и внеуду.

<p>30 И помост храма из\ внутрьуду и внеуду об\ъят златом.

<p>31 И входу давира сотвори двери от древ смерчиих, и праги пятеричны,

<p>32 и двои двери от древ певговых, и изваяния на них изваяна, херувимы, и финики, и дщицы простертыя, и об\ъят я златом, и бяше златом устроено до херувимов и до фиников.

<p>33 И тако сотвори вратом храма: и праги от древ смерчиих, притворы четверогубо.

<p>34 И на обоих дверях древа певгова: два затвора дверь едина и вереи их, и два затвора дверь вторая вращающаяся в себе,

<p>35 (на нихже сотвори) изваянныя херувимы и финики, и дщицы простертыя, и об\ъятыя златом свешеным на из\ъображение.

<p>36 И созда двор внутренний: в три ряда нетесаных, и ряд тесанаго кедра около.

<p>37 В лето четвертое основа храм Господень в месяце зии, во вторый месяц.

<p>38 Во единонадесятое лето в месяце вул, сей месяц осмый, совершися храм по всему словеси своему и по всему устроению своему: и созда его в седмь лет.

%{Глава}7

<p>1 И дом свой созда соломон треминадесять леты, и соверши соломон весь дом свой.

<p>2 И созда дом древом ливанским, сто лакот долгота его, и тридесять лакот высота его, и пятьдесят лакот широта его, и три ряды столпов кедровых, и рамена кедрова столпом.

<p>3 И покры дсками кедровыми дом свыше над\ странами столпов: и число столпов четыредесять и пять,

<p>4 по пятинадесяти ряд: и окон три ряда, и камара над\ камарою трегубо.

<p>5 И вся двери и камары четвероуголны притворени: от дверий над\ дверми трегубо.

<p>6 И елам столпов, пятьдесят лакот в долготу, и тридесять лакот в широту привязани ко еламу пред\ лицем их: и столпи и толстота пред\ лицем того елама.

<p>7 И елам престолов идеже судити, елам судилища, и покры и от земли даже до верха дщицами кедровыми.

<p>8 И дом в немже живяше, двор един распростерт сим по делу сему: и дом созда дщери фараони, юже взя соломон, по еламу сему.

<p>9 Вся сия бяху от каменей драгоценных изваяна от разстояния внутрьуду, и от основания до крова.

<p>10 И внеуду ко двору великому основаному камением драгим великим, камением десяти лакот и осми лакот,

<p>11 и с верху честным камением, по тойже мере несеченых, и кедрами.

<p>12 Окрест двора великаго три ряда нетесаных, и ряд тесанаго кедра: и созда двор храма внутреннейший притвора дому сущаго пред\ лицем храма.

<p>13 И посла царь соломон в тир, и взя хирама от тира,

<p>14 сына жены вдовицы, и той бе от колена неффалимля: и отец его бе муж тирин, делатель меди, и исполнен художества и разума и ведения, еже делати всяко дело медяное. И приведоша его ко царю соломону: и сотвори вся дела:

<p>15 и слия два столпа еламу храма, осминадесяти лакот высота столпа, и окрест мера его четыренадесятих лакот окружаше его толстота столпа: четырех перстов вглубления: такожде бе и вторый столп:

<p>16 и два возложения сотвори, лежати на главах столпов излиянная от меди: пяти лакот высота возложения единаго, и пяти лакот высота возложения втораго:

<p>17 и сотвори две мрежи еже покрыти возложения столпов: и мрежу возложению единому, и мрежу возложению второму:

<p>18 и дело висимо, два ряда яблок медяных сомрежены, дело висимо, ряд над\ рядом: такожде сотвори возложению второму:

<p>19 и возложения на главах столпов, подобна крину, якоже во еламе, четырех лакот:

<p>20 и строение над\ обоими столпами, и свыше стран возложение строения, и яблоков двести рядов около на вторей главе.

<p>21 И постави столпы во еламе храма: и постави столп един и нарече имя ему иахун, и постави столп вторый и нарече имя ему воос.

<p>22 И на главах столпов дело криново, и сконча дело столпов.

<p>23 И сотвори море лияно десять лакот от края до края его, кругло окрест его: пять лакот высота его, и об\ъятие его тридесять лактей окружаше е окрест:

<p>24 и подкрепления под\ краем его окрест, окружаху е десять лакот около: два ряда подкреплений слиты во слиянии его стояща.

<p>25 И дванадесять волов под\ морем, три зрящии на север, и три зрящии на юг, и три на запад, и три на восток, и вся задняя их внутрьуду, и море верху их.

<p>26 И устие его бяше яко устие потиря прозябающаго крина, и толстота его на длань.

<p>27 И сотвори десять мехонофов медяных, пять лакот долгота мехонофа единаго, и четыри лакти широта его, и шесть лакот высота его:

<p>28 и сие дело мехонофов, споеное о себе и споеное посреде произницающих:

<p>29 и на споениих их посреде произницающих львы и волы и херувимы, и над\ произницающими, такожде и свыше и снизу львов и волов места, дело низхождения:

<p>30 и четыри колеса медна и мехонофу коемуждо, и придержания медяна, и четыри части их, и рамена их под\ умывалницами, и рамена слияная об\ ону страну коегождо прилежаще.

<p>31 И уста его внутрь главы, и выше единаго лактя, и уста его кругла: дело такожде лактя единаго и пол лактя: и на устах его изваяния, и междустолпия их четвероуголна, а не кругла.

<p>32 И четыри колеса под\ междустолпиями, и руце в колесех в мехонофе: и высота единаго колеса лакоть и пол.

<p>33 И дело колес, яко дело колес колесницы: руце их и выи их, и хребты их и делания их вся лияна.

<p>34 Четыри рамена на четырех углех мехонофа единаго, и от мехонофа рамена его.

<p>35 И на главе мехонофа пол лактя величество его, кругло окрест над\ главою мехонофовою: и начало рук его и спаяния его от него: и отверзашеся в началех рук своих.

<p>36 И спаяния его подобия херувимов и львов и фиников стоящая, держащееся коеждо противу лица его внутрь и окрест.

<p>37 По томужде сотвори вся десять мехонофы, по чину единому и по мере единей, мера едина всем.

<p>38 И сотвори десять конобов медяных вмещающих по четыредесяти мер во един коноб, мерою четырех лактей: коноб един на коемждо мехонофе, от десяти мехонофов.

<p>39 И постави пять мехонофов по десней стране храма на восток, и пять по левей стране храма: и море от страны храма одесную на востоки в угле полуденнем.

<p>40 И сотвори хирам конобы и теплицы и фиалы: и сконча хирам вся дела творя, яже творяше цареви соломону во храме господни:

<p>41 столпа два, и обвития столпов над\ главами столпов два: и мрежи две, еже покрывати оба обвития изваяных, яже на столпех суть:

<p>42 яблоков медяных четыреста обема мрежема, два ряда яблоков мрежи единей, покрывати оба обвития мехонофа, яже на обоих столпех:

<p>43 и мехонофов десять и конобов десять на мехонофе:

<p>44 и море едино, и волов дванадесять под\ морем:

<p>45 и конобы и теплицы и фиалы, и вся сосуды, яже сотвори хирам царю соломону во храме господни: и столпов четыредесять и осмь дому царева и дому господня: вся дела царева, яже сотвори хирам, быша медяна вся.

<p>46 Близ\ иордана слия их царь в толстоте земли, между сокхофом и между сирамом.

<p>47 Не бе веса меди, от неяже творяше вся дела сия, от множества зело, не бе предела весу меди.

<p>48 И даде царь соломон вся сосуды, яже сотвори во храм Господень: олтарь златый и трапезу, на нейже хлебы приношения, златую,

<p>49 и свещники пять одесную и пять ошуюю пред\ лицем давира (святая святых) златыя спаяны, и лампады, и светилники, и щипцы златыя,

<p>50 и преддверие, и гвоздие, и фиалы и блюда и кадилницы златы спаяны: и вереи врат дому внутренняго святаго святых, и двери храма златыя.

<p>51 И совершися дело, еже сотвори соломон во храме господни: и внесе соломон святая давида отца своего и вся святая соломонова, сребро и злато, и сосуды даде в сокровище храма господня.

%{Глава}8

<p>1 И собра царь соломон вся старейшины Исраилевы, вся начала колен, старейшины отечеств сынов Исраилевых к себе во сион, еже пренести кивот завета господня от града давидова: той есть сион.

<p>2 И собрашася ко царю соломону вси людие Исраилевы в месяц афаним в праздник: сей есть месяц седмый.

<p>3 И приидоша вси старейшины Исраилевы, и взяша иерее кивот,

<p>4 и вознесоша кивот Господень, и скинию свидения, и вся сосуды святыя яже во скинии свидения: и вознесоша я иерее и левити.

<p>5 Царь же соломон и весь собор Исраилский, собравшеся к нему, с ним пред\ кивотом жряху волы и овцы несочтенны, безчисленны от множества.

<p>6 И внесоша иерее кивот завета господня на место его во давир храма, во святая святых, под\ крила херувимов.

<p>7 Херувими бо беша распростерше криле над\ местом кивота: и окрываху херувими над\ кивотом и над\ святыми его сверху.

<p>8 И обдержаста освященая: и зряхуся главы освященных от святых к лицу давира, и не являхуся вне.

<p>9 Не бе в кивоте токмо две скрижали каменны, скрижали завета, ихже положи моисей в хориве, яже завеща Господь со сынами Исраилевыми, внегда исходити им от земли египетския.

<p>10 И бысть егда изыдоша иерее из\ святилища, и облак исполни храм Господень,

<p>11 и не можаху иерее стати служити от лица облака, яко исполни слава господня храм.

<p>12 Тогда рече соломон: Господь рече еже обитати во мгле,

<p>13 аз же создах дом имени твоему свят тебе и готов, и престолу твоему, еже обитати тебе в нем во веки.

<p>14 И обрати царь лице свое и благослови царь всего Исраиля: весь же собор Исраилев стояше.

<p>15 И рече (царь): благословен Господь Бог Исраилев днесь, иже глагола усты своими о давиде отце моем и рукама своима исполни, глаголя:

<p>16 от дне в оньже изведох люди моя Исраиля из\ египта, не избрах града от всех племен Исраилевых на создание храму, еже быти имени моему тамо: но избрах во иерусалиме быти имени моему тамо: и избрах давида быти ему властелину над\ людьми моими Исраилем:

<p>17 и бысть на сердцы отцу моему давиду, еже создати храм имени Господа Бога Исраилева,

<p>18 и рече Господь к давиду отцу моему: понеже взыде на сердце твое еже создати храм имени моему, добре сотворил еси, яко бысть на сердцы твоем:

<p>19 обаче ты не созиждеши храма, но разве сын твой, иже изыде из\ чресл твоих, той созиждет храм имени моему:

<p>20 и возстави Господь глагол свой егоже глагола: и востах вместо давида отца моего, и седох на престоле Исраилеве, якоже глагола Господь, и создах храм имени Господа Бога Исраилева,

<p>21 и поставих тамо место кивоту, в немже есть тамо завет Господень, егоже завеща Господь со отцы нашими во извождении их из\ земли египетския.

<p>22 И ста соломон пред\ лицем олтаря господня пред\ всем собором Исраилевым и воздвиже руце свои на небо,

<p>23 и рече: Господи Боже Исраилев, несть якоже ты Бог на небеси горе и на земли низу, храняй завет и милость рабу твоему ходящему пред\ тобою всем сердцем своим,

<p>24 яже сохранил еси рабу твоему давиду отцу моему: ибо глаголал еси усты твоими и рукама твоима совершил еси, якоже день сей:

<p>25 и ныне, Господи Боже Исраилев, сохрани рабу твоему давиду отцу моему, яже рекл еси ему, глаголя: не оскудеет муж от лица моего седяй на престоле Исраилеве, токмо аще сохранят чада твоя пути своя, еже ходити предо мною, якоже ходил еси предо мною:

<p>26 и ныне, Господи Боже Исраилев, да уверится глагол твой, егоже рекл еси давиду отцу моему:

<p>27 яко аще истинно вселится Бог с человеки на земли; аще небо и небо небесе не довлеют ти, кольми паче храм сей, егоже создах имени твоему;

<p>28 и да призриши на молитву мою, Господи Боже Исраилев, послушати молитвы, еюже молится раб твой пред\ тобою к тебе днесь,

<p>29 да будут очи твои отверсты на храм сей день и нощь, на место о немже рекл еси: будет имя мое тамо на услышание молитвы, еюже молится раб твой на месте сем день и нощь:

<p>30 и услышиши молитву раба твоего и людий твоих Исраиля, о нихже помолятся на месте сем: и ты услышиши на месте обиталища твоего на небеси, и сотвориши и помилуеши:

<p>31 елика аще согрешит кийждо ко искреннему своему, и аще приимет на него клятву еже кляти его, и приидет, и исповесть пред\ лицем олтаря твоего в храме сем:

<p>32 и ты услышиши от небесе, и сотвориши суд людем твоим Исраилю: осудити беззаконнаго, дати путь его на главу его, и оправдити праведнаго, дати ему по правде его:

<p>33 егда падут людие твои Исраиль пред\ враги, яко согрешат ти, и обратятся к тебе, и исповедятся имени твоему, и помолятся и возглаголют молитву к тебе в храме сем:

<p>34 и ты услышиши с небесе, и милостив будеши о согрешениих людий своих Исраиля, и возвратиши я в землю, юже дал еси отцем их:

<p>35 внегда заключитися небеси и не быти дождю, яко согрешат ти, и помолятся на месте сем, и исповедятся имени твоему, и от грех своих обратятся, егда смириши их:

<p>36 и услышиши с небесе, и милостив будеши о гресех раба твоего и людий твоих Исраиля: яко явиши им путь благий ходити по нему, и даси дождь на землю, юже дал еси людем твоим в достояние:

<p>37 глад аще будет, смерть аще будет, егда будет возжжение, гусеницы, ржа аще будет, и аще оскорбят я врази их в единем от градов их: все противное, всяка болезнь,

<p>38 всяка молитва, всяко моление аще будет всякому человеку от людий Исраилевых, егда познает кийждо болезнь сердца своего, и воздвигнет руце свои в храме сем:

<p>39 и ты услышиши от небесе, от готоваго жилища твоего, и милостив будеши, и сотвориши, и даси коемуждо по путем его, якоже увеси сердце его, яко ты един токмо веси всех сердца сынов человеческих:

<p>40 да боятся тебе вся дни, в няже поживут на земли, юже дал еси отцем нашым:

<p>41 и чуждему, иже несть от людий твоих Исраиля, той аще приидет от земли издалеча ради имене твоего, зане услышат имя твое велико, и руку твою крепкую, и мышцу твою высокую,

<p>42 и приидет, и помолится на месте сем:

<p>43 и ты услышиши с небесе от готоваго жилища твоего, и сотвориши по всем, в еликих аще призовет тя чуждий, яко да уразумеют вси людие земнии имя твое и убоятся тебе, якоже людие твои Исраиль, и разумеют, яко имя твое наречеся на храме сем, егоже создах:

<p>44 егда изыдут людие твои на брань на враги своя, путем имже возвратиши я, и помолятся именем господним путем града, егоже избрал еси себе, и ко храму, егоже аз создах имени твоему:

<p>45 и ты услышиши с небесе молитву их и моления их, и сотвориши оправдание им:

<p>46 яко согрешат ти, яко несть человек, иже не согрешит, и разгневаешися на ня, и предаси я пред\ враги, и попленят их пленящии в землю далече, или близ\,

<p>47 и обратят сердца своя в земли, аможе преселишася, и обратятся, и помолятся тебе в земли преселения своего, глаголюще: согрешихом, беззаконновахом, неправдовахом:

<p>48 и обратятся ко тебе всем сердцем своим и всею душею своею в земли враг своих, аможе превел еси их, и помолятся к тебе по пути земли своея, юже дал еси отцем их, и ко граду, егоже избрал еси, и ко храму, егоже создах имени твоему:

<p>49 и услышиши от небесе, от готоваго жилища твоего молитву их и моление их, и сотвориши оправдание им,

<p>50 и милостив будеши неправдам их, имиже согрешиша ти, и по всем отметанием их, имиже отвергошася тебе, да даси их в щедроты пред\ пленившими их, и ущедрят я:

<p>51 яко людие твои и наследие твое суть, ихже извел еси из\ земли египетския от среды пещи железныя:

<p>52 и да будут уши твои и очи твои отверсты на молитву раба твоего и к молению людий твоих Исраиля, послушати их о всех, о нихже призовут тя,

<p>53 яко ты избрал еси я себе в наследие от всех людий земли, якоже глаголал еси рукою раба твоего моисеа, внегда извести тебе отцы нашя из\ земли египетския, Господи Господи. Тогда глагола соломон о храме, егда соверши созидати его: солнце познано сотвори на небеси: Господь рече пребывати во мгле: созижди храм мой, храм благолепный себе, еже пребывати в новости: не сие ли писано в книгах песни;

<p>54 И бысть егда сконча соломон моляся ко Господу всею молитвою и молением сим, и воста от лица олтаря господня припад на колена своя, и руце свои возде на небо,

<p>55 и ста, и благослови весь собор Исраилев, гласом велиим глаголя:

<p>56 благословен Господь (Бог) днесь, иже даде покой людем своим Исраилю, по всем елика глагола: не пременися слово ни едино во всех словесех его благих, имиже глагола рукою моисеа раба своего:

<p>57 да будет Господь Бог наш с нами, якоже бе со отцы нашими: да не оставит нас, ниже да отвратит нас,

<p>58 преклонити сердца наша к нему, еже ходити во всех путех его и хранити вся заповеди его и повеления его и оправдания его, яже заповеда отцем нашым:

<p>59 и да будут словеса сия, имиже молихся пред\ Господем богом нашим днесь, приближающеся Господу Богу нашему день и нощь, еже творити оправдания рабу твоему и оправдания людем твоим Исраилю во вся дни:

<p>60 яко да разумеют вси людие земли, яко Господь Бог той сам Бог, и несть инаго,

<p>61 и да будут сердца наша совершенна ко Господу Богу нашему преподобно ходити в повелениих его и хранити заповеди его, якоже день сей.

<p>62 И царь и вси сынове Исраилевы пожроша жертву пред\ Господем.

<p>63 И пожре царь соломон жертвы мирныя, яже пожре Господу, волов двадесять две тысящы и овец сто и двадесять тысящ. И обнови царь храм Господень и вси сынове Исраилевы.

<p>64 В той день освяти царь (соломон) средину двора, яже пред\ лицем храма господня: яко сотвори тамо всесожжение и дары, и жертвы и тучная мирных, яко олтарь медяный, иже пред\ Господем, мал бе, еже не возмощи вместити всесожжения даров и жертвы мирных.

<p>65 И сотвори соломон праздник в той день, и весь Исраиль с ним, собор велий, от входа емафа даже до реки египта, пред\ Господем богом нашим, у храма, егоже созда, ядый и пия и веселяся пред\ Господем богом нашим седмь дний,

<p>66 и во осмый день распусти люди. И благословиша царя, и идоша кийждо в домы своя, радующеся веселым сердцем о благих, яже сотвори Господь давиду рабу своему и Исраилю людем своим.

%{Глава}9

<p>1 И бысть егда сконча соломон зиждяй храм Господень и дом царев и всякое дело свое соломон, елика восхоте сотворити,

<p>2 и явися Господь соломону вторицею, якоже явися ему в гаваоне,

<p>3 и рече к нему Господь: услышах глас молитвы твоея и моления твоего, имже молился еси предо мною: сотворих ти по всей молитве твоей, и освятих храм сей, егоже создал еси, еже положити имя мое тамо во веки, и будут очи мои ту и сердце мое во вся дни:

<p>4 и ты аще пойдеши предо мною, якоже ходи давид отец твой в преподобии сердца и в правоте, и еже творити по всем, яже заповедах ему, и повеления моя и заповеди моя сохраниши:

<p>5 и возставлю престол царствия твоего во Исраили во веки, якоже глаголах к давиду отцу твоему, глаголя: не оскудеет ти муж властелин во Исраили:

<p>6 аще же отвращающеся отвратитеся вы и чада ваша от мене и не сохраните заповедий моих и повелений моих, яже даде моисей пред\ вами, и пойдете и поработаете богом иным и поклонитеся им:

<p>7 и изрину Исраиля из\ земли, юже дах им, и храм сей, егоже освятих имени моему, отвергу от лица моего: и будет Исраиль в погубление и во глаголание всем людем:

<p>8 и дом сей будет высокий, всяк преходяй сквозе его ужаснется, и возсвищет и речет: чесо ради сотвори Господь тако земли сей и храму сему;

<p>9 и рекут: понеже оставиша Господа Бога своего, иже изведе отцы их из\ египта, из\ дому работы, и прияша боги чуждыя, и поклонишася им, и поработаша им, сего ради наведе на ня Господь зло сие.

<p>10 И бысть по двадесяти летех, в няже созда соломон два домы, храм Господень и дом царев,

<p>11 хирам царь тирский помогаше соломону древы кедрскими и древы певговыми и златом и всем хотением его: тогда даде соломон хираму двадесять градов в земли галилейстей.

<p>12 И изыде хирам из\ тира и пойде в галилею видети грады, яже даде ему соломон: и не быша ему угодни,

<p>13 и рече: что гради сии, яже дал ми еси, брате; И нарече я предел (хавуль), до днешняго дне.

<p>14 И принесе хирам соломону сто и двадесять талант злата.

<p>15 Сие же есть число даяния еже принесе царь соломон, да созиждет храм Господень и дом царев, и мелон и стену иерусалимску и краеградие еже оградити стену града давидова, и асур и магедо и газер.

<p>16 Фараон царь египетский взыде и взя газер и сожже и огнем, и ханаана живущаго во граде том погуби: и даде его в дар дщери своей, жене соломони.

<p>17 И согради соломон газер и вефорон нижний,

<p>18 и валааф и фамор в пустыни.

<p>19 И вся грады крепкия, иже быша соломону, и вся грады, идеже бяху колесницы, и вся грады, идеже бяху конницы его, и все еже бысть угодно царю соломону, созда во иерусалиме, и в ливане и во всей земли царства своего.

<p>20 Всех людий оставшихся от аморреа и хеттеа, и ферезеа и хананеа, и евеа и иевусеа и гергесеа, не сущих от сынов Исраилевых,

<p>21 сынов их оставшихся по них на земли, ихже не возмогоша сынове Исраилевы потребити их, царь соломон поработи их даяти дань даже до дне сего:

<p>22 от сынов же Исраилевых не даде в работу соломон, яко тии бяху мужие храбрии, и отроцы его, и князи его, и тристаты его, и воеводы колесниц его, и конницы его.

<p>23 И бяху старейшины приставленным над\ делы царя соломона, пять сот пятьдесят повелевающии людем делающым дело.

<p>24 Дщерь же фараона прейде из\ града давидова в дом свой, егоже созда ей соломон, тогда созда мелон.

<p>25 И приношаше соломон трижды в год всесожжения и мирныя жертвы на олтарь, егоже созижде Господу, и кадяше фимиам пред\ Господем: и соверши храм.

<p>26 И сотвори царь соломон корабль в гасионе гаверстем, иже при елафе, при устии моря последняго, в земли едомстей.

<p>27 И посла хирам на корабли от отрок своих мужы корабелники управляти ведущих море со отроки соломони:

<p>28 и приидоша в софир, и взяша оттуду злата четыре ста и двадесять талант и принесоша царю соломону.

%{Глава}10

<p>1 И царица савска услыша имя соломоне и имя господне, и прииде искусити его притчами:

<p>2 и прииде во иерусалим с силою тяжкою зело: и на велблюдех привезоша ароматы и злата много зело, и камение драгое: и вниде к соломону и глагола ему вся, елика име на сердцы своем.

<p>3 И возвести ей соломон вся глаголы ея: и не бе слово презрено от царя, егоже не возвести ей.

<p>4 И виде царица савска весь смысл соломонь и дом егоже созда,

<p>5 и снеди соломони, и жилища отроков его, и предстояние служащих ему, и облачение его, и виночерпцы его, и всесожжения его, яже приношаше во храме господни, и вне себе бысть,

<p>6 и рече к соломону царю: истинна суть словеса, яже слышах в земли моей,

<p>7 о словесех твоих и о смысле твоем: и не ях веры глаголющым ми, дондеже приидох семо, и видеста очи мои: и се, несть ни пол того, якоже ми поведаша: приложил еси премудрость и благая к сим паче всякаго слуха, егоже слышах в земли моей:

<p>8 блаженны жены твоя, блажени отроцы твои сии, иже предстоят пред\ тобою всегда, слышаще всякий смысл твой:

<p>9 буди Господь Бог твой благословен, иже восхоте тя дати на престол Исраилев, понеже возлюби Господь Исраиля утвердити во веки и постави тя царя над\ ними творити суд в правде и в судбах их.

<p>10 И даде соломону сто и двадесять талант злата, и ароматы многи зело, и камение драгое: не приидоша еще таковыя ароматы во множестве, яже даде царица савска царю соломону.

<p>11 И корабль хирамль приносящь злато из\ софира, (и) принесе древа нетесана многа зело, и камение драгое.

<p>12 И сотвори царь древом нетесаным подпоры храму господню и дому цареву, и сопели и гусли певцем: не приидоша по сем таковая древеса нетесаная на земли, ниже видена быша где даже до дне сего.

<p>13 И царь соломон даде царице савстей вся, елика восхоте и елики проси у него, кроме всех, яже даде ей рукама своима соломон царь, И возвратися, и отиде в землю свою, сама и вси отроцы ея.

<p>14 И бе вес принесеннаго злата соломону во едино лето шесть сот и шестьдесят и шесть талант злата,

<p>15 кроме даней от подданных и от купцов и от всех царей странных и от воевод земных.

<p>16 И сотвори царь соломон триста копий златых кованных, по триста златых во едино копие вдела:

<p>17 и триста щитов кованных златых, по три литры злата бяше на коемждо щите: и даде я царь во храм дубравы ливанския.

<p>18 И сотвори царь престол от костей слоновых велий и позлати его златом искушеным:

<p>19 шесть степеней престолу, и образы телцов престолу созади, и верх престола кругл бе созади его, и руце сюду и сюду на престоле седалища, и два льва стояща при руках,

<p>20 и дванадесять львы стояще ту на шести степенех сюду и сюду: не бяше тако во всяком царстве.

<p>21 И вси сосуди, иже бяху при царе соломоне, злати беша, и умывалницы златы и вси сосуди в храме дубравы ливанския златокованны: не бяше сребра, понеже за ничто бе сребро во дни соломони:

<p>22 корабль бо фарсийский царю соломону на мори с корабли хирамлими, единою во триех летех прихождаше цареви корабль из\ фарсиса и приношаше злато и сребро, и зубы слоновы, и пифики и павы, и камение точеное и тесаное.

<p>23 И возвеличися соломон паче всех царей земных и богатством и смыслом.

<p>24 И вси царие земстии искаху видети лице соломона, еже бы услышати смысла его, егоже даде ему Господь в сердцы его:

<p>25 и тии приношаху кийждо дары своя, и сосуды златы и сребряны, и ризы, стакти и сладкости, и кони и мски на всякое лето.

<p>26 И собра соломон колесницы и кони, и бяху соломону четыредесять тысящ кобылиц в колесницы, и дванадесять тысящ конных: и постави я во градех колесниц, а (друзии бяху) у царя во иерусалиме: и бе властелин всем царем от реки и до земли иноплеменник и до предел египта.

<p>27 И сложи царь злато и сребро во иерусалиме якоже камение, и кедры сложи якоже черничие, еже на поли во множестве.

<p>28 И привождаху соломону кони от египта и от фекуя купцы царстии и куповаху от фекуя променою.

<p>29 И прихождаху колесницы из\ египта за шесть сот сребреник, и конь за сто пятьдесят сребреник: такожде и ко всем царем хеттимским и сирийским по морю исхождаху.

%{Глава}11

<p>1 И царь соломон бе женолюбив, и поя жены чуждыя, и дщерь фараоню, моавитяныни, амманитяныни, и аморреаныни,

<p>2 от язык, ихже отрече Господь сыном Исраилевым: не входите в ня, и тии да не входят в вас, да не отвратят душ ваших в\ъслед идол своих: к тем прилепися соломон любити,

<p>3 и быша ему жен началных седмь сот, и подложниц триста.

<p>4 И бысть в время старости соломони, и совратиша жены чуждия сердце его в\ъслед богов иных, и не бе сердце его совершенно с Господем богом его, якоже сердце давида отца его,

<p>5 и хождаше соломон в\ъслед астарта мерзости сидонския и в\ъслед царя их, идола сынов аммоних.

<p>6 И сотвори соломон лукавое пред\ Господем: и не хождаше в\ъслед Господа, якоже давид отец его.

<p>7 Тогда созда соломон высоко (капище) хамосу, идолу моавлю, и царю их, идолу сынов аммоних, и астарте, мерзости сидонстей, на горе яже пред\ иерусалимом:

<p>8 и тако сотвори всем женам своим чуждим, яже кадяху и жряху идолом своим.

<p>9 И разгневася Господь на соломона, яко уклони сердце свое от Господа Бога Исраилева, и явльшагося ему дважды

<p>10 и заповедавшаго ему дважды о словеси сем, весма не ходити ему в\ъслед богов инех, но хранити и творити яже заповеда ему Господь Бог,

<p>11 и рече Господь к соломону: понеже быша сия с тобою, и не сохранил еси заповедий моих и повелений моих, яже заповедах тебе, раздирая раздеру царство твое из\ руку твоею и дам е рабу твоему:

<p>12 обаче во дни твоя не сотворю сих давида ради отца твоего: от руки же сына твоего отиму е:

<p>13 токмо всего царства не возму, скипетр един дам сыну твоему давида ради раба моего и иерусалима ради града, егоже избрах.

<p>14 И воздвиже Господь противника на соломона адера идумеанина от семене царска во идумеи.

<p>15 И бысть егда искорени давид едома, егда иде иоав воевода вой погребати побиенныя, изсече всяк мужеск пол во идумеи:

<p>16 яко шесть месяц седяше тамо иоав и весь Исраиль во идумеи, дондеже изби всяк мужеск пол в идумеи:

<p>17 и избеже адер сам и вси мужие идумейстии от отроков отца его с ним, и внидоша во египет: адер же бяше отрочищь мал.

<p>18 И восташа мужие из\ града мадиамска, и приидоша в фаран, и взяша мужей с собою и приидоша к фараону царю египетскому. И вниде адер к фараону, и даде ему (царь) дом, и пищу определи ему, и землю даде ему.

<p>19 И обрете адер благодать пред\ очима фараонима зело, и даде ему в жену сестру жены своея, сестру фекемины болшую.

<p>20 И роди ему сестра фекемины адеру ганивафа сына своего, и воскорми его фекемина посреде сынов фараоних, и бе ганиваф посреде сынов фараоних.

<p>21 И адер услыша бо египте, яко успе давид со отцы своими, и яко умре иоав воевода воинству, и рече адер к фараону: отпусти мя, да возвращуся в землю мою.

<p>22 И рече фараон адеру: чим ты не доволен еси у мене; и се, ты просишися отити в землю свою; И рече ему адер: яко отпущая да отпустиши мя. И возвратися адер в землю свою.

<p>23 И воздвиже Господь противника соломону разона, сына елиадаева, иже убеже от ададезера царя сувска, господина своего.

<p>24 И собрашася к нему мужие, и бе воевода полка мятежнаго, егда убиваше я давид: и идоша в дамаск, и седоша в нем, и воцаришася в дамасце.

<p>25 И бе стужая Исраилеви во вся дни соломони: сия злоба адера: и отягчи Исраиля и воцарися в земли едомстей.

<p>26 И иеровоам сын наватов, ефрафянин от сариры, сын жены вдовицы, раб соломонов, и воздвиже руце на царя соломона.

<p>27 И сия вина, яко воздвиже руце на царя соломона: царь соломон созидаше краеградие и ограждаше стеною град давида отца своего:

<p>28 иеровоам же человек крепок силою. И виде соломон отрока, яко муж дел есть, и постави его над\ бременами дому иосифова.

<p>29 И бысть во время оно, и иеровоам изыде из\ иерусалима, и обрете его ахиа силонитянин пророк на пути, и соврати его с пути: и бе ахиа облечен в ризу нову: и (беста) оба едины на поли.

<p>30 И взя ахиа за ризу свою новую, яже бе на нем, и раздра ю на дванадесять жребий,

<p>31 и рече иеровоаму: приими себе десять жребий, яко тако глаголет Господь Бог Исраилев: се, аз отторгаю царство из\ руки соломони, и дам ти хоругвий десять:

<p>32 и две хоругви будут ему, раба ради моего давида и иерусалима ради града, егоже избрах себе от всех колен Исраилевых,

<p>33 занеже остави мя и поклонися астарте мерзости сидонстей и хамосу и кумиром моавлим и царю их претыканию сынов аммоних, и не пойде по путем моим, еже творити угодная предо мною, якоже давид отец его:

<p>34 и не отиму царства всего от руку его, понеже защищая защищу его во вся дни живота его, давида ради раба моего, егоже избрах, иже сохрани заповеди моя и оправдания:

<p>35 и отиму царство от руки сына его, и дам ти десять хоругвий,

<p>36 сыну же его дам две хоругви, яко да будет престол рабу моему давиду во вся дни предо мною во иерусалиме граде, егоже избрах себе на положение имени моему тамо:

<p>37 и прииму тя, и воцаришися, в нихже желает душа твоя, и ты будеши царь над\ Исраилем:

<p>38 и будет аще сохраниши вся, елика заповедаю ти, и пойдеши по путем моим, и сотвориши угодная предо мною, хранити заповеди моя и повеления моя, якоже сотвори давид раб мой, и буду с тобою, и созижду ти дом верен, якоже создах давиду, и дам ти Исраиля:

<p>39 и озлоблю род давидов за сия, но не во вся дни.

<p>40 И искаше соломон убити иеровоама. И воста иеровоам, и убежа во египет к сусакиму царю египетску, и бе во египте, дондеже соломон умре.

<p>41 И прочая словес соломоних, и вся елика сотвори, и весь смысл его, не се ли, сия писана быша в книзе словес соломоних;

<p>42 И дние, в няже царствова соломон во иерусалиме над\ всем Исраилем, четыредесять лет.

<p>43 И успе соломон со отцы своими: и погребоша его во граде давида отца его, и воцарися ровоам сын его вместо его.

%{Глава}12

<p>1 И иде царь ровоам в сикиму, яко в сикиму прииде весь Исраиль воцарити его.

<p>2 И бысть егда услыша иеровоам сын наватов, сущу ему еще во египте, яко убегл бе от лица соломона, и возвратися иеровоам из\ египта:

<p>3 и послаша, и призваша его. И прииде иеровоам и весь сонм Исраилев, и рекоша людие к царю ровоаму глаголюще:

<p>4 отец твой отягчи ярем наш, ты же ныне облегчи от работы отца твоего жестокия и от ярма его тяжкаго, егоже возложи на ны, и поработаем ти.

<p>5 И рече к ним: отидите (и пребудите) до третияго дне, и возвратитеся ко мне. И идоша.

<p>6 И возвести ровоам царь старейшинам, иже быша предстояще пред\ соломоном отцем его, еще живу ему сущу, глаголя: како вы мыслите, да отвещаю людем сим слово;

<p>7 И реша ему, глаголюще: аще в днешний день будеши раб людем сим и поработаеши им, и речеши им словеса блага, и будут ти раби во вся дни.

<p>8 И пренебреже совет старейшин, яже совещаша ему, и советова со отроки воспитанными с ним предстоявшими пред\ лицем его,

<p>9 и рече им: что вы совещаваете; и что отвещаю людем сим, иже реша ко мне, глаголюще: облегчи наш ярем, егоже возложи отец твой на ны;

<p>10 И глаголаша к нему отроцы воспитаннии с ним и реша ему: сице да глаголеши людем сим, иже реша к тебе, глаголюще: отец твой отягчи ярем наш: ты же ныне облегчи от нас: сия речеши к ним: юность моя толстее чресл отца моего:

<p>11 и ныне отец мой наложи на вы ярем тяжек, аз же приложу к ярму вашему: отец мой наказа вы ранами, аз же накажу вы скорпионами.

<p>12 И прииде весь Исраиль к царю ровоаму в день третий, якоже рече им царь, глаголя: возвратитеся ко мне в день третий.

<p>13 И отвеща царь к людем жестоко: и остави царь ровоам совет старейшин, яже совещаша ему,

<p>14 и рече к ним по совету отроков, глаголя: отец мой отягчи ярем ваш, аз же приложу к ярму вашему: отец мой наказа вы ранами, аз же накажу вы скорпионами.

<p>15 И не послуша царь людий, яко бе превращение от Господа, яко да утвердит глагол свой, егоже глагола рукою ахии силонитянина о иеровоаме сыне наватове.

<p>16 И виде весь Исраиль, яко не послуша царь гласа их, и отвещаша людие царю, глаголюще: кая нам часть в давиде; и несть нам наследия в сыне иессеове: бежи, Исраилю, в кровы своя: ныне паси дом твой, давиде. И отиде Исраиль в кровы своя.

<p>17 Над\ сынми же Исраилевыми, иже живяху во градех иудиных, воцарися ровоам над\ ними.

<p>18 И посла царь ровоам адонирама, иже над\ данию, и поби его камением весь Исраиль, и умре. Царь же ровоам потщася взыти на колесницу убежати во иерусалим.

<p>19 И отложися Исраиль от дому давидова даже до днесь.

<p>20 И бысть егда услыша весь Исраиль, яко возвратися иеровоам от египта, и послаша, и призваша его на собор, и воцариша его над\ Исраилем: и не бе в\ъслед дому давидова, токмо хоругвь иудина и вениаминова.

<p>21 И ровоам вниде во иерусалим и собра весь сонм иудин и хоругвь вениаминю, сто и двадесять тысящ юношей, творящих брань, ратовати на дом Исраилев, еже возвратити царство ровоаму сыну соломоню.

<p>22 И бысть слово господне ко самею человеку божию, глаголя:

<p>23 рцы к ровоаму сыну соломоню царю иудину и ко всему дому иудину и вениаминову и ко оставшымся людем, глаголя:

<p>24 тако глаголет Господь: не восходите, ниже ратуйте на братию вашу, на сыны Исраилевы: но возвратитеся кийждо в домы своя, яко от мене бысть глагол сей. И послушаша словесе господня, и престаша ити по глаголу господню.

<p>25 И созда иеровоам сикиму в горе ефремли, и вселися в ней, и изыде оттуду, и созда фануила.

<p>26 И рече иеровоам в сердцы своем: се, ныне возвратится царство в дом давидов,

<p>27 аще взыдут людие сии вознести жертву в храме господни во иерусалим, и обратится сердце людий ко Господу и господину своему, к ровоаму царю иудину, и убиют мя, и возвратятся к ровоаму царю иудину.

<p>28 И усоветова царь, и сотвори две юницы златы, и рече к людем: довлеет вам восходити во иерусалим: се, бози твои, Исраилю, изведшии тя из\ земли египетския.

<p>29 И постави едину в вефили, а другую в дане.

<p>30 И бысть слово сие на согрешение, и идяху людие пред\ лицем юницы единыя даже до дана, и оставиша храм Господень.

<p>31 И сотвори капища на высоких, и сотвори жерцов часть от людий, иже не беша от сынов левииных.

<p>32 И сотвори иеровоам праздник в осмый месяц в пятыйнадесять день месяца, по празднику, иже в земли бе иудине, и взыде на олтарь, егоже сотвори в вефили, жрети юницам, яже сотвори, и постави в вефили жерцы на высоких, яже сотвори.

<p>33 И взыде на олтарь, егоже сотвори в вефили, в осмый месяц, в пятыйнадесять день в праздник, егоже состави по сердцу своему: и сотвори праздник сыном Исраилевым, и взыде на олтарь еже пожрети.

%{Глава}13

<p>1 И се, человек божий прииде от иуды по словеси господню в вефиль, и иеровоам стояше на олтари своем жрети хотя:

<p>2 и воззва ко олтарю словом господним и рече: олтарю, олтарю, сице глаголет Господь: се, сын раждается дому давидову, иосиа имя ему, и пожрет на тебе жерцы, иже на высоких жрущыя на тебе, и кости человеческия сожжет на тебе.

<p>3 И даст в день той чудо, глаголя: сей глагол, егоже рече Господь, глаголя: се, олтарь разсядется, и излиется тук иже на нем.

<p>4 И бысть егда услыша царь иеровоам словеса человека божия воззвавшаго ко олтарю иже в вефили, и простре царь руку свою от олтаря, глаголя: имите его. И се, усше рука его, юже простре нань, и не можаше возвратити ю к себе:

<p>5 и олтарь разседеся, и излияся тук от олтаря, по чудеси, еже даде человек божий словом господним.

<p>6 И рече царь иеровоам человеку божию: помолися ныне пред\ лицем Господа Бога твоего, дабы возвратилася рука моя ко мне. И помолися человек божий пред\ лицем господним, и возвратися рука царя к нему, и бысть якоже прежде.

<p>7 И глагола царь к человеку божию: вниди со мною в дом, и обедай, и дам ти дар.

<p>8 И рече человек божий к цареви: аще даси ми пол дому твоего, не вниду с тобою, ниже ям хлеба, ниже пию воды на месте сем,

<p>9 яко тако заповеда ми Господь словом, глаголя: ни яждь хлеба, ни пий воды, ниже возвратися путем, имже шел еси.

<p>10 И отиде путем иным, и не возвратися путем, имже прииде во вефиль.

<p>11 И пророк един стар живяше в вефили, и приидоша сынове его и поведаша ему вся дела, яже сотвори человек божий в день той в вефили, и словеса, яже глагола цареви, поведаша отцу своему.

<p>12 И рече к ним отец их, глаголя: киим путем иде; И показаша ему сынове его путь, имже иде человек божий изшедый от иуды.

<p>13 И рече сыном своим: оседлайте ми осля. И оседлаша ему осля, и вседе на не,

<p>14 и иде в\ъслед человека божия, и обрете его под\ дубом седяща, и рече ему: ты ли еси человек божий пришедый от иуды; И рече ему: аз.

<p>15 И рече ему: гряди со мною, и яждь хлеб.

<p>16 И рече ему: не могу возвратитися с тобою, ниже ям хлеба, ни пию воды на месте сем,

<p>17 яко тако заповеда ми Господь словом, глаголя: не яждь хлеба тамо, ниже пий воды тамо, и да не возвратишися путем тем, имже шел еси.

<p>18 И рече к нему: и аз пророк есмь якоже ты, и ангел глагола ко мне словом господним, глаголя: возврати его к себе в дом твой, да снест хлеба и пиет воду. И солга ему,

<p>19 и возврати его: и яде хлеб, и пи воду в дому его.

<p>20 И бысть им седящым на трапезе, и бысть слово господне ко пророку возвращшему его.

<p>21 И рече к человеку божию пришедшему от иуды, глаголя: сице глаголет Господь: понеже преогорчил еси глагол Господень и не сохранил еси заповеди, юже заповеда тебе Господь Бог твой,

<p>22 и возвратився ял еси хлеб и пил еси воду на месте сем, о немже рече к тебе, глаголя: да не яси хлеба и не пиеши воды: сего ради не внидет во гроб тело твое со отцы твоими.

<p>23 И бысть по ядении хлеба и по питии воды, и оседла осля тому пророку, и возвратися, и отиде:

<p>24 и обрете его лев на пути, и умертви его: и бе тело его повержено на пути, и осел стояше над\ ним, и лев стояше близ\ телесе (его):

<p>25 и се, мужие мимоидуще, и видеша мертва повержена на пути и льва стояща близ\ мертваго: и приидоша, и поведаша во граде, в немже живяше пророк старый.

<p>26 И услыша (сие пророк) возвративый его с пути и рече: человек божии сей есть, иже преступи глагол божий, и предаде его Господь льву, и сокруши его, и умертви его по глаголу господню, егоже рече ему.

<p>27 И повеле сыном своим, глаголя: оседлайте ми осля. И оседлаша.

<p>28 И пойде, и обрете тело его повержено на пути, и осел и лев стояста над\ телом, и не снеде лев телесе человека божия и не сокруши осла.

<p>29 И взя пророк тело человека божия, и возложи е на осля, и возврати е пророк, и вниде во град погребсти его,

<p>30 и положи тело его во гробе своем, и рыдаше по нем: увы, брате.

<p>31 И бысть по рыдании о нем, и рече к сыном своим, глаголя: аще умру, погребите мя во гробе сем, идеже человек божий погребен есть, при костех его положите мя, да спасутся кости моя с костьми его,

<p>32 яко сбудется глагол, егоже глагола словом господним о олтари, иже во вефили, и о домех высоких, иже в самарии.

<p>33 И по глаголе сем не обратися иеровоам от злобы своея, и возвратися, и сотвори от части единыя людий жерцы высоких: иже хотяше, исполняше руку свою, и бываше жрец на высоких.

<p>34 И бысть глагол сей в прегрешение дому иеровоамлю, и на испровержение, и на изчезновение от лица земли.

%{Глава}14

<p>1 Во время оно разболеся авиа сын иеровоамль.

<p>2 И рече иеровоам к жене своей: востани и измени ризы своя, да не познают, яко ты жена иеровоамова, и иди в силом: се бо, тамо ахиа пророк: той глагола мне еже царствовати над\ людьми сими:

<p>3 и возми в руце твои человеку божию десять хлебов, и опресноки чадом его, и гроздие и сосуд меда, и иди к нему: той возвестит ти, что будет отрочати.

<p>4 И сотвори тако жена иеровоамля: и воста и иде в силом, и вниде в дом ахиин: человек же стар бяше еже видети, и притупистася очи его от старости его.

<p>5 И рече Господь ко ахии: се, жена иеровоамова входит вопрошати тя о сыне своем, яко болезнует: по сему и по сему да глаголеши к ней. И бысть внегда внити ей, и она странноявляшеся.

<p>6 И бысть егда услыша ахиа шум ног ея, входящей ей во врата, и рече: вниди, жено иеровоамова, почто ты тако странноявляешися; аз бо есмь посланник к тебе жесток:

<p>7 шедши рцы иеровоаму: сия глаголет Господь Бог Исраилев: понеже толико вознесох тя от среды людий, и дах тя вожда над\ людьми моими Исраилем,

<p>8 и раздрах царство от дому давидова, и дах е тебе, ты же не был еси якоже раб мой давид, иже сохрани заповеди моя, и иже хождаше в\ъслед мене всем сердцем своим, еже творити всякую правоту пред\ очима моима,

<p>9 и излукавствовал еси, еже творити паче всех елицы быша пред\ лицем твоим, и пошел еси и сотворил еси себе боги чужды и слияны, еже раздражити мя, и отвергл мя еси назад себе:

<p>10 сего ради се, аз навожду злая на дом иеровоамов, и потреблю иеровоамля мочащаго к стене, держащагося и оставленаго во Исраили, и истреблю дом иеровоамов, якоже истребляется гной, дондеже скончатися ему:

<p>11 умерших иеровоамлих во граде снедят пси, и умершаго на селе снедят птицы небесныя, яко Господь глагола:

<p>12 ты же воставши иди в дом твой: внегда входити ногама твоима во град, умрет детищь,

<p>13 и восплачется по нем весь Исраиль, и погребут его, яко той един внидет иеровоаму во гроб, яко обретеся в нем глагол благ о Господе Бозе Исраилеве в дому иеровоамли:

<p>14 и возставит Господь себе царя над\ Исраилем, иже поразит дом иеровоамов в сей день: а что, и ныне;

<p>15 и поразит Господь Бог Исраиля, якоже колеблется трость на воде: и истребит Исраиля свыше земли благия сея, юже даде отцем их, и завеет их за ону страну реки, понеже сотвориша дубравы своя, прогневляюще Господа,

<p>16 и предаст Господь Исраиля за грехи иеровоамли, иже согреши и иже во грех введе Исраиля.

<p>17 И воста жена иеровоамля и прииде во сариру. И бысть егда вниде в преддверие дому, и детищь умре.

<p>18 И погребоша его, и плакашася его весь Исраиль по словеси господню, еже глагола рукою раба своего ахии пророка.

<p>19 И останок словес иеровоамовых, елика ратоваше и елика царствоваше, се, сия написана в книзе словес дний царей Исраилевых.

<p>20 И дние, в нихже царствова иеровоам, двадесять два лета: и успе со отцы своими, и воцарися нават сын его вместо его.

<p>21 Ровоам же сын соломонов царствова над\ иудою: бе четыредесяти и единаго лета, егда нача царствовати, и седмьнадесять лет царствова во иерусалиме граде, егоже избра Господь положити имя свое тамо от всех племен Исраилевых. И имя матере его наама амманитяныня.

<p>22 И сотвори ровоам лукавое пред\ Господем: и раздражи его о всех, яже сотвориша отцы их, о гресех их, имиже согрешиша:

<p>23 и создаша сии себе высокая, и столпы, и капища на всяцем холме высоцем и под\ всяцем древом сеновным:

<p>24 и смешение бе в земли их, и сотвориша от всех мерзостей языческих, яже отя Господь от лица сынов Исраилевых.

<p>25 И бысть в лето пятое царствующаго ровоама, взыде сусаким царь египетский на иерусалим

<p>26 и взя вся сокровища дому господня и сокровища дому царева, и копия златая, яже взя давид из\ руки отроков адраазара царя сувскаго и внесе я во иерусалим: вся сия взя, и щиты златыя, яже сотвори соломон, и внесе я во египет.

<p>27 И сотвори царь ровоам щиты медяныя вместо тех, и постави над\ ними властели от предходящих пред\ ним, иже храняху врата дому царева:

<p>28 и бысть егда вхождаше царь в дом Господень, и ношаху оныя предходящии, и паки возвращаху тыя во оружехранилище предходящих.

<p>29 Прочая же словес ровоамлих, и вся яже сотвори, не се ли, сия писана суть в книзе словес дний царства иудина;

<p>30 И брань бе между ровоамом и между иеровоамом во вся дни.

<p>31 И успе ровоам со отцы своими, и погребен бысть со отцы своими во граде давидове. И воцарися авиа сын его вместо его.

%{Глава}15

<p>1 И во осмоенадесять лето царства иеровоама сына наватова, воцарися авиа сын ровоамль над\ иудою,

<p>2 и три лета царствова во иерусалиме. Имя же матере его мааха, дщи авессаломля.

<p>3 И хождаше во всех гресех отца своего, яже сотвори пред\ ним, и не бе сердце его совершено с Господем богом его, якоже сердце давида отца его:

<p>4 яко давида ради остави ему Господь Бог его останок во иерусалиме, да возставит по нем чада его и утвердит иерусалим,

<p>5 понеже сотвори давид правое пред\ Господем и не уклонися от всех, яже заповеда ему вся дни живота его, кроме слова урии хеттеанина.

<p>6 И брань бе между ровоамом и между иеровоамом во вся дни живота их.

<p>7 И прочая словес авииных, и вся яже сотвори, не се ли, сия написана в книзе слов дний царей иудиных; И брань бе между авиею и между иеровоамом.

<p>8 И успе авиа со отцы своими в двадесятое лето иеровоама, и погребоша его со отцы его во граде давидове. И воцарися аса сын его вместо его.

<p>9 И в лето двадесятое иеровоама царя Исраилева, царствоваше аса над\ иудою,

<p>10 и четыредесять и едино лето царствова во иерусалиме. Имя же матере его ана, дщи авессаломля.

<p>11 И сотвори аса правое пред\ Господем, якоже давид отец его,

<p>12 и отя скверная от земли, и искорени вся изваянная, яже сотвориша отцы его,

<p>13 и ану матерь свою отстави еже не владети ей, понеже сотвори сонмище в дубраве своей: и изсече аса гай ея и сожже огнем в потоце кедрстем:

<p>14 высоких же не искорени, обаче сердце асы бе совершенно пред\ Господем во вся дни его:

<p>15 и внесе столпы отца своего, и столпы своя внесе во храм Господень сребряны и златы, и сосуды.

<p>16 И брань бе между асою и между ваасом царем Исраилевым во вся дни их.

<p>17 И взыде вааса царь Исраилев на иуду и созда раму, яко не быти на исхождение и вхождение асе царю иудину.

<p>18 И взя аса все сребро и злато обретшееся в сокровищах дому господня и в сокровищах дому царева и даде я в руце отрок своих: и посла их царь аса ко сыну адерову сыну таверема во рамман, ко сыну азаила, царя сирскаго, живущаго в дамасце, глаголя:

<p>19 положи завет между мною и тобою, и между отцем моим и отцем твоим: се, послах ти дары, сребро и злато: прииди, разруши завет твой, иже со ваасою царем Исраилевым, да отидет от мене.

<p>20 И послуша сын адеров царя асы, и посла воеводы сил своих на грады Исраилевы, и поразиша аина и дана, и авеля, дому маахиина, и весь хеннереф, даже до всея земли неффалимли.

<p>21 И бысть яко услыша вааса, и остави созидати раму, и возвратися во ферсу.

<p>22 Царь же аса заповеда всему иуде во енакиме, и взяша камение из\ рамы и древа ея, имиже основа вааса, и созда в них царь аса всяк холм вениаминь и стражбища.

<p>23 Прочая же словес асиных, и вся сила его, и вся яже сотвори, и грады яже созда, не се ли, сия писана суть в книзе словес дний царей иудиных; обаче во время старости своея начат болети ногама своима:

<p>24 и успе аса со отцы своими, и погребен бысть во граде давида отца своего. И воцарися иосафат сын его вместо его.

<p>25 Нават же сын иеровоамль нача царствовати над\ Исраилем во второе лето асы царя иудина, и царствова над\ Исраилем два лета,

<p>26 и сотвори лукавое пред\ Господем, и хождаше путем отца своего и во гресех его, имиже согрешити сотвори Исраилю.

<p>27 И обседе его вааса сын ахиин в дому велаана сына ахиина, и уби его во гавафоне иноплеменничи: нават же и весь Исраиль обседоша гавафон.

<p>28 И умертви его вааса в лето третие асы царя иудина, и воцарися вместо его.

<p>29 И бысть егда воцарися, изби весь дом иеровоамль и не остави ничтоже от всего дыхания иеровоамля, дондеже искорени их по глаголу господню, егоже глагола рукою раба своего ахии силонитскаго,

<p>30 грех ради иеровоамлих, иже согреши, иже введе во грех Исраиля, и в прогневании его, имже прогнева Господа Бога Исраилева.

<p>31 И прочая словеса навата, и вся яже сотвори, не се ли, сия писана суть в книзе словес дний царей Исраилевых;

<p>32 И бяше брань между асою (царем иудиным) и ваасою царем Исраилевым во вся дни их.

<p>33 И в третие лето асы царя иудина царствова вааса сын ахиин над\ всем Исраилем во ферсе двадесять и четыре лета,

<p>34 и сотвори лукавое пред\ Господем, и иде путем иеровоама сына наватова, и во гресех его, имиже в согрешение приведе Исраиля.

%{Глава}16

<p>1 И бысть слово господне рукою иуа сына ананиева ко ваасе, глаголя:

<p>2 понеже вознесох тя от земли и дах тя властеля над\ людьми моими Исраилем, и пошел еси путем иеровоамлим и ввел еси в грех люди моя Исраиля, еже прогневати мя суетными их:

<p>3 се, аз отвергу наследие ваасы и наследие дому его, и сотворю дом твой яко дом иеровоама сына наватова:

<p>4 умершаго ваасова во граде снедят его пси, и умершаго на поли снедят его птицы небесныя.

<p>5 И прочая словес ваасовых, и вся яже сотвори, и сильная его, не се ли, суть писана в книзе словес дний царей Исраилевых;

<p>6 И успе вааса со отцы своими, и погребен бысть во ферсе, и воцарися ила сын его вместо его.

<p>7 И рукою иуа сына анании пророка глагола Господь на ваасу и на дом его всю злобу, юже сотвори пред\ Господем, еже прогневати его делами рук своих, быти ему якоже и дому иеровоамлю, и о еже ему поражену быти.

<p>8 В лето двадесять шестое асы царя иудина, царствова ила сын ваасин над\ Исраилем во ферсе два лета.

<p>9 И воздвиже (Господь) на него отроки его, и замвриа воеводу половины конников: и ила бе во ферсе упиваяся, и пиян сый в дому арсы домостроителя во ферсе:

<p>10 и вниде замврий, и порази его, и умертви его, в лето двадесять седмое асы царя иудина, и воцарися вместо его.

<p>11 И бысть царствующу ему, внегда сести ему на престоле его, и изби весь дом ваасов: не остави ему мочащаго к стене, и ужиков его, и друга его.

<p>12 И изби замврий весь дом ваасов по глаголу господню, егоже глагола на дом ваасов и ко иую пророку,

<p>13 о всех гресех ваасовых и илы сына его, яко сотвори согрешити Исраилю, еже разгневати Господа Бога Исраилева суетными их.

<p>14 Прочая же словес илы, яже сотвори, не се ли, сия писана в книзе словес дний царей Исраилевых;

<p>15 В лето двадесять седмое асы царя иудина царствова замврий седмь дний во ферсе: и бе полк Исраилев на гавафон иноплеменнический.

<p>16 И слышаша людие сущии в полце, глаголющих: превратися замврий и порази царя. И поставиша царем во Исраили амвриа воеводу, иже над\ воями во Исраили в день он в полце.

<p>17 И взыде амврий и весь Исраиль с ним от гавафона и обседе ферсу.

<p>18 И бысть егда увиде замврий, яко предвзят бысть град его, и вниде во внутренний дом царский, и зажже над\ собою дом царев огнем, и умре

<p>19 за грехи своя, яже сотвори, сотворения ради лукаваго пред\ Господем, еже ходити путем иеровоама сына наватова, и во гресех его, яже сотвори, яко введе во грех Исраиля.

<p>20 И прочая словес замврииных, и наветы его, яже совеща, не се ли, сия суть писана в книгах словес дний царей Исраилевых;

<p>21 Тогда разделишася людие Исраилстии, пол людий бысть за фамнием сыном гонафовым, яко да царствует он, и пол людий бысть со амврием.

<p>22 Людие же сущии по амврии превозмогоша людий бывших со фамнием сыном гонафовым И умре фамний и иорам брат его во время оно, и воцарися амврий по фамнии.

<p>23 В лето тридесять первое асы царя иудина царствова амврий во Исраили дванадесять лет, во ферсе же шесть лет царствова.

<p>24 И купи амврий гору семерон у семира господина горы двема таланты сребра, и созда гору, и нарече имя горе, юже созда, во имя семира господина горы оныя, гора семирон.

<p>25 И сотвори амврий лукавое пред\ Господем, и прелукавнова паче всех бывших пред\ ним:

<p>26 и хождаше по всем путем иеровоама сына наватова и во гресех его, имиже введе во грех Исраиля, еже разгневати Господа Бога Исраилева в суетных их.

<p>27 И прочая словес амвриевых, и вся яже сотвори, и вся сила его, не се ли, сия писана в книзе словес дний царей Исраилевых;

<p>28 И успе амврий со отцы своими, и погребен бысть в самарии. И воцарися ахаав сын его вместо его.

<p>29 Ахаав же сын амвриев воцарися над\ Исраилем в лето тридесять осмое асы царя иудина: царствова же ахаав сын амвриев над\ Исраилем в самарии двадесять два лета:

<p>30 и сотвори ахаав лукавое пред\ Господем, и прелукавнова паче всех бывших прежде его:

<p>31 и не бе ему доволно, еже ходити во гресех иеровоама сына наватова, и взя жену иезавель дщерь иефеваала царя сидонскаго: и иде, и нача служити ваалу, и поклонися ему,

<p>32 и постави требище ваалу в дому мерзостей его, егоже созда в самарии:

<p>33 и сотвори ахаав дубраву: и приложи ахаав творити прогневания, еже разгневати Господа Бога Исраилева и душу свою погубити: злодействова паче всех царей Исраилевых бывших прежде его.

<p>34 Во дни же его созда ахиил вефилянин иерихон: на авироне первороднем своем основа его, и на сегуве юнейшем своем постави двери его, по глаголу господню, егоже глагола рукою иисуса сына навина.

%{Глава}17

<p>1 И рече илиа пророк фесвитянин, иже от фесвии галаадския, ко ахааву: жив Господь Бог сил, Бог Исраилев, емуже предстою пред\ ним, аще будет в лета сия роса и дождь, точию от уст словесе моего.

<p>2 И бысть глагол Господень ко илии:

<p>3 иди отсюду на восток и скрыйся в потоце хорафа прямо лицу иорданову:

<p>4 и будеши пити от потока воду, и враном заповедах препитати тя тамо.

<p>5 И сотвори илиа по глаголу господню, и седе при потоце хорафове прямо лицу иорданову:

<p>6 и вранове приношаху ему хлебы и мяса заутра, и хлебы и мяса к вечеру, и от потока пияше воду.

<p>7 И бысть по днех, и изсше источник, яко не бе дождя на землю,

<p>8 и бысть глагол Господень ко илии глаголя:

<p>9 востани и иди в сарепту сидонскую, и пребуди тамо: се бо, заповедах тамо жене вдовице препитати тя.

<p>10 И воста и иде в сарепту сидонскую, и прииде ко вратом града: и се, тамо жена вдова собираше дрова. И возопи илиа в\ъслед ея и рече ей: принеси ныне ми мало воды в сосуде, и испию.

<p>11 И иде взяти. И возопи в\ъслед ея илиа и рече ей: приими убо мне и укрух хлеба в руце своей, да ям.

<p>12 И рече жена: жив Господь Бог твой, аще есть у мене опреснок, но токмо горсть муки в водоносе и мало елеа в чванце: и се, аз соберу два поленца, и вниду, и сотворю е себе и детем моим, и снемы е, и умрем.

<p>13 И рече к ней илиа: дерзай, вниди и сотвори но глаголу твоему: но сотвори ми оттуду опреснок мал прежде, и принеси ми, себе же и чадом своим да сотвориши послежде,

<p>14 яко тако глаголет Господь Бог Исраилев: водонос муки не оскудеет, и чванец елеа не умалится до дне, дондеже даст Господь дождь на землю.

<p>15 И иде жена, и сотвори по глаголу илиину, и даде ему, и яде той, и та, и чада ея.

<p>16 И от того дне водонос муки не оскуде, и чванец елеа не умалися, по глаголу господню, егоже глагола рукою илииною.

<p>17 И бысть по сих, и разболеся сын жены госпожи дому, и бе болезнь его крепка зело, дондеже не остася в нем дух его.

<p>18 И рече ко илии: что мне и тебе, человече божий; вшел еси ко мне воспомянути неправды моя и уморити сына моего.

<p>19 И рече илиа к жене: даждь ми сына твоего. И взят его от недра ея, и вознесе его в горницу, идеже сам почиваше, и положи его на одре своем.

<p>20-22 И возопи илиа ко Господу и рече: увы мне, Господи, свидетелю вдовы, у неяже аз ныне пребываю, ты озлобил еси еже уморити сына ея. И дуну на отрочища трижды, и призва Господа и рече: Господи Боже мой, да возвратится убо душа отрочища сего в онь. И бысть тако: и возопи отрочищь, и сведе его с горницы в дом, и даде его матери его. И рече илиа: виждь, жив есть сын твой.

<p>23 И рече жена ко илии: се, уразумех, яко человек божий еси ты, и глагол Господень во устех твоих истинен.

%{Глава}18

<p>1 И бысть по днех мнозех, и глагол Господень бысть ко илии в лето третие глаголя: иди и явися ахааву, и дам дождь на лице земли.

<p>2 И иде илиа ко ахааву явитися, и бе глад крепок в самарии.

<p>3 И призва ахаав авдиа строителя дому: и авдий бе бояся Господа зело.

<p>4 И бысть егда нача избивати иезавель пророки господни, и взя авдий сто мужей пророки и скры я по пятидесяти во двоих вертепех и кормяше их хлебом и водою.

<p>5 И рече ахаав ко авдию: гряди, и прейдем на землю, и на источники водныя, и на вся потоки, да негли како обрящем былие и прекормим кони и мски, да не изгибнут от скот.

<p>6 И разделиша себе путь ити по нему: ахаав иде путем единым един, и авдий иде путем другим един.

<p>7 И бе авдий един на пути: и прииде илиа на сретение ему един. И авдий потщася, и паде на лице свое и рече: ты ли еси сам, господи мой илие;

<p>8 И рече илиа ко авдию: аз есмь: иди и повеждь господину твоему, глаголя: се, илиа.

<p>9 И рече авдий: что согреших аз, яко предаеши раба твоего в руце ахаавли еже умертвити мя;

<p>10 жив Господь Бог твой, аще есть язык или царство, аможе не посла господин мой искати тебе: и реша, несть: и закля царство и страны его, яко не обрете тебе:

<p>11 и ныне ты глаголеши ми: иди, возвести господину твоему: се, илиа:

<p>12 и будет егда аз отиду от тебе, и дух Господень возмет тя в землю, еяже не вем, и вниду возвестити ахааву, и не обрящет тебе, и убиет мя: раб же твой есть бояйся Господа от юности своея:

<p>13 или не возвестися тебе господину моему, яже сотворих, егда убиваше иезавель пророки господни, и сокрых пророки господни сто мужей, по пятидесяти в вертепе, и кормих их хлебом и водою;

<p>14 и ныне ты глаголеши ми: иди, повеждь господину твоему: се, илиа: и убиет мя.

<p>15 И рече илиа: жив Господь сил, емуже предстою пред\ ним, яко днесь покажуся ему.

<p>16 И иде авдий во сретение ахааву и возвести ему. И ускори ахаав и иде во сретение илии.

<p>17 И бысть егда узре ахаав илию, и рече ахаав ко илии: ты ли еси развращаяй Исраиля;

<p>18 И рече илиа: не развращаю аз Исраиля, но разве ты и дом отца твоего, егда остависте вы Господа Бога вашего и идосте в\ъслед ваала:

<p>19 и ныне посли и собери ко мне всего Исраиля на гору кармилскую, и пророки студныя вааловы четыреста и пятьдесят, и пророков дубравных четыреста, ядущих трапезу иезавелину.

<p>20 И посла ахаав во весь Исраиль, и приведе вся пророки на гору кармилскую.

<p>21 И приведе ко всем им илию, и рече им илиа: доколе вы храмлете на обе плесне вашы; аще есть Господь Бог, идите в\ъслед его: аще же ваал есть, то идите за ним. И не отвещаша людие словесе.

<p>22 И рече илиа к людем: аз остах пророк Господень един: и пророцы вааловы четыреста и пятьдесят мужей, и пророков дубравных четыреста.

<p>23 (И рече илиа:) да дадят нам два вола, и да изберут себе единаго, и да растешут и (на уды), и возложат на дрова, и да не возгнетят огня: и аз растешу вола другаго, и возложу на дрова, и огня не возгнещу:

<p>24 и да призовете имена богов ваших, и аз призову имя Господа Бога моего: и будет Бог, иже аще послушает огнем, той есть Бог. И отвещаша вси людие и реша: добр глагол (илиин), егоже глагола (да будет тако).

<p>25 И рече илиа пророком студным: изберите себе юнца единаго, и сотворите вы прежде, яко вас есть множество: и призовите имена богов ваших, и огня не возгнещайте.

<p>26 И пояша юнца, и сотвориша (тако), и призываху имя ваалово от утра до полудне, и реша: послушай нас, ваале, послушай нас. И не бе гласа, ни послушания. И ристаху около жертвенника, егоже сотвориша.

<p>27 И бысть в полудне, и поругася им илиа фесвитянин и рече: зовите гласом великим, яко бог есть, яко непраздность ему есть, и негли что ино строит, или спит сам, и востанет.

<p>28 И зовяху гласом великим, и крояхуся по обычаю своему ножами, и мнози бишася бичми, до пролития крове своея,

<p>29 и прорицаху, дондеже прейде вечер: и бысть егда прииде время взыти жертве, и не бе гласа, ниже послушания. И рече илиа фесвитянин пророком студным, глаголя: отступите ныне, да и аз сотворю жертву мою. И отступиша тии, и умолкнуша.

<p>30 И рече илиа к людем: приступите ко мне. И приступиша вси людие к нему.

<p>31 И взя илиа дванадесять камений по числу колен Исраилевых, якоже глагола к нему Господь, глаголя: Исраиль будет имя твое.

<p>32 И созда камение во имя господне, и изцели олтарь раскопанный, и сотвори море вмещающее две меры семене окрест олтаря.

<p>33 И воскладе дрова на олтарь, егоже сотвори, и растеса на уды всесожегаемая, и возложи на дрова, и воскладе на олтарь.

<p>34 И рече илиа: принесите ми четыри водоносы воды, и возливайте на всесожжение и на полена. И сотвориша тако. И рече: удвойте. И удвоиша. И рече: утройте. И утроиша.

<p>35 И прохождаше вода окрест олтаря, и море исполнися воды.

<p>36 И возопи илиа на небо и рече: Господи Боже авраамов и исааков и иаковль, послушай мене, Господи, послушай мене днесь огнем, и да уразумеют вси людие сии, яко ты еси Господь един Исраилев, и аз раб твой, и тебе ради сотворих дела сия:

<p>37 послушай мене, Господи, послушай мене огнем, и да разумеют вси людие сии, яко ты еси (един) Господь Бог, и ты обратил еси сердца людий сих в\ъслед тебе.

<p>38 И спаде огнь от Господа с небесе, и пояде всесожегаемая, и дрова, и воду, яже в мори, и камение и персть полиза огнь.

<p>39 И падоша вси людие на лице свое и реша: воистинну Господь Бог той есть Бог.

<p>40 И рече илиа к людем: поимайте пророки вааловы, да ни един скрыется от них. И яша их, и веде я илиа на поток киссов, и закла их тамо.

<p>41 И рече илиа ко ахааву: взыди, и яждь и пий, яко глас есть дождевнаго хождения.

<p>42 И взыде ахаав ясти и пити. Илиа же взыде на кармил, и преклонися на землю, и положи лице свое между коленома своима,

<p>43 и рече отрочищу своему: взыди и воззри на путь морский. И взыде, и воззре отрочищь, и рече: несть ничтоже. И рече илиа: и ты обратися седмижды.

<p>44 И обратися отрочищь седмижды: и бысть в седмое, и се, облак мал, аки след ноги мужеския, возносящь воду из\ моря. И рече: взыди и рцы ахааву: впрязи колесницу твою и сниди, да не постигнет тебе дождь.

<p>45 И бысть до зде и до зде, и небо примрачися облаки и духом, и бысть дождь велий. И плакася, и иде ахаав до иезраеля.

<p>46 И рука господня бысть на илии, и стягне чресла своя, и тече пред\ ахаавом во иезраель.

%{Глава}19

<p>1 И возвести ахаав иезавели жене своей вся, елика сотвори илиа, и яко изби пророки оружием.

<p>2 И посла иезавель ко илии и рече: аще ты еси илиа, аз же иезавель: сия да сотворят ми бози и сия да приложат ми, яко в сей же час утро положу душу твою, якоже душу единаго от них.

<p>3 И убояся илиа, и воста, и отиде души ради своея, и прииде в вирсавию землю иудину, и остави отрочище свое тамо,

<p>4 сам же иде в пустыню дне путь, и прииде, и седе под\ смерчием, и проси души своей смерти, и рече: довлеет ныне (ми), возми убо от мене душу мою, Господи, яко несмь аз лучший отец моих.

<p>5 И ляже, и успе под\ садом: и се, ангел Господень коснуся ему и рече ему: востани, яждь и пий.

<p>6 И воззре илиа: и се, у возглавия его опреснок ячменный и чванец воды. И воста, и яде и пи, и возвратився успе.

<p>7 И обратися ангел Господень вторицею, и коснуся ему, и рече ему: востани, яждь и пий, яко мног от тебе путь.

<p>8 И воста, и яде и пи: и иде в крепости яди тоя четыредесять дний и четыредесять нощей до горы божия хорив.

<p>9 И вниде тамо в пещеру, и вселися в ней. И се, глагол Господень к нему и рече: что ты зде, илие;

<p>10 И рече илиа: ревнуя поревновах по Господе (Бозе) вседержители, яко оставиша тя сынове Исраилевы: олтари твоя раскопаша, и пророки твоя избиша оружием, и остах аз един, и ищут души моея из\ъяти ю.

<p>11 И рече: изыди утро и стани пред\ Господем в горе: и се, мимо пойдет Господь, и дух велик и крепок разоряя горы и сокрушая камение в горе пред\ Господем, (но) не в дусе Господь: и по дусе трус, и не в трусе Господь:

<p>12 и по трусе огнь, и не во огни Господь: и по огни глас хлада тонка, и тамо Господь.

<p>13 И бысть яко услыша илиа, покры лице свое милотию своею, и изыде и ста пред\ вертепом. И се, к нему бысть глас и рече: что ты зде, илие;

<p>14 И рече илиа: ревнуя поревновах по Господе Бозе вседержители, яко оставиша завет твой сынове Исраилевы, и олтари твоя раскопаша, и пророки твоя избиша оружием, и остах аз един, и ищут души моея из\ъяти ю.

<p>15 И рече Господь к нему: иди, возвратися путем своим, и изыдеши на путь пустыни дамасковы, и помажеши азаила на царство сирийское,

<p>16 и ииуа сына намессиина помажеши на царство над\ Исраилем, и елиссеа сына сафатова от авелмаула помажеши вместо себе пророка:

<p>17 и будет спасаемаго от оружия азаилева убиет ииуй, и спасаемаго от оружия ииуина убиет елиссей:

<p>18 и оставиши во Исраили седмь тысящ мужей, вся колена, яже не преклониша колена ваалу, и всяка уста, яже не молишася ему.

<p>19 И иде оттуду, и обрете елиссеа сына сафатова, и сей оряше двеманадесятьма супругома волов пред\ ним, и той сам по двоюнадесяти супруг. И прииде илиа к нему, и поверже милоть свою на него.

<p>20 И остави елиссей волы, и тече в\ъслед илии, и рече: (молю тя,) да облобыжу отца моего и матерь мою, и иду в\ъслед тебе. И рече ему илиа: иди, возвратися, яко сотворих тебе.

<p>21 И возвратися от него: и взя супруги волов, и закла, и испече я в сосудех воловных, и даде людем, и ядоша. И воста, и иде в\ъслед илии, и служаше ему.

%{Глава}20

<p>1 И сын адеров царь сирский собра всю силу свою, и возшед обседе самарию, и с ним тридесять два царя и вси конницы и колесницы: и взыдоша, и обседоша самарию, и ратоваша на ню:

<p>2 и посла ко ахааву царю Исраилеву во град и рече к нему: сице глаголет сын адеров:

<p>3 сребро твое и злато твое мое есть, и жены твоя и чада твоя добрая моя суть.

<p>4 И отвеща царь Исраилев и рече: якоже глаголал еси, господи мой царю, твой есмь аз и вся моя.

<p>5 И возвратишася послы и реша: сице глаголет сын адеров: аз посылах к тебе, глаголя: сребро и злато твое и жены твоя и чада твоя даждь мне:

<p>6 яко в сей час утро послю рабы моя к тебе, и изыщут дом твой и домы отрок твоих, и будут вся желаемая очес их, на нихже аще возложат руки своя, и возмут.

<p>7 И призва царь Исраилев вся старейшины земли и рече: знайте ныне и видите, яко той зле просит, яко присла ко мне (глаголя) о женах моих и о сынех моих и о дщерех моих: сребра моего и злата моего не возбраних ему.

<p>8 И реша ему старейшины и вси людие: не послушай, ни восхощи (дати).

<p>9 И рече послом сына адерова: рцыте господину вашему: вся, ихже ради посылал еси к рабу твоему прежде, сотворю, сего же глагола не могу сотворити. И отидоша мужие (адеровы) и возвестиша ему слово.

<p>10 И паки посла к нему сын адеров, глаголя: сия да сотворят ми бози и сия да приложат, аще доволна будет персть самарии горстем всех людий пешцев моих.

<p>11 И отвеща царь Исраилев и рече: доволно: да не хвалится слячен, якоже прямый.

<p>12 И бысть егда отвеща ему слово сие, бе пиющь сам и вси царие, иже бяху с ним в кущах: и рече отроком своим: сотворите вал. И сотвориша вал над\ градом.

<p>13 И се, пророк един прииде к ахааву царю Исраилеву и рече: сия глаголет Господь: видиши ли весь народ сей великий; се, аз дам его днесь в руце твои, и уразумееши, яко аз (есмь) Господь.

<p>14 И рече ахаав: в чем; И рече: сице глаголет Господь: во отроцех князей градских. И рече ахаав: кто начнет брань; И рече: ты.

<p>15 И сочте ахаав отроки князей градских, и бысть их двести тридесять и два: и по сих сочте люди вся сыны силы, седмь тысящ.

<p>16 И изыде в полудне: и сын адеров пиян бе зело в сокхофе сам и царие (иже с ним), тридесять два царя помощника ему.

<p>17 И изыдоша отроцы воевод градских в первых. И посла сын адеров, и возвестиша царю сирскому, глаголюще: мужие изыдоша из\ самарии.

<p>18 И рече им: аще на мир изыдоша, поимите их живых: и аще на брань изыдоша, живых поимите их, да не исходят из\ града.

<p>19 И тии изыдоша из\ града отроцы воевод градских, и сила в\ъслед их.

<p>20 И порази кийждо противнаго себе, и удвои кийждо противнаго себе. И бежа сириа: и погна их Исраиль, и гонзе токмо сын адеров царь сирский на кони конника.

<p>21 И изыде царь Исраилев, и взя вся кони и колесницы, и порази язвою великою в сирии.

<p>22 И прииде пророк к царю Исраилеву и рече: укрепися и разумей, и виждь, что сотвориши, яко преходящу лету сему, сын адеров, царь сирийский, приидет на тя.

<p>23 И отроцы царя сирийска реша ему: Бог гор Бог Исраилев, а не Бог юдолий, сего ради укрепися паче нас: аще же сразимся с ними на равнине, истинно укрепимся паче их:

<p>24 по глаголу же сему сотвори: распусти цари коегождо на место свое, и постави вместо их воеводы,

<p>25 и пременим тебе силу вместо силы падшия у тебе, и кони вместо коней, и колесницы вместо колесниц, и сразимся с ними на равнине, и укрепимся паче их. И послуша гласа их и сотвори тако.

<p>26 И бысть минувшу лету тому, и сочте сын адеров сирию, и взыде во афеку на брань на Исраиля.

<p>27 И сынове Исраилевы сочислишася и изыдоша во сретение им. И ополчишася Исраилтяне противу им, аки два стада коз: сириане же наполниша землю.

<p>28 И прииде человек божий и рече к царю Исраилеву: сице глаголет Господь: понеже рече сириа: Бог гор Господь Бог Исраилев, и не Бог юдолий той, и дам силу великую сию в руку твою, и уразумееши, яко аз Господь.

<p>29 И ополчишася тии противу им седмь дний. И бысть в день седмый, и приближися брань, и порази Исраиль сириан, сто и двадесять тысящ пешцев во един день.

<p>30 И бежаша оставшиися во афеку град, и паде стена на двадесять седмь тысящ мужей оставшихся: сын же адеров бежа и вниде в дом ложа, в чертог.

<p>31 И реша к нему отроцы его: се, ныне вемы, яко царие дому Исраилева милостиви суть: да возложим ныне вретища на чресла наша и ужа на выи нашя, и изыдем ко царю Исраилеву, да негли оживит душы нашя.

<p>32 И препоясашася во вретища по чреслом своим, и возложиша ужя на выи своя, и приидоша к царю Исраилеву и реша: раб твой сын адеров глаголет: да живет душа моя. И рече: аще есть еще жив, брат ми есть.

<p>33 И мужие за знак и в залог прияша слово от уст его, и реша: брат твой сын адеров. И рече: идите и приведите его. И изыде к нему сын адеров. И возведоша его к нему на колесницу.

<p>34 И рече к нему: грады, яже взя отец мой от отца твоего, отдам тебе: и на исход сотвориши я себе в дамасце, якоже положи отец мой в самарии, и аз в завете пущу тя. И положи ему завет и отпусти его.

<p>35 И человек един от сынов пророчих рече ко ближнему своему по словеси господню: бий мя ныне. И не восхоте человек бити его.

<p>36 И рече к нему: понеже не послушал еси гласа господня, се, ты отидеши от мене, и поразит тя лев. И отиде от него, и обрете его лев и порази его.

<p>37 И обрете человека инаго и рече: бий мя ныне. И би его человек, и поразив сокруши его.

<p>38 И иде пророк и предста царю Исраилеву на пути и покры покрывалом очи свои.

<p>39 И бысть егда мимоидяше царь, и сей возопи ко царю и рече: раб твой изыде на войну брани, и се, муж приведе ко мне мужа и рече ко мне: сохрани мужа сего: аще же отрешився отскочит, и будет душа твоя вместо души его, или талант отдаси сребра:

<p>40 и бысть яко озреся раб твой семо и овамо, и сего не бысть. И рече к нему царь Исраилев: се, суд твой при мне, сам себе убил еси.

<p>41 И ускори и отя покрывало от очес своих. И позна его царь Исраилев, яко от пророк сей есть.

<p>42 И рече к нему: тако глаголет Господь: понеже испустил еси ты мужа пагубнаго из\ руки твоея, и будет душа твоя вместо души его, и людие твои вместо людий его.

<p>43 И отиде царь Исраилев к дому своему смущен и разслаблен, и прииде в самарию.

%{Глава}21

<p>1 И бысть по глаголех сих, и виноград един бе у навуфеа иезраилитянина при гумне ахаава царя самарийска.

<p>2 И рече ахаав к навуфею, глаголя: даждь ми виноград твой, и будет ми во вертоград зелий, яко близ\ есть сей дому моего, и дам ти вместо сего виноград ин добр паче сего: аще же угодно пред\ тобою, дам ти сребро измену винограда сего, и будет ми во вертоград зелий.

<p>3 И рече навуфей ко ахааву: да не будет мне от Господа Бога моего дати наследие отец моих тебе.

<p>4 И прииде ахаав в дом свой смущен и оскорблен о словеси, еже глагола к нему навуфей иезраилитянин, и рече: не дам тебе наследия отец моих. И бысть дух ахаавль смущен, и успе на одре своем и покры лице свое и не яде хлеба.

<p>5 И вниде иезавель жена его к нему и рече к нему: что дух твой есть смущен, и не яси ты хлеба;

<p>6 И рече к ней (ахаав): яко глаголах навуфею иезраилитянину глаголя: даждь ми виноград твой за сребро: и аще хощеши, дам ти виноград ин вместо его: и рече: не дам ти наследия отец моих.

<p>7 И рече к нему иезавель жена его: ты ли ныне твориши тако, царю Исраилев; востани и яждь хлеб и молча буди, аз же дам ти виноград навуфеа иезраилитянина.

<p>8 И написа книгу на имя ахаавле, и запечата ю печатию его, и посла книгу к старейшинам и свободным живущым с навуфеем.

<p>9 И писано бяше в книзе тако: поститеся постом и посадите навуфеа и в начале людий:

<p>10 и посадите два мужа сыны законопреступных противу ему, и да засвидетелствуют о нем, глаголюще, яко (не) благослови Бога и царя: и да изведут его и побиют камением, и да умрет.

<p>11 И сотвориша тако мужие града его старейшии и свободнии живущии во граде его, якоже посла к ним иезавель, и якоже писано бяше в книгах, яже посла к ним:

<p>12 и нарекоша пост, и посадиша навуфеа в начале людий,

<p>13 и приидоста два мужа сынове законопреступных и седоста противу его, и засвидетелствоваша на него мужие отступницы навуфеовы пред\ людьми, глаголюще: сей (не) благослови Бога и царя. И изведоша его вон из\ града и побиша его камением, и умре.

<p>14 И послаша ко иезавели, глаголюще: камением побиен бысть навуфей и умре.

<p>15 И бысть егда услыша иезавель глаголющих, яко побиен навуфей и умре, и рече иезавель ко ахааву: востани, наследуй виноград навуфеа иезраилитянина, иже не взя у тебе сребра, и уже несть навуфей жив, но умре.

<p>16 И бысть егда услыша ахаав, яко убиен бысть навуфей иезраилитянин, и раздра ризы своя и облечеся во вретище. И бысть по сих, и воста и сниде ахаав в виноград навуфеа иезраилитянина наследити его.

<p>17 И рече Господь ко илии фесвитянину, глаголя:

<p>18 востани и сниди на сретение ахааву царю Исраилеву, иже в самарии, се бо, сей в винограде навуфееве, яко сниде тамо наследити его:

<p>19 и речеши ему, глаголя: сице глаголет Господь: понеже ты убил еси (навуфеа) и приял еси в наследие (виноград его), сего ради тако глаголет Господь: на месте, идеже полизаша свинии и пси кровь его, тамо полижут и кровь твою, и блудницы измыются в крови твоей.

<p>20 И рече ахаав ко илии: обрел ли еси мя, враже мой; И рече илиа: обретох: понеже ты всуе продан еси сотворити лукавое пред\ Господем, во еже разгневати его:

<p>21 сице глаголет Господь: се, аз наведу на тя злая и попалю задняя твоя, и искореню ахаавля мочащагося к стене, и содержимыя и оставшихся во Исраили:

<p>22 и предам дом твой якоже дом иеровоама сына наватова, и якоже дом ваасы сына ахиина, о прогневаниих, имиже прогневал мя еси, и грешити сотворил еси Исраиля.

<p>23 И ко иезавели рече Господь, глаголя: пси снедят ю в предградии иезраеля:

<p>24 умершаго ахаавля во граде снедят пси, и умершаго его на поли снедят птицы небесныя:

<p>25 и в суете ты еси, ахааве, иже продан бысть сотворити лукавое пред\ Господем, яко преврати его иезавель жена его.

<p>26 И омерзися зело, еже ходити в\ъслед мерзостей, яже сотвори аморрей, егоже истреби Господь от лица сынов Исраилевых.

<p>27 И бысть егда услыша ахаав словеса сия, умилися от лица господня, и идяше плачася, и раздра ризы своя, и препоясася вретищем по телу своему и постися: и бе облечен во вретище от дне, в оньже уби навуфеа иезраилитянина, и хождаше скорбен.

<p>28 И бысть глагол Господень рукою раба его илии о ахааве,

<p>29 и рече Господь: видел ли еси, яко умилися ахаав от лица моего; сего ради не наведу зла во днех его: но во днех сына его наведу зло на дом его.

%{Глава}22

<p>1 И седе три лета, и не бе брани между сириею и между Исраилем.

<p>2 И бысть в лето третие, и сниде иосафат царь иудин к царю Исраилеву.

<p>3 И рече царь Исраилев ко отроком своим: весте ли, яко моя есть реммафа галаадская, и мы молчим взяти ю от руки царя сирийска;

<p>4 И рече царь Исраилев ко иосафату: взыдеши ли с нами в реммафу галаадскую на брань; И рече иосафат: якоже аз, такожде и ты: якоже людие мои, людие твои: якоже кони мои, кони твои.

<p>5 И рече иосафат царь иудин к царю Исраилеву: вопросите убо днесь Господа.

<p>6 И собра царь Исраилев вся пророки яко четыреста мужей, и рече царь им: взыду ли в реммафу галаадскую на брань, или оставлю; И реша: взыди, яко дая предаст Господь в руки царевы.

<p>7 И рече иосафат к царю Исраилеву: несть ли зде пророка господня, и вопросили быхом Господа им;

<p>8 И рече царь Исраилев ко иосафату: еще есть един муж на вопрошение им Господа, и аз возненавидех его, яко не глаголет о мне добре, но злая, михеа сын иемвлаань. И рече царь иосафат иудин: не глаголи, царю, тако.

<p>9 И призва царь Исраилев скопца единаго и рече: скоро иди по михею сына иемвлааня.

<p>10 Царь же Исраилев и иосафат царь иудин седяста кийждо на престоле своем вооружени во вратех самарийских, и вси пророцы прорицаху пред\ ними.

<p>11 И сотвори себе седекиа сын ханаань рога железна и рече: тако глаголет Господь: сими рогами избодеши сирию, дондеже скончается.

<p>12 И вси пророцы прорицаху тако, глаголюще: взыди в реммафу галаадскую, и наставит тя, и предаст Господь в руце твои царя сирийскаго.

<p>13 И посол шед призвати михею, рече ему, глаголя: се, ныне вси пророцы усты едиными глаголют добрая о цари, буди убо и ты в словесех твоих по словесем единаго от сих и глаголи добрая.

<p>14 И рече михеа: жив Господь, яко яже речет Господь ко мне, сия возглаголю.

<p>15 И прииде ко царю. И рече ему царь: михее, взыду ли в реммафу галаадскую на брань, или оставлю; И рече ему: взыди, и благопоспешит Господь в руки царевы.

<p>16 И рече ему царь: еще аз дважды заклинаю тя, да речеши истину пред\ Господем.

<p>17 И рече михеа: не тако: видех всего Исраиля разсеяна по горам якоже стада, имже несть пастыря: и рече Господь: не Господь ли сим в Бога; да возвратится кийждо в дом свой с миром.

<p>18 И рече царь Исраилев ко иосафату царю иудину: не рех ли тебе, яко не проричет сей ми добрая, но токмо злая;

<p>19 И рече михеа: не тако: не аз: слыши глагол Господень: не тако: видех Господа Бога Исраилева седящаго на престоле своем, и все воинство небесное стояше окрест его одесную его и ошуюю его:

<p>20 и рече Господь: кто прельстит ахаава царя Исраилева, и взыдет и падет в реммафе галаадстей; и рече сей тако, и сей тако:

<p>21 и изыде дух, и ста пред\ Господем, и рече: аз прельщу и:

<p>22 и рече к нему Господь: в чем; и рече: изыду и буду дух лжив во устех всех пророк его: и рече: прельстиши и возможеши: изыди и сотвори тако:

<p>23 и се, ныне даде Господь дух лжив во уста всех пророк твоих сих, и Господь глагола на тя злая.

<p>24 И приступи седекиа сын ханаань, и порази михею в лице и рече: каковый сей прейде дух Господень от мене, еже глаголати в тебе;

<p>25 И рече михеа: се, ты узриши в день он, егда внидеши в ложницу сокровища твоего, еже скрытися ту.

<p>26 И рече царь Исраилев: поимите михею, и возвратите его ко аммону князю града и ко иоасу сыну цареву,

<p>27 и рцыте, да посадят его в темницу, и да кормят его хлебом печальным и водою печальною, дондеже возвращуся в мире.

<p>28 И рече михеа: аще возвращаяся возвратишися в мире, то не глагола Господь мною. И рече: слышите, людие вси.

<p>29 И взыде царь Исраилев и иосафат царь иудин с ним в реммафу галаадскую.

<p>30 И рече царь Исраилев ко иосафату царю иудину: прикрый мя, и вниду в сечь, и ты облецыся в ризу мою. И прикрыся царь Исраилев и вниде в сечь.

<p>31 Царь же сирский заповеда князем колесниц своих тридесятим и двум, глаголя: не бийтеся ни с великим ни с малым, но токмо с царем Исраилевым единым.

<p>32 И бысть егда узреша воеводы колесниц иосафата царя иудина, и реша: видится царь Исраилев сей. И обступиша его еже сразитися с ним: и возопи иосафат.

<p>33 И бысть егда узреша воеводы колесниц, яко несть царь Исраилев той, и возвратишася от него:

<p>34 и наляче лук един муж приметно, и порази царя Исраилева между легким и щитом. И рече (царь) всаднику своему: обрати руки твоя, и изведи мя от брани, яко язвен есмь.

<p>35 И умножися брань в той день, и царь бе стоя на колеснице противу сириан от утра даже до вечера, и лияшеся кровь из\ язвы в недра колесницы, и умре в вечер, и изливашеся кровь от язвы даже до недр колесницы.

<p>36 И ста проповедник о западе солнца, глаголя: кийждо вас да идет во свой град и во свою землю, яко умре царь.

<p>37 И приидоша в самарию, и погребоша в самарии царя.

<p>38 И омыша кровь с колесницы на источнице самарийстем, и полизаша свинии и пси кровь его, и блудницы измышася в крови его, по глаголу господню, егоже глагола.

<p>39 Прочая же словес ахаавлих, и вся яже сотвори, и храм слоновый, егоже созда, и вся грады, яже сотвори, не се ли, сия писана быша в книзе словес дний царей Исраилевых;

<p>40 И успе ахаав со отцы своими, и воцарися охозиа сын его вместо его.

<p>41 И иосафат сын асы воцарися над\ иудою в четвертое лето ахаава царя Исраилева.

<p>42 Иосафат сын тридесяти пяти лет (бе), егда нача царствовати, и двадесять пять лет царствова во иерусалиме. Имя же матери его азува, дщи салаиля.

<p>43 И хождаше по всем путем асы отца своего, не уклонися от него, творя правое пред\ очима господнима, токмо высоких не разори: еще людие жряху и кадяху на высоких.

<p>44 И умирися иосафат с царем Исраилевым.

<p>45 Прочая же словес иосафатовых, и силы его, елика сотвори, не се ли, писана суть в книзе словес дний царей иудиных;

<p>46 И прочее мерзости, еже остася во дни асы отца его, отя от земли.

<p>47 И царя не бе во едоме поставленнаго.

<p>48 Царь же иосафат сотвори корабли фарсийския, еже ити во офир по злато, но не поидоша, зане сокрушишася корабли во асеон-гавере.

<p>49 Тогда рече охозиа сын ахаавль ко иосафату: да идут раби мои с рабы твоими в кораблех. И не восхоте иосафат.

<p>50 И умре иосафат со отцы своими, и погребен бысть у отец своих во граде давида отца своего. И воцарися иорам сын его вместо его.

<p>51 И охозиа сын ахаавов воцарися над\ Исраилем в самарии, в лето седмоенадесять иосафата царя иудина, и царствова над\ Исраилем в самарии лета два,

<p>52 и сотвори лукавое пред\ Господем, и нача ходити по путем отца своего ахаава и по пути иезавели матере своея, и во гресех дому иеровоама сына наватова, иже введе во грех Исраиля:

<p>53 и поработа ваалу, и поклонися ему, и разгнева Господа Бога Исраилева, по всем бывшым прежде его.
