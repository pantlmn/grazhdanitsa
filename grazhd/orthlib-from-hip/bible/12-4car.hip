</hиp><tиtle>д~ царствъ</tиtle><hиp><pre>

%{Глава}1

<p>1 И отступи моав от Исраиля, по умертвии ахаавли.

<p>2 Охозиа же паде из\ окна, еже в горнице его в самарии, и разболеся, и посла послы и рече к ним: идите и вопросите у ваала сквернаго бога аккаронска, аще жив буду от болезни моея сея; и идоша вопрошати его ради.

<p>3 И ангел Господень рече ко илии фесвитянину, глаголя: востав, иди на сретение послом охозии царя самарийска и речеши к ним: или несть Бога во Исраили, яко грядете вопрошати ваала сквернаго бога во аккароне;

<p>4 и сего ради сице глаголет Господь одр, на негоже возшел еси ту, не имаши слезти с него, яко ту смертию умреши, И иде илиа и рече к ним.

<p>5 И возвратишася послы к нему, и рече к ним: что яко возвратистеся;

<p>6 И реша к нему: муж изыде в сретение нам и рече к нам: идите возвратитеся к царю пославшему вы и глаголите к нему: сице глаголет Господь: или нему Бога во Исраили, яко вы грядете вопрошати ваала сквернаго бога во аккароне; сего ради от одра, на негоже возшел еси, не имаши слезти с него, яко ту смертию умреши.

<p>7 И рече к ним царь, глаголя: каков взором бяше муж той вшедый в сретение вам и глаголавый вам словеса сия;

<p>8 И реша к нему: муж космат и поясом усменным препоясан о чреслех своих. И рече царь: илиа фесвитянин сей есть.

<p>9 И посла к нему стареишину пятьдесятника и пятьдесят мужей его. И взыде и прииде к нему: и се, илиа бе седя верху горы. И глагола пятьдесятник к нему и рече: человече божии, царь зовет тя, сниди.

<p>10 И отвеща илиа и рече к пятьдесятнику: аще есмь человек божий аз, то да снидет огнь с небесе и снест тя и пятьдесят твоих (с тобою). И сниде огнь с небесе и снеде его и пятьдесят мужей его.

<p>11 И приложи царь послати к нему другаго пятьдесятника и пятьдесят (мужей) с ним. И возшед, и глагола пятьдесятник к нему и рече: человече божий, сице глаголет царь: потщався сниди.

<p>12 И отвеща илиа и глагола к нему и рече: аще человек божий аз есмь, то да снидет огнь с небесе, и да снест тя и пятьдесят (мужей) с тобою. И сниде огнь с небесе и снеде его и пятьдесят мужей его.

<p>13 И приложи царь еще послати стареишину, пятьдесятника третияго, и пятьдесят мужей с ним. И прииде к нему пятьдесятник третий, и поклонися на колена своя пред\ илиею, и моли его, и глагола к нему и рече: человече божий, пощади душу мою и душу раб твоих сих пятьдесят пред\ очима твоима:

<p>14 се, сниде огнь с небесе и пояде два пятьдесятника первыя с пятиюдесятми их: и ныне да пощадится душа рабов твоих пред\ очима твоима.

<p>15 И глагола ангел Господень ко илии и рече: сниди с ним, не убойся от лица их. И воста илиа и сниде с ним к царю,

<p>16 и глагола к нему и рече: сице глаголет Господь: что яко послал еси послы вопрошати ваала сквернаго бога во аккароне, аки бы не был Бог во ии~ан, еже вопросити от него словесе; сего ради от одра, наньже возшел еси ту, не имаши слезти с него яко смертию умреши.

<p>17 И умре по глаголу господню, егоже глагола илиа. И царствова иорам брат охозиин вместо его, понеже не име сына охозиа, в лето второе иорама сына иосафата царя иудина.

<p>18 И прочая словес охозииных, елика сотвори, не се ли, сия писаиа в книгах словес дний царей Исраилевых;

%{Глава}2

<p>1 И бысть внегда взяти Господу илию в вихре яко на небо и идяше илиа и елиссей от галгал.

<p>2 И рече илиа ко елиссею: седи убо зде, яко Господь посла мя до вефиля И рече елиссей: жив Господь и жива душа твоя, аще оставлю тя И приидоста в вефиль.

<p>3 И приидоша сынове пророчестии, иже в вефили, ко елиссею и реша к нему: разумееши ли, яко взимает Господь днесь господина твоего верху главы твоея (от тебе); И рече: и аз уразумех, молчите.

<p>4 И рече илиа ко елиссею: сяди убо зде, яко Господь посла мя во иерихон. И рече елиссей: жив Господь и жива душа твоя, аще оставлю тя. И приидоста во иерихон.

<p>5 И приближишася сынове пророков, иже во иерихоне, ко елиссею и реша ему: разумееши ли, яко днесь вземлет Господь господина твоего свыше главы твоея (от тебе); И рече: ибо и аз уразумех, молчите.

<p>6 И рече ему илиа: седи зде, яко Господь посла мя до иордана. И рече елиссей: жив Господь и жива душа твоя, аще оставлю тебе. И поидоста оба,

<p>7 и пятьдесят мужей от сынов пророческих, и сташа противу издалеча: и сии оба стаста при иордане.

<p>8 И прият илиа милоть свою, и свит ю, и удари ею в воду, и разступися вода сюду и сюду: и проидоста оба по суху.

<p>9 И бысть преходящема има, и рече илиа ко елиссееви: проси, что сотворю ти прежде неже взят буду от тебе. И рече елиссей: да будет убо дух, иже в тебе, сугуб во мне.

<p>10 И рече илиа: ожесточил еси просити: аще узриши мя вземлема от тебе, будет ти тако: аще ли не (узриши), и будет.

<p>11 И бысть идущема има, идяста и глаголаста: и се, колесница огненная и кони огненнии, и разделиша между обема. И взят бысть илиа вихром яко на небо.

<p>12 И елиссей зряше и вопияше: отче, отче, колесница Исраилева и конница его. И не увиде его ктому: и ятся (елиссей) за ризы своя, и растерза я в два растерзания,

<p>13 и взя милоть илину елиссей падшую верху его, и возвратися елиссей, и ста на брезе иорданове.

<p>14 И прият (елиссей) милоть илиину, яже паде верху его, и удари в воду, и не разступися вода. И рече: где Бог илиин аффо; И удари елиссей воды (вторицею), и разступишася сюду и сюду, и прейде елиссей по суху.

<p>15 И видеша его сынове пророчестии, иже во иерихоне сопротив, и реша: почи дух илиин на елиссеи. И приидоша на сретение ему и поклонишася ему до земли,

<p>16 и реша к нему: се, ныне со отроки твоими пятьдесят мужей сынов сильных: шедше да взыщут господина твоего, еда како дух Господень взя, и поверже его на иордане, или на единей от гор, или на единем от холмов и рече елиссей: не посылайте.

<p>17 И принудиша его, и дондеже устыдеся, и рече: послите. И послаша пятьдесят мужей, и искаша три дни, и не обретоша его,

<p>18 и возвратишася к нему: и той седяше во иерихоне. И рече елиссей к ним: не глаголах ли к вам, не идите;

<p>19 И реша мужие града ко елиссею: се, жилище града благо, якоже ты, господине, видиши, но воды злы и земля неплодна.

<p>20 И рече елиссей: принесите ми водонос нов, и всыплите в онь соль. И взяша, и принесоша к нему.

<p>21 И изыде елиссей на исходища водная, и всыпа ту соль, и рече: сице глаголет Господь: изцелих воды сия, не будет от них ктому смерти и неплодства.

<p>22 И изцелеша воды до дне сего, по глаголу елиссееву, егоже глагола.

<p>23 И взыде оттуду во вефиль. И восходящу ему путем, и дети малы изыдоша из\ града, и ругахуся ему, и реша ему: гряди, плешиве, гряди.

<p>24 И озреся в\ъслед их, и виде я, и проклят я именем господним. И се, изыдоша две медведицы из\ дубравы и растерзаша от них четыредесять два отрочища.

<p>25 И иде оттуду в гору кармилскую, и оттуду возвратися в самарию.

%{Глава}3

<p>1 И иорам сын ахаавов воцарися над\ Исраилем в самарии, в лето осмоенадесять иосафата царя иудина, и царствова лет дванадесять,

<p>2 и сотвори лукавое пред\ очима господнима: обаче не якоже отец его и не якоже мати его: и разруши капища ваалова, яже сотвори отец его:

<p>3 обаче ко греху иеровоама сына наватова, иже введе во грех Исраиля, прилепися и не отступи от него.

<p>4 И моса царь моавль бе нокид и даяше дань царю Исраилеву, сто тысящ агнцев и сто тысящ овнов с рунами.

<p>5 И бысть по умертвии ахаавли и отвержеся царь моавль царя Исраилева.

<p>6 И изыде царь иорам во дни оны от самарии и согляда Исраиля,

<p>7 и иде, и посла ко иосафату царю иудину, глаголя: царь моавль отвержеся мене: идеши ли со мною на брань на моава; И рече: взыду: сице мне, якоже и тебе: якоже людие мои, людие твои: якоже кони мои, кони твои.

<p>8 И рече: киим путем взыдем; И рече: путем пустыни едомския.

<p>9 И иде царь Исраилев и царь иудин и царь едомль, и идоша путем седмь дний: и не бе полку воды и скотом сущым с ними.

<p>10 И рече отроком своим царь Исраилев: О, яко созва Господь три сия цари идущыя предати их в руце моавли.

<p>11 И рече иосафат к нему царь иудин: есть ли зде пророк Господень, и вопросим Господа им; и отвеща един отрок царя Исраилева и рече: зде есть елиссей сын сафатов, иже возливаше воду на руце илиине.

<p>12 И рече иосафат: есть с ним глагол Господень. И сниде к нему царь Исраилев и иосафат царь иудин и царь едомль.

<p>13 И рече елиссей ко царю Исраилеву: что мне и тебе; иди ко пророком отца твоего и ко пророком матере твоея. И рече ему царь Исраилев: еда созва Господь три цари, еже предати я в руце моавли;

<p>14 И рече елиссей: жив Господь сил емуже предстою пред\ ним, яко аще бых не лице иосафата царя иудина аз приял, то воззрел ли бых на тя, и видел ли бых тя;

<p>15 и ныне приведи ми певца. И бысть егда воспеваше певец, и бысть на нем рука господня,

<p>16 и рече: тако глаголет Господь: сотворите поток сей рвами рвами,

<p>17 яко тако глаголет Господь: не узрите духа, и ниже увидите дождя: и поток сей наполнится воды, и пиете вы и стяжания ваша и скоти ваши:

<p>18 и легко сие пред\ очима господнима, и предам моава в руки вашя,

<p>19 и поразите всяк град тверд, и всяко древо благо низложите, и всяк источник воды заградите, и всяку часть благу разбиете камением.

<p>20 И бысть заутра восходящей жертве, и се, воды идяху путем едомским, и исполнися воды земля.

<p>21 И вси моавитяне услышаша, яко взыдоша тридесяти царя братися с ними. И возопиша отвсюду препоясаннии оружием и реша: ох: и сташа у предела.

<p>22 И ураниша заутра, и солнце возсия на воды: и виде моав сопротив воды чермны яко кровь,

<p>23 и рече: кровь сия есть от оружия: и бишася царие, и уби муж искренняго своего: и ныне (гряди) на корысти, моаве.

<p>24 И внидоша в полк Исраилев, Исраилтяне же восташа. и избиша моавлян: и побегоша от лица их: и внидоша входяще и биюще моава,

<p>25 и грады разбиша, и всяку часть благу навергоша мужие камением, и наполниша ю, и всяк источник заградиша, и всяко древо благо изсекоша, донележе оставиша камение стен разбиено: и обступиша пращницы и разбиша его.

<p>26 И виде царь моавль, яко укрепися над\ ним брань, и взя с собою седмь сот мужей со обнаженным оружием, еже просещися ко царю едомску: и не возмогоша.

<p>27 И поят сына своего первенца, егоже воцари вместо себе, и вознесе его во всесожжение на стене: и бысть раскаяние великое во Исраили: и отступиша от него и возвратишася в землю свою.

%{Глава}4

<p>1 И жена едина от сынов пророчих возопи ко елиссею, глаголющи: раб твой муж мой умре, ты же веси, яко раб твой бе бояся Господа: и заимодавец прииде взяти два сына моя себе в рабы.

<p>2 И рече елиссей: что сотворю ти; повеждь ми, что имаши ныне в дому; она же рече: несть у рабы твоея ничтоже в дому, токмо мало елеа, имже помажуся.

<p>3 И рече к ней: иди, испроси себе сосуды отвне от всех сосед твоих, сосуды праздны, не умали:

<p>4 и вниди, и затвори дверь за собою и за сынома твоима, и влиеши (от елеа твоего) во вся сосуды сия, и наполненное возмеши.

<p>5 И отиде от него и сотвори тако, и затвори дверь за собою и за сынома своима: та приношаста к ней, она же вливаше:

<p>6 и бысть егда наполнишася вси сосуды, и рече сынома своима: приближита ми еще сосуд. И реста ей: несть еще сосуда. И ста елей.

<p>7 И прииде и возвести человеку божию. И рече елиссей: иди и продаждь сей елей, и заплати лихву твою, и ты и сына твоя жити будете от оставшаго елеа.

<p>8 И бысть во един день, и прейде елиссей в соман, и ту жена велия и удержа его снести хлеба: и бысть ему входити и исходити множицею, и уклоняшеся тамо ясти хлеба.

<p>9 И рече жена к мужу своему: се, ныне разумех, яко человек божий свят сей мимо ходит нас присно:

<p>10 сотворим убо ему горницу, место мало, и поставим ему тамо одр и трапезу, и престол и свещник: и будет внегда входити ему к нам, и уклоняется тамо.

<p>11 И бысть во един день, и вниде тамо, и уклонися в горницу, и спа тамо.

<p>12 И рече ко гиезию отрочищу своему: призови ми соманитяныню сию. И призва ю, и ста пред\ ним.

<p>13 И рече ему: рцы убо ей: се, удивила еси нас всем попечением сим: что подобает сотворити тебе; аще есть тебе слово к царю или ко князю силы; она же рече: (несть,) посреде людий моих аз есмь живущи.

<p>14 И рече ко гиезию: что подобает сотворити ей; И рече гиезий отрочищь его: воистинну сына несть у нея и муж ея стар.

<p>15 И рече призови ю. И призва ю, и ста при дверех.

<p>16 И рече елиссей к ней: во время сие, якоже час сей живущи, ты зачнеши сына. она же рече: ни, господине, не солжи рабе твоей.

<p>17 И зачат во чреве жена, и роди сына во время сие, якоже час сей живущи, якоже глагола к ней елиссей.

<p>18 И возмужа отрочищь. И бысть, егда изыде ко отцу своему, к жнущым,

<p>19 и рече ко отцу своему: глава моя, глава моя (болит). И рече ко отроку: неси его к матери его.

<p>20 И несе его к матери его, и лежаше на колену ея до полудне, и умре.

<p>21 И вознесе его, и положи его на одре человека божия: и затвори его, и изыде, и призва мужа своего, и рече ему:

<p>22 посли ми убо единаго от отрок, и едино от ослят, и теку до человека божия, и возвращуся.

<p>23 И рече: что яко ты идеши к нему днесь; не нов месяц, ниже суббота. она же рече: мир.

<p>24 И оседла осля, и рече ко отрочищу своему: веди, и иди, да не удержиши мене, еже всести, якоже реку тебе: гряди, и иди, и прииди к человеку божию на гору кармилскую.

<p>25 И иде, и прииде до человека божия в гору кармилскую. И бысть яко виде ю елиссей грядущую, и рече ко гиезию отрочищу своему: се, убо соманитяныня оная:

<p>26 ныне тецы во сретение ея и речеши ей: мир ли тебе; И тече во сретение ей и рече ей: мир ли тебе; мир ли мужу твоему, мир ли отрочищу твоему; она же рече: мир.

<p>27 И прииде ко елиссею на гору, и ятся за нозе его. И приближнся гиезий отринути ю. И рече елиссей: остави ю, яко душа ея болезненна в ней, и Господь укры от мене и не возвести мне.

<p>28 Она же рече: еда просих сына у господина моего, яко рекох: не прельсти мене;

<p>29 И рече елиссей ко гиезию: препояши чресла твоя и возми жезл мой в руце твои, и иди, яко аще обрящеши мужа, да не благословиши его, и аще благословит тя муж, не отвещай ему: и возложи жезл мой на лице отрочища.

<p>30 И рече мати отрочища: жив Господь и жива душа твоя, аще оставлю тебе. И воста елиссей и иде вслед ея.

<p>31 И гиезий иде пред\ нею, и возложи жезл на лице отрочища, и не бе гласа, и не бе слышания. И возвратися во сретение его и поведа ему глаголя: не воста отрочищь.

<p>32 И вниде елиссей в храмину, и се, отрочищь умерый положен на одре его.

<p>33 И вниде елиссей в дом и затвори дверь за двою собою, и помолися Господу.

<p>34 И взыде, и ляже на отрочищи, и положи уста своя на устех его, и очи свои на очи его, и руце свои на руце его, и плесне свои на плесну его: и слячеся над\ ним, и дуну на него, и согреся плоть отрочища.

<p>35 И обратися, и походи в храмине сюду и сюду: и взыде, и слячеся над\ отрочищем седмижды, и отверзе отрочищь очи свои.

<p>36 И возопи елиссей ко гиезию и рече: призови ми соманитяныню сию. И призва ю, и вниде к нему. И рече елиссей: приими сына твоего.

<p>37 И вниде жена, и паде на ногу его, и поклонися ему до земли: и прият сына своего, и изыде.

<p>38 И елиссей возвратися в галгалы. И бе глад в земли той, и сынове пророчи седяху пред\ ним. И рече елиссей отрочищу своему: настави коноб велий и свари варение сыном пророчим.

<p>39 И изыде един на село собрати зелия дивия: и обрет виноград на селе, и набра в нем яблока дивияго полну ризу свою, и всыпа в котел на сварение, яко не разумеша,

<p>40 и принесе мужем ясти. И бысть ядущым им от варения, и се, возопиша и реша: смерть в конобе, человече божий. И не могоша ясти.

<p>41 И рече: возмите муки и всыплите в коноб. И рече елиссей ко гиезию отрочищу своему: изнеси людем, да ядят. И не бысть ктому злаго глагола в конобе.

<p>42 И муж прииде от вефариса и принесе к человеку божию первородных двадесять хлебов ячменных и смоквы. И рече: дадите людем, да ядят.

<p>43 И рече отрок его: что дам сие сту мужем; И рече: даждь людем я, да ядят, яко сице глаголет Господь: будут ясти, и останет.

<p>44 И ядоша, и оста по глаголу господню.

%{Глава}5

<p>1 И нееман князь силы сирийския бе муж велий пред\ господином своим и дивен лицем, яко им даде Господь спасение сирии: и муж бе силен крепостию прокажен.

<p>2 И из\ сирии изыдоша воини и плениша юнотку малу от земли Исраилевы: и бе пред\ женою неемановою (служа)

<p>3 и рече госпоже своей: о, дабы господин мой был у пророка божия, иже в самарии, той бы очистил его и проказы его.

<p>4 И вниде и возвести господину своему и рече: тако и тако глагола юнотка, яже от земли Исраилевы.

<p>5 И рече царь сирийский ко нееману: иди, вниди, и послю писание ко царю Исраилеву. И пойде, и взя в руце свои десять талант сребра и шесть тысящ златник и десять изменяемых риз.

<p>6 И внесе писание к царю Исраилеву глаголя: и ныне егда приидет писание сие к тебе, се, послах к тебе неемана раба моего, да очистиши его от проказы его.

<p>7 И бысть егда прочте писание царь Исраилев, раздра ризы своя и рече: еда аз Бог есмь, еже мертвити и животворити, яко сей посла и мне, да очищу мужа от проказы его; прочее разумейте и видите, яко се ищет вины ко мне.

<p>8 И бысть егда услыша елиссеи, яко раздра ризы своя царь Исраилев, и посла к царю Исраилеву, глаголя: почто раздрал еси ризы твоя; да приидет ко мне ныне нееман, и да разумеет, яко есть пророк во Исраили.

<p>9 И прииде нееман на конех и на колесницех и ста при дверех дому елиссеева.

<p>10 И посла елиссей посланника к нему, глаголя: шед измыйся седмижды во иордане, и возвратится плоть твоя к тебе, и очистишися.

<p>11 И разгневася нееман, и отиде, и рече: се, убо глаголах, яко изыдет ко мне, и станет, и призовет во имя Бога своего, и возложит руку свою на место, и очистит проказу:

<p>12 не благи ли авана и фарфар реки дамасковы паче иордана и всех вод Исраилевых; не шед ли измыюся в них и очишуся; И уклонися и отиде во гневе.

<p>13 И приближишася отроцы его и реша ему: аще бы велие слово глаголал пророк тебе, не бы ли сотворил еси; а яко рече к тебе: измыйся, и очистишися.

<p>14 И сниде нееман, и погрузися во иордане седмижды, по глаголу елиссееву: и возвратися плоть его яко плоть отрочате млада, и очистися.

<p>15 И возвратися ко елиссею сам и все ополчение его, и прииде и ста пред\ ним и рече: се, ныне разумех, яко несть Бога во всей земли, но токмо во Исраили: и ныне приими благословение от раба твоего.

<p>16 И рече елиссей: жив Господь, емуже предстах пред\ ним, аще прииму. И понуждаше его взяти, и не послуша.

<p>17 И рече нееман: аще ли не (хощеши взяти), то даждь рабу твоему время, супруг мсков, от земли сея червленыя: яко и сотворит отселе раб твой всесожжения и жертвы богом иным, но Господу единому,

<p>18 по глаголу сему и о словеси сем: и очистит Господь раба твоего, егда внидет господин мой в дом ремманов на поклонение тамо: и той почиет на руку моею, и поклонюся в дому реммани, внегда кланятися ему в дому реммани, и очистит Господь раба твоего по словеси сему.

<p>19 И рече елиссей ко нееману: иди с миром. и отиде от него на хаврафа земли.

<p>20 И рече гиезий отрочищь елиссеев: се, пощаде господин мой неемана сирянина сего, еже не взяти от руки его, яже принесе: жив Господь, яко имам тещи вслед его, и возму от него нечто.

<p>21 И тече гиезий во след нееманов. И виде его нееман текуща в\ъслед себе, и возвратися с колесницы на сретение ему и рече: мир ли;

<p>22 И рече гиезий: мир: господин мой посла мя, глаголя: се, ныне приидоста ко мне два отрочища от горы ефремли от сынов пророчих: даждь убо има талант сребра и две премены риз.

<p>23 И рече нееман: возми два таланта сребра. И взя два таланта во два мешца и две премены риз, и возложи на два отрочиша своя, и несоста пред\ ним:

<p>24 и приидоша в сумраки, и взя от рук их и сокры во храмине, и отпусти мужы.

<p>25 И сам вниде и предста господину своему. И рече к нему елиссей: откуду (пришел еси), гиезие; И рече гиезий: не исходил раб твой никаможе.

<p>26 И рече к нему елиссей: не ходило ли сердце мое с тобою, и видех, егда возвращашеся муж с колесницы своей во сретение тебе; и ныне взял еси сребро и ризы взял еси, да купиши за них вертограды и маслины и винограды, и овцы и волы, и отроки и отроковицы:

<p>27 и проказа нееманова да прильпнет к тебе и к семени твоему во веки. И изыде от лица его прокажен яко снег.

%{Глава}6

<p>1 И реша сынове пророчи ко елиссею: се, убо место, идеже мы живем противу тебе, тесно нам:

<p>2 да идем ныне до иордана, и да возмем оттуду кийждо муж по бервну единому и сотворим себе ту обиталища пребывати тамо. И рече: идите.

<p>3 И рече един кротце: гряди и сам с рабы твоими. И рече: аз пойду.

<p>4 И иде с ними: и приидоша ко иордану, и секоша древа:

<p>5 и егда един отсекаше бервно, и се, железо спаде с топорища и впаде в воду. И возопи: о, господине, и сие заемное.

<p>6 И рече человек божий: где паде; И показа ему место. И отсече древо и вверже и тамо: и всплыве железо.

<p>7 И рече: возми себе. И простре руку свою и взят е.

<p>8 И царь сирский бе воюя на Исраиля, и совеща со отроки своими, глаголя: на месте некоем сокровеннем ополчуся.

<p>9 И посла елиссей ко царю Исраилеву, глаголя: блюдися не преити на место сие, яко ту сиряне залягоша.

<p>10 И посла царь Исраилев на место, о немже рече ему елиссей, и соблюдеся оттуду не единою, ниже дважды.

<p>11 И смутися душа царя сирска о словеси сем: и призва отроки своя и рече и ним: не возвестите ли мне, кто предает мя царю Исраилеву;

<p>12 И рече един от отрок его: ни, господине мой царю: яко пророк елиссей, иже во Исраили, возвещает царю Исраилеву вся словеса, яже аще глаголеши в сокровищи ложницы твоея.

<p>13 И рече: идите, видите, где сей, и послав возму его. И возвестиша ему, глаголюще: се, есть в дофаиме.

<p>14 И посла тамо кони и колесницы и силу тяжку: и приидоша нощию и окружиша град.

<p>15 И урани раб елиссеев востати, и изыде: и се, сила обступи град, и кони и колесницы. И рече отрок его к нему: о, господине, что сотворим;

<p>16 И рече елиссей: не бойся, яко множае иже с нами, нежели с ними.

<p>17 И помолися елиссей и рече: Господи, отверзи ныне очи отрока, да узрит. И отверзе Господь очи его, и виде: и се, гора исполнь коней, и колесница огненна окрест елиссеа.

<p>18 И снидоша к нему: и помолися елиссей ко Господу и рече: порази убо язык сей невидением. И порази их невидением по глаголу елиссееву.

<p>19 И рече к ним елиссей: не сей путь и не сей град: грядите по мне, и отведу вы к мужу, егоже ищете. И отведе их в самарию.

<p>20 И бысть егда внидоша в самарию, и рече елиссей: отверзи убо, Господи, очи их, и да видят. И отверзе Господь очи их, и видеша: и се, бяху посреде самарии.

<p>21 И рече царь Исраилев ко елиссею, егда увиде я: аще поражу я поражением, отче;

<p>22 И рече елиссеи: да не поразиши: еда ли пленил еси их мечем твоим и луком твоим, да избиеши; и предложи им хлебы и воду, да ядят и да пиют и да отидут ко господину своему.

<p>23 И предложи им предложение велие, и ядоша и пиша, и отпусти я, и идоша ко господину своему: и не приложиша ктому воини приходити из\ сирии в землю Исраилеву.

<p>24 И бысть по сих, и собра сын адеров царь сирийский все ополчение свое, и взыде и обседе самарию.

<p>25 И бысть глад велик в самарии: и се, обседоша ю, дондеже бысть глава ослова за пятьдесят сикль сребра, и четвертая часть меры гноя голубинаго за пять сикль сребра.

<p>26 И бысть царь Исраилев обходяй по стенам: и жена (некая) возопи к нему, глаголющи: спаси мя, господине мой царю.

<p>27 И рече ей: аще тебе не спасает Господь, како аз спасу тя; еда от гумна или от точила;

<p>28 И рече ей царь: что ти есть; И рече: сия жена ко мне рече: даждь сына твоего, да съядим его днесь, а утро моего сына съядим:

<p>29 и испекохом сына моего и снедохом его: и рех к ней в день вторый: даждь сына твоего, и съядим его: и скры сына своего.

<p>30 И бысть егда услыша царь Исраилев словеса жены, раздра ризы своя и сам хождаше по стене, и видеша людие вретище на плоти его внутрь.

<p>31 И рече царь: сия да сотворит ми Бог и сия да приложит ми, аще будет глава елиссеева на нем днесь.

<p>32 Елиссей же седяше в дому своем, и старцы седяху с ним. И посла царь мужа пред\ лицем своим. И прежде даже приити посланному к нему, и той рече ко старцем: не весте ли, яко посла сын убийцы сей, да отсечет главу мою; видите, егда приидет вестник, заключите двери и стисните его во дверех: не топот ли ног господина его в\ъслед его;

<p>33 И еще ему глаголющу с ними, и се, вестник сниде к нему и рече: се, сие зло от Господа: что потерплю Господеви ксему;

%{Глава}7

<p>1 И рече елиссей: слышите слово господне, сице глаголет Господь: якоже час сей, утро мера муки пшеничны будет за сикль един, и две меры ячменя за сикль един во вратех самарии.

<p>2 И отвеща тристат, на егоже руку царь почиваше, и рече и елиссею: се, аще отверзет Господь и хляби небесныя, то не будет глагол сей. И елиссей рече: се, ты узриши очима твоима, и оттуду не имаши ясти.

<p>3 И бяху четыре мужа прокажени при вратех града. И рече муж ко искреннему своему: что мы седим зде дондеже умрем;

<p>4 аще речем: внидем во град, то глад есть во граде, и умрем тамо: аще же седим зде, то и тако умрем: и ныне идем и внидем в полк сирийский: аще живят ны, живи будем: аще ли умертвят ны, то умрем.

<p>5 И восташа в сумраце ити в полк сирийский и внидоша среде полка сирийска, и се, не бе мужа ту.

<p>6 И Господь слышан сотвори полку сврийску глас колесниц и глас коней и глас силы великия. И рече муж ко брату своему: се, ныне наял есть на нас царь Исраилев цари хеттейски и цари египетския приити на ны.

<p>7 И восташа, и бежаша в сумраце, и оставиша сени своя и кони своя и ослы своя, якоже быша во стану, и бежаша души ради своея.

<p>8 И внидоша прокаженнии сии до среды полка, и внидоша в сень едину, и ядоша и пиша, и взяша оттуду сребро и злато и одежды, и отидоша, и скрыша: и возвратишася, и внидоша в другую сень, и взяша оттуду, и отидоша, и скрыша.

<p>9 И рече муж ко искреннему своему: не тако мы творим: день сей день благоговещения есть, мы же молчим и медлим до света утренняго, и обрящем беззаконие: и ныне приидем и внидем, и возвестим в дому цареве.

<p>10 И внидоша, и возопиша ко вратом града и возвестиша им, глаголюще: внидохом в полк сирийский, и се, не бысть ту мужа, ни гласа человеча, но токмо кони привязани, и ослята, и сени их якоже суть.

<p>11 И возопиша вратницы, и возвестиша в дому цареве внутрь.

<p>12 И воста нощию царь и рече ко отроком своим: возвещу вам ныне, яже сотвориша нам сириане: разумеша, яко гладни есмы, и изыдоша из\ стана, и сокрышася на селе, глаголюще: яко изыдут из\ града, и имем я живы и во град внидем.

<p>13 И отвеща един от отрок его и рече: да возмут ныне пять коней оставших, иже осташася зде, се, суть у толикаго множества Исраилева оставшиися, и послем тамо, и узрим.

<p>14 И взяша два всадника коней: и посла царь Исраилев в\ъслед царя сирска, глаголя: идите и видите.

<p>15 И идоша в\ъслед их даже до иордана, и се, весь путь исполнен одежд и оружия, яже повергоша сириане, внегда устрашится им. И возвратишася посланнии, и возвестиша царю.

<p>16 И изыдоша людие, и разграбиша весь стан сирский. И бысть мера муки пшеничны за сикль един и две меры ячменя за сикль, по глаголу господню.

<p>17 И царь пристави тристата, на егоже руце царь почиваше, у врат: и попраша его людие во вратех, и умре, якоже глагола человек божий, иже глагола, егда посланный прииде к нему.

<p>18 И бысть якоже рече елиссей к царю глаголя: две меры ячменя за сикль един, и мера муки пшеничны за сикль: и будет якоже сей час заутра во вратех самарии.

<p>19 И отвеща тристат елиссею и рече: аще Господь отверзет хляби небесныя, не будет глагол сей. И рече елиссей: се, узриши очима твоима, и оттуду и не имаши ясти..

<p>20 И бысть тако, и попраша его людие во вратех, и умре.

%{Глава}8

<p>1 И глагола елиссей к жене, еяже воскреси сына, глаголя: востани и иди ты и дом твой, и обитай идеже аще можеши обитати, яко призва Господь глад на землю, и приидет на землю седмь лет.

<p>2 И воста жена, и сотвори но глаголу елиссееву, и пойде сама и дом ея, и обита на земли иноплеменничи седмь лет.

<p>3 И бысть но скончании седми лет, и возвратися жена от земли иноплеменничи во град, и прииде возопити к царю о доме своем и о селех своих.

<p>4 И глагола царь ко гиезию отроку елиссеа человека божия глаголя: повеждь ми ныне вся великая, яже сотвори елиссей.

<p>5 И бысть ему поведающу цареви, яко жива сотвори сына умершаго: и се, жена, еяже воскреси елиссей сына ея, вопиющи ко цареви о доме своем и о селех своих, И рече гиезий: господине царю, сия жена и сей сын ея, егоже жива сотвори елиссей.

<p>6 И вопроси царь жену: и поведа ему. И даде ей царь скопца единаго, глаголя возврати вся, яже ея суть, и вся плоды села ея, от да, в оньже остави землю, даже до ныне.

<p>7 И прииде елиссей в дамаск. И сын адеров царь сирский разболеся, и возвестиша ему, глаголюще: прииде человек божий до зде.

<p>8 И рече царь ко азаилу: приими в руку свою дар, и иди во сретение человеку божию, и вопроси Господа им, глаголя: аще ли жив буду от болезни сея;

<p>9 И иде азаил на сретение ему, и взя дар в руку свою, и вся благая дамаскова, бремя четыредесять велблюдов, и прииде, и ста пред\ ним, и рече ко елиссею: сын твой, сын адеров, царь сирский, посла мя к тебе вопросити, глаголя: буду ли жив от болезни моея сея;

<p>10 И рече к нему елиссей: иди и рцы ему: живя поживеши: но показа ми Господь, яко смертию умрет.

<p>11 И предста лицу его, и возложи (руки) даже до постыдения, и плакася человек божий.

<p>12 И рече азаил: что яко господин мой плачет; И рече: вем елика сотвориши сыном Исраилевым зла: крепости их сожжеши огнем, и избранныя их избиеши мечем, и младенцы их разбиеши, и во чреве имеющыя их расторгнеши.

<p>13 И рече азаил: кто есть раб твой, пес мертвый, яко сотворит глагол сей; И рече елиссей: показа ми тя Господь царствующа над\ сириею.

<p>14 И отиде от елиссеа и вниде ко господину своему. И рече ему (царь): что ти рече елиссей; Отвеща: рече ми елиссей, живя поживеши.

<p>15 И бысть во утрии, и взя одеяло, и намочи в воде, и обложи на лице его, и умре: и воцарися азаил вместо его.

<p>16 В лето пятое иорама сына ахаава царя Исраилева и иосафата царя иудина, воцарися иорам сын иосафатов царь иудин:

<p>17 сын тридесяти и двою лету бе, внегда воцаритися ему, и осмь лет царствова во иерусалиме,

<p>18 и ходи в пути царей Исраилевых, якоже сотвори дом ахаавль, бе бо дщи ахаавля жена ему, и сотвори лукавое пред\ Господем.

<p>19 И не хотяше Господь потребити иуды, давида ради раба своего, якоже рече дати ему светилник и сыном его во вся дни.

<p>20 Во дни его отвержеся едом из\ под\ руки иудины и постави над\ собою царя.

<p>21 И взыде иорам в сиор, и вся колесницы яже с ним. И бысть ему воставшу, и изби едома обступившаго окрест его, и князи колесниц, и бежаша людие в селения своя.

<p>22 И отступи едом из\ под\ руки иудины да дне сего: тогда отвержеся ловна во время оно.

<p>23 И прочая словес иорамлих, и вся елика сотвори, не се ли, сия писана в книзе словес дний царей иудиных;

<p>24 И успе иорам со отцы своими, и погребен бысть со отцы своими во граде давида отца своего: и царствова охозиа сын его вместо его.

<p>25 В лето второенадесять иорама сына ахаавля царя Исраилева, царствовати нача охозиа сын иорама царя иудина:

<p>26 сын двадесяти двух лет бысть охозиа, егда нача царствовати, и лето едино царствова во иерусалиме. Имя же матери его гофолиа, дщерь амвриа царя Исраилева.

<p>27 И хождаше по путем дому ахаавля, и сотвори лукавое пред\ Господем, якоже дом ахаавль: зять бо бе дому ахаавля.

<p>28 И иде со иорамом сыном ахаавлим на брань, на азаила царя иноплеменнича в рамоф галаадский, и уязвиша сиряне иорама.

<p>29 И возвратися царь иорам целитися во иезраель от язв, имиже уязвиша его в рамофе, егда ратоваше той на азаила царя сирска, и охозиа сын иорамль царь иудин сниде видети иорама, сына ахаавля, во иезраель, яко боляше той.

%{Глава}9

<p>1 елиссей пророк призва единаго от сынов пророчих и рече ему: препояши чресла своя, и возми сосуд елеа сего в руку твою, и иди в рамоф галаадский:

<p>2 и внидеши тамо, и узриши тамо ииуа сына иосафата сына намессиева, и внидеши, и изведеши его от среды братии его, и введеши его во внутреннюю клеть:

<p>3 и возмеши сосуд елеа, и возлиеши на главу его, и рцы: сице глаголет Господь: помазах тя в царя над\ Исраилем: и отверзеши двери, и да бежиши, и да не пребудеши тамо.

<p>4 И иде отрочищь пророк в рамоф галаадский:

<p>5 и вниде, и се, князи силы седяху, и рече: слово ми есть к тебе, о, княже. И рече ииуй: к кому от всех нас; И рече: к тебе, княже.

<p>6 И воста и вниде в дом: и возлия елей на главу его и рече ему: сице глаголет Господь Бог Исраилев: помазах тя в царя над\ людьми господними, над\ Исраилем.

<p>7 и да потребиши дом ахаава господина твоего от лица моего, и отмстиши кровь рабов моих пророков и кровь всех рабов господних от руки иезавелины.

<p>8 и от руки всего дому ахаавля, и потребиши от дому ахаавля мочащагося к стене, и содержащагося, и оставльшагося во Исраили:

<p>9 и предам дом ахаавль, якоже дом иеровоама сына наватова и якоже дом ваасы сына ахиина:

<p>10 и иезавель снедят пси в части иезраеля, и не будет погребающаго ю. И отверзе двери и убежа.

<p>11 Ииуй же изыде ко отроком господина своего. И реша ему: мир ли; что яко вниде неистовый сей к тебе; И рече им: вы весте мужа и суесловие его.

<p>12 И реша: не правда, (аще не возвестиши;) возвести убо нам. И рече ииуй к ним: тако и тако рече ко мне, глаголя: сице глаголет Господь: помазах тя в царя над\ Исраилем.

<p>13 И слышавше текоша спешно, и взя кийждо ризы своя, и положиша под\ ним, понеже на единем от степений седяше, и вострубиша в рог и реша: воцарися ииуй.

<p>14 И возвратися ииуй сын иосафата сына намессиева ко иораму. Иорам же сам стрежаше в рамофе галаадстем и весь Исраиль от лица азаила царя сирийска.

<p>15 И возвратися иорам царь целитися во иезраели от язв, имиже уязвиша его сиряне, егда брашеся со азаилом царем сирийским. И рече ииуй: аще есть душа ваша со мною, да не изыдет из\ града беглец, ити и возвестити во иезраели.

<p>16 И вседе на коня, и пойде ииуй, и сниде во иезраель, яко иорам царь Исраилев целяшеся во иезраели от стреляний, имиже устрелиша его арамины в рамофе на брани со азаилом царем сирским, яко той бе силен и муж силы, и лежаше тамо. И охозиа царь иудин прииде видети иорама.

<p>17 И страж взыде на столп во иезраели, и виде прах ииуев, егда ити ему и рече: прах аз вижу. И рече иорам: всади мужа на конь и посли противу им, и да речет: мир ли;

<p>18 И иде всадник конный на сретение ему и рече: тако глаголет царь: мир ли; И рече ииуй: что тебе и миру; обратися вслед мене. И возвести страж, глаголя: прииде посланный до них и не возвратися.

<p>19 И посла всадника коннаго втораго, и прииде к нему и рече: тако рече царь: мир ли; И рече ииуй: что тебе и миру; возвратися вслед мене.

<p>20 И возвести страж, глаголя: прииде до них и не возвратися: и вождь ведяше ииуа сына намессиина, яко в премене бысть.

<p>21 И рече иорам: впрязите. И впрягоша колесницу: и изыде иорам царь Исраилев и охозиа царь иудин, кийждо на колеснице своей, и изыдоста на сретение ииуа, и обретоста его и части навуфеа иезраилитина.

<p>22 И бысть яко увиде иорам ииуа, и рече мир ли, ииуе; И рече ииуй что тебе и миру; еще блуды иезавели матери твоея, и чарове ея многия.

<p>23 И обрати иорам руки своя и бежа, и рече ко охозии: лесть, охозие.

<p>24 И наляче ииуй рукою своею лук и устрели иорама посреде плещу его, и изыде стрела сквозе сердце его: и преклонися на колена своя.

<p>25 И рече ииуй к вадекару тристату своему: возми и верзи его на части села навуфеа иезраилитина, яко помню, аз и ты вседшии на колесницы идохом вслед ахаава отца его, и Господь рече о нем пррочество сие, глаголя:

<p>26 не видех ли крове навуфеевы и крове сынов его вчера, рече Господь; и воздам ему на части сей, рече Господь: и ныне убо взем поверзи его на части сей по глаголу господню.

<p>27 И охозиа царь иудин виде, и побеже путем вефган и гна по нем ииуй и рече: и сего (не имам оставити). И порази его на колеснице егда идяше в гай, иже есть иевлаам и убежа в магеддон, и умре тамо.

<p>28 И возложиша его отроцы его на колесницу и везоша его во иерусалим, и погребоша его во гробе его во граде давидове.

<p>29 И в первоенадесять лето иорама царя Исраилева воцарися охозиа над\ иудою.

<p>30 И прииде ииуй во иезраель (град). Иезавель же услыша, и намаза лице свое и украси главу свою, и приниче окном.

<p>31 И ииуй вхождаше во град и рече: мир ли замврию, убийце господина своего;

<p>32 И воззре лицем своим на окно и виде ю и рече: кто ты еси; сниди ко мне. И преклонистася к нему два скопца.

<p>33 И рече ииуй: сверзита ю. И свергоста ю, и окропишася кровию ея стены и кони, и попраша ю.

<p>34 И вниде ииуй, и яде и пи, и рече: осмотрите ныне проклятую сию, и погребите ю, яко дщерь царева есть.

<p>35 И идоша погребсти ю, и не обретоша от нея ничто ино, токмо лоб и ноги и длани рук.

<p>36 И возвратишася и возвестиша ему. И рече: слово господне, еже глагола рукою раба своего илии фесвитянина, глаголя: в части иезраеля снедят пси плоть иезавелину:

<p>37 и будет труп иезавелин аки гной на лицы села в части иезраеля, яко не рещи им: сия есть иезавель.

%{Глава}10

<p>1 И ахааву беша седмьдесят сынове во самарии. И написа писание ииуй и посла в самарию ко князем самарийским и к старейшинам и ко кормителем сынов ахаавлих, глаголя:

<p>2 и ныне егда приидет писание сие к вам, и с вами сынове господина вашего, и с вами колесницы и кони, и грады тверды и оружия:

<p>3 и узрите благаго и праваго в сынех господина вашего, и поставите его на престоле отца его, и да воюете о доме господина вашего.

<p>4 И убояшася зело и реша: се, два царя не возмогоста стати противу лицу его, и како мы станем;

<p>5 И послаша иже над\ домом и иже над\ градом, и старейшины, и кормителе ко ииую, глаголюще: отроцы мы твои, и елика аще речеши к нам, сотворим: не воцарим мужа, благое пред\ очима твоима сотворим.

<p>6 И написа к ним ииуй писание второе, глаголя: аще вы мои и гласа моего вы послушаете, возмите главы мужей сынов господина вашего и принесите ко мне, якоже час утро, во иезраель. И бе сынов царевых седмьдесят мужей, сии началницы града вскормиша их.

<p>7 И бысть егда прииде к ним писание, и взяша сыны царевы и заклаша их седмьдесят мужей, и возложиша главы их в кошницы и послаша их к нему во иезраель.

<p>8 И прииде вестник, и возвести ему, глаголя: принесоша главы сынов царевых. И рече: положите я в два холма при вратех града до заутра.

<p>9 И бысть заутра, и изыде и ста во вратех града, и рече ко всем людем: праведни вы: се, аз есмь, обратихся на господина моего и убих его: и кто порази всех сих;

<p>10 видите убо, яко не падет от глагола господня на землю, егоже глагола Господь на дом ахаавль: и Господь сотвори, елика глагола рукою раба своего илии.

<p>11 И изби ииуй всех оставшихся в дому ахаавли во иезраели, и вся вельможы его, и знаемыя его, и жерцы его, яко не остатися его останку.

<p>12 И воста и иде в самарию сам, в вефакад пастырский при пути.

<p>13 И ииуй обрете братию охозии царя иудина и рече: кто вы; И реша: братия охозиины мы, и снидохом поздравити сыны царевы и сыны обладающия.

<p>14 И рече: поимите я живы. И взяша их живых, и заклаша их в вефакаде, четыредесять два мужа: и не остави мужа от них.

<p>15 И иде оттуду, и обрете ионадава сына рихавля на пути во сретение себе, и благослови его. И рече к нему ииуй: аще есть сердце твое с сердцем моим право, якоже сердце мое с сердцем твоим; И рече ионадав: есть. И рече ииуй: и аще есть, даждь руку твою. И даде руку свою. И возведе его к себе на колесницу

<p>16 и рече к нему: гряди со мною и виждь, внегда ревновати мне по Господе саваофе. И посади его на колесницу свою.

<p>17 И вниде в самарию, и изби всех оставшихся ахаавлих в самарии, дондеже истребити ему по глаголу господню, егоже глагола ко илии.

<p>18 И собра ииуй вся люди и рече к ним: ахаав поработа ваалу мало, ииуй же поработает ему много:

<p>19 и ныне вся пророки вааловы, вся рабы его и жерцы его призовите ко мне, муж да не потаится, яко жертва велика ваалу: и всяк иже потаится, не будет жив. И ииуй сотвори лестию, да погубит рабы вааловы.

<p>20 И рече ииуй: освятите жертву ваалу и служение. И проповедаша.

<p>21 И посла ииуй во весь Исраиль и рече, глаголя: и ныне вси раби вааловы, и вси жерцы его, и вси пророцы его, да никтоже останется, яко жертву велику творю: иже останется, не будет жив и приидоша вси раби вааловы, и вси жерцы его, и вси пророцы его: не остася муж, иже не прииде: и внидоша во храм ваалов, и наполнися храм ваалов от края да края.

<p>22 И рече ииуй к сущым над\ домом одежд: изнесите одежды всем рабом вааловым. И изнесе им ризохранитель.

<p>23 И вниде ииуй и ионадав сын рихавль в храмину ваалову и рече рабом вааловым: испытайте и видите, аще есть с вами от рабов господних, и вышлите всех рабов господних обретшихся тамо. И бысть якоже глагола ииуй, яко не бе от рабов господних, но токмо едини раби вааловы.

<p>24 И вниде сотворити жертвы и всесожжения и ииуй постави себе вне осмьдесят мужей и рече: муж иже аще угонзет от мужей, ихже аз извожду в руки вашя, душа его вместо души его.

<p>25 И бысть егда сконча творяй всесожжения, и рече ииуй предтекущым и тристатом: вшедше избийте их, да не изыдет от них муж. И избиша их острием меча и повергоша предтекущии и тристаты, и идоша даже до града храма ваалова:

<p>26 и изнесоша кумир ваалов и сожгоша его:

<p>27 и разбиша кумиры вааловы, и низвергоша дом ваалов, и определиша его на афедрон даже до дне сего.

<p>28 И погуби ииуй храм ваалов от Исраиля.

<p>29 обаче от грехов иеровоама сына наватова, иже введе в грех Исраиля, не отступи ииуй от последования их: юницы златыя, яже в вефили и в дане.

<p>30 И рече Господь ко ииую: за сия, елика ублажил еси сотворити правое пред\ очима моима, и вся елика по сердцу моему сотворил еси дому ахаавлю, сынове твои до четвертаго рода сядут на престоле во Исраили.

<p>31 И ииуй не сохрани ходити в законе господни всем сердцем своим: не отступи от грехов иеровоама сына наватова, иже в грех введе Исраиля.

<p>32 Во дни оны нача Господь посецати во Исраили: и порази их азаил во всех пределех Исраилевых,

<p>33 от иордана на восток солнца, всю землю галаадску и гаддииску, и рувимову и манассиину, от ароира, иже есть при устии потока арнонска, и галаад и васан.

<p>34 И прочая словес ииуевых, и вся яже сотвори, и вся сила его, и совещания, яже совеща, не се ли, сия написана в книзе словес дний царей Исраилевых;

<p>35 И успе ииуй со отцы своими, и погребоша его в самарии. И воцарися иоахаз сын его вместо его.

<p>36 И дний бяше, в няже ииуй царствова над\ Исраилем в самарии, двадесять осмь лет.

%{Глава}11

<p>1 И гофолиа мати охозиина виде, яко умре сын ея, и воста и погуби все семя царево.

<p>2 Иосавееф же дщи царя иорама, сестра охозиина, поя иоаса сына брата своего, и украде его от среды сынов царевых избиеных, того и доилицу его в клети постельней, и утаи его от лица гофолиина, и не умертвиша его:

<p>3 и бе с нею крыемь в дому господни шесть лет: и гофолиа бе царствующи в земли той.

<p>4 И в седмое лето посла иодай жрец, и поят стоначалники хорримски и расимски, и возведе я к себе в дом Господень, и завеща им завет Господень, и закля их пред\ Господем: и показа им иодай сына царска,

<p>5 и заповеда им, глаголя: сие слово, еже сотворите: третия часть от вас да снидет в субботу, и да стрежете стражбу дому царева во вратех,

<p>6 и третия часть у дверий пути, и третия часть у врат созади протекаюшнх, и да устрежете стражбу дому:

<p>7 и две части в вас, всяк исходяй в субботу, и да хранят стражбу дому господня при цари:

<p>8 и обступите царя около, кийждо оружие свое имый в руце своей, и входяй в садироф и да умрет: и будите с царем, егда входити ему и исходити.

<p>9 И сотвориша стоначалницы вся, елика заповеда иодай смысленый: и поя кийждо мужы своя, и входящыя в субботу со исходяшими в субботу, и внидоша ко иодаю жерцу.

<p>10 И даде жрец сотником копия и щиты царя давида, яже быша в дому господни:

<p>11 и быша в руках воевод и предтекущих, и сотвориша сотницы и предходящии по всему, елико заповеда им жрец. И собра жрец Господень вся люди земли в дом Господень: и сташа предтекущии, кийждо их оружие имый в руце своей, от страны дому десныя, даже да страны дому шуия жертвенныя, и дому царева около:

<p>12 и изведе сына царева, и возложи на него венец (царский) и свидение, и воцари его, и помаза его. И восплескаша руками и реша: да живет царь.

<p>13 И услыша гофолиа глас предтекущих людий, и вниде к народу в дом Господень,

<p>14 и виде, и се, царь стояше на столпе по обычаю: и бяху пред\ царем певцы и трубы, и вси людие земли радующеся и трубяще в трубы. И раздра гофолиа ризы своя и возопи: измена, измена.

<p>15 И заповеда иодай жрец стоначалником и властелем силы, и рече к ним: изведите ю вон из\ полков, и входяй в\ъслед ея смертию да умрет от оружия: понеже рече жрец, да не умрет в дому господни.

<p>16 И возложиша на ню руце, и изведоша ю скопцы путем исхода коней дому царева, и умре ту.

<p>17 И завеща иодай завет между Господем и между царем и между людьми, яко быти им в люди господни: и между царем и между людьми.

<p>18 И внндоша вси людие земли в дом ваалов и разбиша его, и жертвенники его и образы его сокрушиша добре, и мафана жерца ваалова убиша пред\ лицем жертвенников. И постави жрец властели в дому господни,

<p>19 и взя стоначалники, и хоррима и расима, и вся люди земли, и изведе царя от дому господня: и внидоша путем врат предтекущих дому царева, и посадиша его на престоле цареве.

<p>20 И возрадовашася вси людие земли, и град умолче: и гофолию умертвиша мечем в дому цареве.

<p>21 Сын седми лет иоас егда нача царствовати.

%{Глава}12

<p>1 В лето седмое ииуа воцарися иоас, и четыредесять лет царствова во иерусалиме. Имя же матере его савиа от вирсавеи.

<p>2 И сотвори иоас правое пред\ Господем во вся дни, в няже просвети его иодай иерей:

<p>3 обаче высоких не преставиша, и тамо еще людие жряху и кадяху на высоких.

<p>4 И рече иоас к жерцем: все сребро святых вносимое в дом Господень, сребро оценения, муж сребро взявый оценения, все сребро, еже аще взыдет на сердце мужа внести в дом Господень,

<p>5 да возмут себе жерцы, муж от продания своего, и тии да укрепят ведек дому во всех, идеже аще обрящется ведек.

<p>6 И бысть в двадесять третие лето царя иоаса, не укрепиша жерцы ведека храма:

<p>7 и призва царь иоас иодая жерца и жерцы, и рече к ним: что яко не укреписте ведека храма; и ныне не приимайте сребра от продажей ваших, яко на ведек храма дасте е.

<p>8 И совещашася жерцы не приимати сребра от людий и не укрепляти ведека храма.

<p>9 И взя иодай жрец кивот един, и сотвори в нем скважню, и положи его при олтари одесную входящих мужей в дом Господень: и влагаху тамо жерцы хранящии дверь все сребро приносимое в дом Господень.

<p>10 И бысть егда увидеша, яко много сребра в ковчезе, и взыде писчий царев, и жрец великий, и сребросечцы и открыша, и сочтоша сребро обретшееся в дому господни:

<p>11 и даша сребро уготованное в руце творящих дела на сосуды дому господня: и раздаша древоделем и делателем зиждущым в дому господни,

<p>12 и стеноделателем, и художником, и секущым камения на купление древес, и камения тесанаго на строение ведека дому господня, на вся елика иждивена быша на утверждение храма.

<p>13 обаче не творишася храму господню двери сребряны, гвоздие, фиалы и трубы, ни вси сосуды златы, и сосуды сребряны от сребра принесеннаго в дом Господень:

<p>14 понеже творящым дела дадеся сие, и утвердиша тем дом Господень.

<p>15 И не сочитаху мужей, имже даяху сребро в руки, даяти творящым дела, зане верно творяху.

<p>16 Сребро за грехи и сребро за преступление, елико внесено бысть в дом Господень, жерцем бысть.

<p>17 Тогда взыде азаил царь сирский и воева на геф, и взя его азаил и разби его: и обрати азаил лице свое взыти на иерусалим.

<p>18 И взя иоас царь иудин вся святая, елика освяти иосафат и иорам и охозиа, отцы его и царие иудины, и святая его, и все злато обретшееся в сокровищих дому господня и дому царева, и посла азаилу царю сирску, и отиде от иерусалима.

<p>19 И прочая словес иоасовых, и вся елика сотвори, не се ли, сия писана в книзе словес дний царей иудиных;

<p>20 И восташа отроцы его, и совещаша всяк совет, и убиша иоаса в доме маллони, иже в саале.

<p>21 И иезехар сын иемуафов, и иезевуф сын сомиров, раби его убиша его, и умре, и погребоша его со отцы его во граде давидове. И воцарися амессиа сын его вместо его.

%{Глава}13

<p>1 В лето двадесять третие иоаса сына охозиина царя иудина царствова иоахаз сын ииуев над\ Исраилем в самарии седмьнадесять лет,

<p>2 и сотвори лукавое пред\ очима господнима, и иде в\ъслед грехов иеровоама сына наватова, иже в грех введе Исраиля и не остася злобы тоя.

<p>3 И разгневася Господь гневом на Исраиля, и вдаде их в руце азаилу царю сирску и в руце сына адера, сына азаилева, во вся дни.

<p>4 И помолися иоахаз лицу господню, и услыша его Господь, яко виде скорбь Исраилеву, понеже оскорби их царь сирский.

<p>5 И даде Господь спасение Исраилю, и избыша от руку сирску: и вселишася и сынове Исраилевы в селения своя якоже и вчера и третияго дне:

<p>6 обаче не отступиша от грехов дому иеровоама сына наватова, иже и в грех введе Исраиля, в нем ходяху: и дубрава стояше в самарии.

<p>7 яко не осташася иоахазу людие, но токмо пятьдесят конник, и десять колесниц, и десять тысящ пешцев, яко изгубил их царь сирский, и положи я яко прах на попрание.

<p>8 И прочая словес иоахазовых, и вся елика сотвори, и силы его, не сия ли писана в книзе словес дний царей Исраилевых;

<p>9 И успе иоахаз со отцы своими, и погребоша его в самарии: и воцарися иоас сын его вместо его.

<p>10 В лето тридесять седмое иоаса царя иудина царствова иоас сын иоахазов над\ Исраилем в самарии шестьнадесять лет,

<p>11 и сотвори лукавое пред\ очима господнима: и отступи от всех грехов иеровоама сына наватова, иже в грех введе Исраиля, в том хождаше.

<p>12 И прочая словес иоасовых и вся елика сотвори, и силы его, яже сотвори со амессием царем иудиным, не сия ли писана в книзе словес дний царей Исраилевых;

<p>13 И успе иоас со отцы своими, иеровоам же седе на престоле его: и погребен бысть иоас в самарии с царми Исраилевыми.

<p>14 И елиссей разболеся болезнию своею, от неяже умре. И прииде к нему иоас царь Исраилев, и плакася над\ лицем его, и рече: отче, отче, колесница Исраилева и кони его.

<p>15 И рече ему елиссей возми лук и стрелы. И взя к себе лук и стрелы.

<p>16 И рече царю: возложи руку свою на лук. И возложи иоас руку свою на лук, и елиссей возложи руки своя на руки царевы,

<p>17 и рече: отверзи окно еже на восток. И отверзе. И рече елиссей: стрели. И стрели (царь). И рече елиссей: стрела спасения господня и стрела спасения на сирию, и победиши сирию во афеке даже до скончания.

<p>18 И рече ему елиссей: возми лук. И взя. И рече царю Исраилеву: удари на землю. И удари царь трижды, и ста.

<p>19 И оскорбе человек божий о нем и рече: аще бы ударил еси пятищи или шестищи, тогда бы еси поразил сирию до скончания, ныне же победиши сирию трижды.

<p>20 И умре елиссей, и погребоша его. Воини же моавли приидоша в землю наставающу лету тому.

<p>21 И бысть им погребающим мужа, и се, видеша воинов, и повергоша мужа во гробе елиссеове: (и впаде тело человека мертва,) и прикоснуся костем елиссеовым, и оживе и воста на ноги своя.

<p>22 Азаил же оскорбляше Исраиля во вся дни иоахазовы.

<p>23 И помилова и Господь, и ущедри я, и призре на ня завета ради своего, иже со авраамом и исааком и иаковом, и не восхоте Господь потребити их, ниже отверже их от лица своего.

<p>24 И умре азаил царь сирский, и воцарися адер сын его вместо его.

<p>25 И возвратися иоас сын иоахазов, и взя грады от руки адера сына азаилева, ихже взя от руку иоахаза отца его в брани: трижды победи его иоас, и возврати грады Исраилевы.

%{Глава}14

<p>1 В лето второе иоаса сына иоахаза царя Исраилева, и воцарися амессиа сын иоасов, царь иудин:

<p>2 сын двадесяти пяти лет бе, внегда царствовати ему и двадесять пять лет царствова во иерусалиме. Имя же матере его иоадина от иерусалима.

<p>3 И сотвори правое пред\ очима господнима, обаче не якоже давид отец его: по всем, елика сотвори отец его иоас, сотвори,

<p>4 токмо высоких не разруши: еще людие жряху и кадяху на высоких.

<p>5 И бысть егда утвердися царство в руку его, и изби рабы своя убившыя отца его:

<p>6 сынов же убийц тех не изби, якоже писано в книзе закона моисеова, якоже заповеда Господь, глаголя: да не умирают отцы за сыны, и сынове да не умирают за отцы, но токмо кийждо за своя грехи да умрет.

<p>7 Сей порази едома в гемеле десять тысящ и взя камень и на брани, и нарече имя ему иефоил до днешняго дне.

<p>8 Тогда посла амессиа послы ко иоасу сыну иоахаза сына ииуа царя Исраилева, глаголя: прииди, да видимся в лице.

<p>9 И посла иоас царь Исраилев ко амессии царю иудину, глаголя: терн, иже в ливане, посла к кедрови сущему в ливане, глаголя: даждь дщерь твою сыну моему в жену: и приидоша зверие лужнии, иже в ливане, и попраша терние::

<p>10 побивая поразил еси идумею, и вознесе тя сердце твое, прославися седя в дому твоем, и почто любопришися в злобе твоей; и падеши ты, и иуда с тобою.

<p>11 И не послуша амессиа. И взыде иоас царь Исраилев, и видестася лицем той и амессиа царь иудин в вефсамисе иудине.

<p>12 И паде иуда пред\ лицем Исраилевым, и побеже кийждо в домы своя.

<p>13 И амессию сына иоасова, сына охозии, царя иудина, ят иоас сын иоахазов царь Исраилев в вефсамисе: и прииде во иерусалим, и разби стену иерусалиму от врат ефремлих до врат уголных, на четыреста лакот:

<p>14 и взя сребро и злато, и вся сосуды обретеныя в дому господни и в сокровищах дому царева, и сыны смесившихся, и возвратися в самарию.

<p>15 И прочая словес иоасовых, елика сотвори в силе своей, якоже брася со амессиею царем иудиных, не сия ли писана в книзе словес дний царей Исраилевых;

<p>16 И успе иоас со отцы своими и погребен бысть в самарии с цари и Исраилевыми. И воцарися иеровоам сын его вместо его.

<p>17 И поживе амессиа сын иоасов, царь иудин, по умертвии иоаса сына иоахаза царя Исраилева пятьнадесять лет.

<p>18 И прочая словес амессиевых, и вся елика сотвори, не сия ли писана в книзе словес дний царей иудиных;

<p>19 И восташа на него полки во иерусалиме: и убеже в лахисы, и послаша вслед его в лахисы, и убиша его ту:

<p>20 и взяша его на кони, и погребен бысть со отцы своими во иерусалиме во граде давидове.

<p>21 И пояша вси людие иудины азарию, и той сын шестинадесяти лет, и поставиша его царем вместо отца его амессии:

<p>22 той созда елоф, и возврати его иуде по умертвии царя со отцы его.

<p>23 В лето пятоенадесять амессии сына иоаса царя иудина, царствова иеровоам сын иоасов над\ Исраилем в самарии четыредесять и едино лето,

<p>24 и сотвори лукавое пред\ Господем: не отступи от всех грехов иеровоама сына наватова, иже в грех введе Исраиля:

<p>25 той приврати предел Исраилев от входа емафова даже и до моря аравитскаго, по глаголу Господа Бога Исраилева, егоже глагола и рукою раба своего ионы, сына амафиина, пророка, иже от гефаховера,

<p>26 яко виде Господь смирение Исраилево горько зело, и мало содержимых, и умаленных, и оставленых, и не бе помогающаго им.

<p>27 И не глагола Господь искоренити семене Исраилева под\ небесем: и спасе я рукою иеровоама сына иоасова.

<p>28 И прочая словес иеровоамовых, и вся елика сотвори, и силы его, елика повоева, и како возврати дамаск и емаф иуде во Исраили, не сия ли писана в книзе словес дний царей Исраилевых;

<p>29 И успе иеровоам со отцы своими, со цари Исраилевыми: и воцарися захариа сын его вместо его.

%{Глава}15

<p>1 В лето двадесять седмое иеровоама царя Исраилева воцарися азариа сын амессии царя иудина:

<p>2 сын шестинадесяти лет бе, егда нача царствовати, и пятьдесят два лета царствова во иерусалиме. Имя же матере его иехелиа от иерусалима.

<p>3 И сотвори правое пред\ очима господнима по всему, елика сотвори отец его амессиа,

<p>4 обаче высоких не разори: еще людие жряху и кадяху на высоких.

<p>5 И коснуся Господь царя, и бысть прокажен до дне смерти своея: и царствова в дому апфусоф. И иоафам сын царев бе над\ домом судя людем земли тоя.

<p>6 И прочая словес азарии, и вся елика сотвори, не сия ли написана в книзе словес дний царей иудиных;

<p>7 И успе азариа со отцы своими, и погребоша его со отцы его во граде давидове. И воцарися иоафам сын его вместо его.

<p>8 В лето тридесять осмое азарии царя иудина царствова захариа сын иеровоамль над\ Исраилем в самарии шесть месяц.

<p>9 и сотвори лукавое пред\ очима господнима, якоже сотвориша отцы его, не отступи от всех грехов иеровоама сына наватова, иже в грех введе Исраиля.

<p>10 И востаста нань селлум сын иависов и кевлаам, и поразиста его, и умертвиста его: и воцарися селлум вместо его.

<p>11 И прочая словес захариевых, се, суть написана в книзе словес дний царей Исраилевых.

<p>12 сие слово господне, еже глагола ко ииую, рекий: сынове четвертии сядут тебе и на престоле Исраилеве. И бысть тако.

<p>13 И селлум сын иависов воцарися во Исраили: и в лето тридесять девятое азарии царя иудина, царствова селлум месяц дний в самарии.

<p>14 И взыде манаим сын гаддиин от ферсилы, и прииде в самарию, и уби селлума сына иависова в самарии, и умертви его, и воцарися вместо его.

<p>15 И прочая словес селлумовых, и совещание его, имже совещася, се, суть писана в книзе словес дний царей Исраилевых.

<p>16 Тогда порази манаим и ферсу, и вся, яже в ней, и пределы ея от ферсы, понеже не отверзоша ему, и разби ю и всех, иже в ней, и имущих во чреве разсече.

<p>17 В лето тридесять девятое азарии царя иудина, царствова манаим сын гаддиин над\ Исраилем десять лет в самарии,

<p>18 и сотвори лукавое пред\ очима господнима, (во вся дни своя) не отступи от всех грехов иеровоама сына наватова, иже в грех введе Исраиля.

<p>19 Во дни его взыде фула царь ассирийский на землю (Исраилеву), и манаим даде фуле тысящу талант сребра, да будет рука его с ним, (еже укрепити царство в руку его).

<p>20 И возложи манаим дань на Исраиля, на всех сильных, дати царю ассирийску пятьдесят сикль сребра мужу коемуждо: и возвратися царь ассирийск, и не ста тамо в земли.

<p>21 И прочая словес манаимовых, и вся елика сотвори, не се ли, сия написана в книзе словес дний царей Исраилевых;

<p>22 И успе манаим со отцы своими, и воцарися факиа сын его вместо его.

<p>23 В лето пятьдесятое азарии царя иудина, царствова факиа сын манаимль над\ Исраилем в самарии лета два,

<p>24 и сотвори лукавое пред\ очима господнима, и отступи от грехов иеровоама сына наватова, иже в грех введе Исраиля.

<p>25 И воста на него факей сын ромелиин, тристат его, и уби его в самарии близ\ дому царева, со арговом и со арием, и с ним (бяху) пятьдесят мужей от галаадитов, и умертви его, и воцарися вместо его.

<p>26 И прочая словес факиевых, и вся елика сотвори се, суть, писана в книзе словес дний царей Исраилевых.

<p>27 В лето пятьдесят второе азарии царя иудина, царствова факей сын ромелиин над\ Исраилем в самарии двадесять лет,

<p>28 и сотвори лукавое пред\ очима господнима, не отступи от всех грехов иеровоама сына наватова, иже в грех введе Исраиля.

<p>29 Во дни факеа царя Исраилева прииде фелгаффелласар царь ассирийский, и взя аин и авелвефмааха, и аоха и кенезу, и асора и галаад и галилею, всю землю неффалимлю, и приведе я ко ассирианом.

<p>30 И воста осиа сын илы на факеа сына ромелиина, и порази его, и умертви его, и воцарися вместо его в двадесятое лето иоафама сына азариина.

<p>31 И прочая словес факеевых, и вся елика сотвори, се, сия написана в книзе словес дний царей Исраилевых.

<p>32 В лето второе факеа сына ромелиина царя Исраилева воцарися иоафам, сын азарии царя иудина:

<p>33 сын двадесяти пяти лет бе, егда нача царствовати, и шестьнадесять лет царствова во иерусалиме. Имя же матере его иеруса дщи садокова.

<p>34 И сотвори правое пред\ очима господнима, по всему елика сотвори отец его азариа,

<p>35 обаче высоких не разори: еще людие жряху и кадяху на высоких. Той созда двери храму господню вышния.

<p>36 И прочая словес иоафамовых, и вся елика сотвори, не сия ли написана в книзе словес дний царей иудиных;

<p>37 Во дни оны начат Господь посылати на иуду раассона царя сирска и факеа сына ромелиина.

<p>38 И успе иоафам со отцы своими, и погребен бысть со отцы своими во граде давида отца своего. И воцарися ахаз сын его вместо его.

%{Глава}16

<p>1 В лето седмоенадесять факеа сына ромелиина, воцарися ахаз сын иоафама царя иудина:

<p>2 сын двадесяти лет бе ахаз, егда нача царствовати, и шестьнадесять лет царствова во иерусалиме, и не сотвори правое пред\ очима Господа Бога своего верно, якоже давид отец его,

<p>3 и ходи в пути иеровоама сына наватова царя Исраилева, ксему и сына своего преведе сквозе огнь по мерзостем языков, ихже отят Господь от лица сынов Исраилевых:

<p>4 и жряше и кадяше на высоких и на холмех и под\ всяким древом частым.

<p>5 Тогда взыде раассон царь сирск и факей сын ромелиин царь Исраилев во иерусалим на брань, и воеваста на ахаза, и не можаста (ему) одолети.

<p>6 Во время оно возврати раассон царь сирский елаф сирии и изгна иудеев из\ елафа, и идумее приидоша во елаф и вселишася тамо даже до дне сего.

<p>7 И посла ахаз послы к фелгаффелласару царю ассирийску, глаголя: раб твой и сын твой аз есмь, взыди и отими мя от руки царя сирска и от руки царя Исраилева, воставших на мя.

<p>8 И взя ахаз злато и сребро обретшееся в сокровищих дому господня и в сокровищих дому царева, и посла царю ассирийску дары.

<p>9 И послуша его царь ассирийский: и взыде царь ассирийский в дамаск, и взя его, и пресели его, и раассона царя уби.

<p>10 И иде царь ахаз на сретение фелгаффелласару царю ассирийску в дамаск, и виде жертвенник в дамасце: и посла царь ахаз ко урии иерею подобие жертвенника, и начертание, и все творение его.

<p>11 И созда уриа иерей жертвенник по всем, елика посла царь ахаз от дамаска.

<p>12 И прииде царь ахаз из\ дамаска и виде жертвенник, и взыде на него,

<p>13 и покади всесожжение свое и жертву свою и возлияние свое, и пролия кровь мирных на жертвенник,

<p>14 олтарь же медяный, иже пред\ Господем, принесе от лица дому господня, и от среды жертвенника и от среды дому господня: и постави его о едину страну жертвенника к северу.

<p>15 И заповеда царь ахаз урии иерею, глаголя: на жертвеннице велицем приношаяй всесожжения утренняя, и жертву вечернюю, и всесожжения царева, и жертву его, и всесожжения всех людий, и жертву их, и возлияния их, и всяку кровь всесожжения, и всяку кровь жертвенную излиеши на нем: олтарь не медян да будет мне на утро.

<p>16 И сотвори уриа иерей по всем, елика заповеда ему царь ахаз.

<p>17 И изсече ахаз царь споения подставов, и пренесе от них умывалницу, и море низложи от волов медяных, иже беша под\ ним, и положи е на подставе каменнем:

<p>18 и основание седалища создано в дому господни, и вход царев внешний обрати в дом Господень, от лица царя ассирийска.

<p>19 И прочая словес ахазовых, елика сотвори, не сия ли написана в книзе словес дний царей иудиных:

<p>20 И успе ахаз со отцы своими, и погребен бысть со отцы своими во граде давидове. И воцарися езекиа сын его вместо его.

%{Глава}17

<p>1 В лето второенадесять ахаза царя иудина, царствова осиа сын илы в самарии над\ Исраилем девять лет,

<p>2 и сотвори лукавое пред\ очима господнима, обаче не якоже царие Исраилевы, иже беша прежде его.

<p>3 И взыде нань саламанассар царь ассирийск . И бысть ему осиа раб и даваше ему дань.

<p>4 И обрете царь ассирийск во осии неправду, занеже посла послы к сигору царю египетску и не принесе дани царю ассирийску лета того. И осади его царь ассирийский и связа его в храмине темничней.

<p>5 И прииде царь ассирийск во всю землю (его), и взыде в самарию, и воева ю три лета.

<p>6 В лето девятое осии взя царь ассирийский самарию, и заведе Исраилтян во ассирию, и посели их на алаи и на аворе, реках гозанских, и в пределех мидских.

<p>7 И (сие) бысть, яко согрешиша сынове Исраилевы Господу Богу своему изведшему их из\ земли египетския, из\ под\ руки фараона царя египетска, и убояшася богов инех,

<p>8 и ходиша по преданием языков, ихже истреби Господь от лица сынов Исраилевых, и царие Исраилевы елицы сотвориша,

<p>9 и елицы сокрыша сынове Исраилевы словеса, не тако на Господа Бога своего: и создаша себе высокая во всех градех своих, от столпа стрегущих даже до града тверда,

<p>10 и поставиша себе кумиры и дубравы на всяцем холме высоце и под\ всяким древом чащным,

<p>11 и кадяху тамо на всех высоких, якоже языцы, яже удали Господь от лица их, и сотвориша общники, и начаша яве прогневляти Господа,

<p>12 и послужиша идолом, о нихже рече им Господь: не сотворите глагола сего Господеви.

<p>13 И засвидетелствова Господь во Исраили и во иуде, и руками всех пророк своих всякаго прозорливаго, глаголя: обратитеся от путий ваших лукавых, и сохраните заповеди моя и оправдания моя, и весь закон, егоже заповедах отцем вашым, елика послах им руками раб моих пророков.

<p>14 И не послушаша, и ожесточиша выю свою паче выи отец своих, иже не вероваша Господу Богу своему:

<p>15 и отвергоша завет его и оправдания, яже завеща отцем их и свидений его, елика засвидетелствова им, не сохраниша, и идоша вслед суетных и осуетишася, и в\ъслед языков сущих окрест их, о нихже заповеда Господь их, еже не сотворити по сему:

<p>16 и оставиша заповеди Господа Бога своего и сотвориша себе две юницы слиты, и сотвориша дубравы, и поклонишася всей силе небесней и послужиша ваалу:

<p>17 и превождаху сыны своя и дщери своя чрез\ огнь, и волхвоваху волхвованием и вражаху: и продашася, еже творити лукавое пред\ очима господнима, еже прогневати его.

<p>18 И разгневася Господь на Исраиля зело и отрину их от лица своего, и не остася, токмо едино колено иудино.

<p>19 И иуда такожде не сохрани заповедий Господа Бога своего: и хождаху по оправданием Исраилевым, яже сотвориша, и отвергошася Господа.

<p>20 И разгневася Господь на все семя Исраилево и поколеба я, и даде я в руки расхищающым я дондеже отверже я от лица своего.

<p>21 Яко отторжеся Исраиль от дому давидова, и поставиша себе царя иеровоама сына наватова: и отрину иеровоам Исраиля от Господа и введе их во грех великий.

<p>22 И хождаху сынове Исраилевы по всему греху иеровоамлю, егоже сотвори: не отступиша от него,

<p>23 дондеже отверже Господь Исраиля от лица своего, якоже глагола Господь рукою всех раб своих пророков. И преселен бысть Исраиль от земли своея во ассирианы, даже до дне сего.

<p>24 И приведе царь ассирийский из\ вавилона иже от хуфы и от аиа, и от емафа и сепфаруима, и вселени быша во градех самарийских вместо сынов Исраилевых, и наследиша самарию и вселишася во градех ея.

<p>25 И бысть в начале седения их, не убояшася Господа, и пусти на ня Господь львы, и бяху убивающе я.

<p>26 И реша царю ассирийску, глаголюще: языки, ихже превел и пресадил еси во градех самарийских, не разумеша суда Бога земли, и посла Господь на них львы, и се, суть убивающе их, яко не разумеша суда Бога земли.

<p>27 И заповеда царь ассирийский глаголя: отведите тамо единаго жерца от плененых, да идут и да вселятся тамо, и да просветит их судом Бога земли.

<p>28 И отведоша единаго от жерцев ихже взяша от самарии, и седе в вефили, и бе просвещая жрец их, яко да убоятся Господа.

<p>29 И беша творяще кийждо язык боги своя: и поставиша я во храмех на высоких, ихже сотвориша самаряне, кийждо язык во градех своих, в нихже живяху.

<p>30 И мужие вавилонстии сотвориша сокхоф вениф, и мужие хуфовы сотвориша гигель, и мужие емафовы сотвориша асимаф,

<p>31 и евее сотвориша авлазер и фарфак и сепфаруим, егда сожигаху сыны своя огнем андрамелеху и анемелеху, богом сепфаруимским.

<p>32 И бяху боящеся Господа: и вселиша мерзости своя во храмех на высоких, ихже сотвориша в самарии, кийждо язык во граде, в немже живяху.

<p>33 И беша боящеся Господа и сотвориша себе жерцы в высоких, и сотвориша себе в храмине высоких и Господа бояхуся, и идолом своим служаху по обычаю языков отонудуже преселиша их.

<p>34 Даже до дне сего тии творяху по обычаю их: не бояхуся Господа, и не творяху по оправданием их, и по суду их, и по закону, и по заповеди, юже заповеда Господь сыном иаковлим, идеже и нарече имя ему Исраиль.

<p>35 И положи Господь с ними завет и заповеда им, глаголя: не убойтеся богов иных и не поклонитеся им, и не послужите им и не пожрите им:

<p>36 но токмо Господеви, иже изведе вы из\ земли египта крепостию великою и мышцею высокою: того убойтеся, и тому поклонитеся, и тому пожрите:

<p>37 И оправдания его, и суды его, и закон его, и заповеди, яже написа вам творити, храните во вся дни, и не убойтеся богов иных:

<p>38 и завета, егоже завеща с вами, не забывайте: и не убойтеся богов иных,

<p>39 но токмо Господа и вашего убойтеся, и той измет вы от всех враг ваших.

<p>40 И не послушаша сего, но по обычаем своим преждним твориша.

<p>41 И бяху языцы сии боящеся Господа, и изваянным своим служаще: такожде и сынове их и сынове сынов их, якоже сотвориша отцы их, тако творят и до сего дне.

%{Глава}18

<p>1 И бысть в лето третие осии сына илы царя Исраилева, воцарися езекиа сын ахаза царя иудина:

<p>2 сын двадесяти пяти лет бе егда нача царствовати, и двадесять девять леть царствова во иерусалиме. Имя же матере его авуфа дщи захариина.

<p>3 И сотвори правое пред\ очима господнима, по всем елика сотвори отец его давид:

<p>4 той разруши высокая, и сокруши вся капища, и искорени дубравы и змию медяную, юже сотвори моисей, яко и до дний тех сынове Исраилевы беху кадяще ей: и назва имя ей неестан.

<p>5 На Господа Бога Исраилева упова, и но нем не бысть подобен ему в царех иудиных и в бывших прежде его:

<p>6 и прилепися Господеви, не отступи от него, и сохрани заповеди его, елики заповеда моисей:

<p>7 и бе Господь с ним, и во всех, яже творяше, смысляше. И сопротивися царю ассирийскому и не поработа ему:

<p>8 той победи иноплеменники даже до газы и до предел ея, от столпа стрегущих и даже и града тверда.

<p>9 И бысть в лето четвертое царя езекии, сие же лето седмое осии, сыну илы, царю Исраилеву, взыде саламанассар царь ассирийск на самарию и обседе ю,

<p>10 и взя ю при концы триех лет, в шестое лето езекиево, сие лето девятое осии царя Исраилева, и пленена бысть самариа.

<p>11 И преведе царь ассирийский самаряны во ассирию, и посади я на алаи и на аворе, реках гозанских, и в пределех мидских:

<p>12 понеже не послушаша гласа Господа Бога своего и преступиша завет его, вся елика заповеда моисей раб Господень, и не послушаша, и не сотвориша.

<p>13 И в четвертоенадесять лето царя езекии, взыде сеннахирим царь ассирийский на грады иудины твердыя и взят я.

<p>14 И посла езекиа царь иудин послы к царю ассирийску в лахис, глаголя: согреших, возвратися от мене: еже аще возложиши на мя, то понесу. И возложи царь ассирийский на езекию царя иудина триста талант сребра и тридесять талантов злата.

<p>15 И даде езекиа все сребро обретшееся в дому господни и в сокровищих дому царева.

<p>16 Во время оно ссече езекиа царь иудин двери храма господня и утвержения, яже позлати езекиа царь иудин, и даде их царю ассирийску.

<p>17 И посла царь ассирийск фарфана и равосаиа и рапсака от лахиса на иерусалим к царю езекии с силою тяжкою зело. И взыдоша, и приидоша ко иерусалиму, и сташа у водотечи купели вышния, яже есть на пути села белилнаго,

<p>18 и возопиша ко езекии. И изыде к ним елиаким сын хелкиев строитель, и сомнас книгочий, и иоас сын сафатов воспоминатель.

<p>19 И рече к ним рапсак: рцыте ныне ко езекии: сице глаголет царь великий, царь ассирийский: что упование сие, на неже уповаеши;

<p>20 рекл еси: токмо словеса устен, совет и сила на брань: ныне убо на кого надежду отвергл еси мене;

<p>21 ныне с, надеешися ты на жезл тростяный сломленый сей, на египет ли; наньже аще опрется муж, внидет в руку его и пронзет ю: тако фараон царь египетский всем надеющымся нань:

<p>22 и аще мне речете: на Господа Бога надеемся: не той ли сей, егоже и отстави езекиа высокая его и жертвенники его, и рече иуде и иерусалиму: поклонитеся пред\ жертвенником сим во иерусалиме;

<p>23 и ныне соединитеся с господином моим царем ассирийским, и дам тебе две тысящы коней, аще можеши имети всадники на ня:

<p>24 и како отвратиши лице топарха единаго от рабов господина моего малейших, и уповал еси сам на египет, на колесницы и кони;

<p>25 и ныне убо еда без\ Господа взыдохом на место сие, еже потребити и рече бо Господь ко мне: взыди на землю сию и потреби ю.

<p>26 И рече елиаким сын хелкиин и сомнас и иоас ко рапсаку: глаголи ныне ко отроком твоим сирски, яко слышим мы, а не глаголи к нам иудейски, и почто глаголеши во ушы людий, иже на стене;

<p>27 И рече к ним рапсак: еда к господину твоему и к тебе посла мя господин мой глаголати словеса сия; не к мужем ли седящым на стене, еже ясти им гной свой и пити им сечь свою с вами вкупе;

<p>28 И ста рапсак, и возопи гласом великим иудейски, и глагола, и рече: слышите словеса великаго царя ассирийска:

<p>29 сице глаголет царь: да не возносит вас царь езекиа словесы, понеже не возможет вас из\ъяти из\ руки моея:

<p>30 и да не обнадеживает вас езекиа Господем, глаголя: из\ъимая измет вы Господь, и не имать предатися град сей в руце царя ассирийска:

<p>31 не послушайте езекии, яко сице глаголет царь ассирийский: сотворите со мною благословение и изыдите ко мне, и да пиет муж от винограда своего, и муж вкусит от смоквей своих, и да пиет воду от рова своего,

<p>32 дондеже прииду и поиму вы в землю (такову) якоже земля ваша, земля пшеницы и вина, и хлебов и виноградов, земля масличин елеа и меда, и живи будете и не умрете: и не послушайте езекии, яко прельщает вы, глаголя: Господь ны избавит:

<p>33 еда избавляюще избавиша бози языков кийждо их свою страну из\ руки царя ассирийска;

<p>34 где есть бог емафа и арфада; где есть бог сепфаруима, ана и ава; еда избавиша самарию из\ руку моею;

<p>35 кто во всех бозех земных, иже избавиша земли и от руки моея; и како измет Господь иерусалима из\ руки моея;

<p>36 И умолкоша людие и не отвещаша ему слова, яко заповеда им царь глаголя: не отвещайте ему.

<p>37 И вниде елиаким сын хелкиин строитель, и сомнас книгочий, и иоас сын сафатов воспоминатель ко езекии, раздравше ризы своя, и возвестиша ему словеса рапсакова.

%{Глава}19

<p>1 И бысть егда услыша царь езекиа, и раздра ризы своя, и облечеся во вретище, и вниде в дом Господень.

<p>2 И посла елиакима строителя, и сомнаса книгочиа и старейшины жерцев облечены во вретище ко исаии пророку сыну амосову.

<p>3 И реша ему: сице глаголет езекиа: день скорби и обличения и прогневания день сей, яко приидоша сынове даже до болезнорождения, и крепости несть раждающей:

<p>4 аще како послушает Господь Бог твой всех словес рапсаковых, егоже и посла царь ассирийский господин его поносити Богу живому и хулити словесы, ихже слыша Господь Бог твой, и приими молитву о останце обретающемся.

<p>5 И приидоша отроцы царя езекии и ко исаии.

<p>6 И рече им исаиа: сице рцыте господину вашему: тако глаголет Господь: не убойся от лица словес, ихже слышал еси, имиже похулиша мя отроцы царя ассирийска:

<p>7 се, аз даю ему духа, и услышит возвещение и возвратится в землю и свою: и низложу его оружием в земли и его.

<p>8 И возвратися рапсак и обрете и царя ассирийска воююща на ловну: услыша бо, яко отступи от лахиса.

<p>9 И слыша о фараке цари ефиопстем, глаголя: се, изыде ратоватися с тобою. И возвратися и посла послы ко езекии, глаголя: тако рцыте езекии царю иудейску:

<p>10 да не возносит тя Бог твой, на негоже ты надеешися глаголя: не имать предан быти иерусалим в руце и царя ассирийска:

<p>11 се, ты слышал еси вся, елика и сотвориша царие ассирийстии всем землем, еже прокляти их, и ты ли избудеши;

<p>12 еда избавляюще избавиша их и бози языков, ихже расточиша отцы и мои, гозану и харану, и фаресу и сыны едомли, иже во фалассаре;

<p>13 где есть царь емафов и царь и арфадов; и где есть царь града сепфаруима, ана и ава;

<p>14 И прият царь езекиа книги от руки послов и прочте я: и вниде в храм Господень, и разгну их езекиа пред\ Господем,

<p>15 и молися езекиа пред\ Господем и рече: Господи Боже Исраилев, седяй на херувимех, ты еси и Бог един бо всех царствиих земли, ты сотворил еси небо и землю:

<p>16 приклони, Господи, ухо твое и услыши мя: отверзи, Господи, очи твои и виждь, и услыши словеса сеннахирима, яже посла поношая тебе Богу живу:

<p>17 яко поистинне, Господи, опустошиша царие ассирийстии языки,

<p>18 и даша боги их на огнь, яко не бози беша, но дела руку человечу, древа и камения, и погубиша я:

<p>19 и ныне, Господи Боже наш, спаси ны из\ руки его, и уразумеют вся царствия земли, яко ты еси Господь Бог един.

<p>20 И посла исаиа сын амосов ко езекии, глаголя: тако глаголет Господь Бог сил, Бог Исраилев: слышах, о нихже молился еси ко мне, о сеннахириме царе ассирийсте.

<p>21 сие слово, еже глагола Господь на него: уничижи тя и поругася тебе девица и дщи сионя, над\ тобою главою своею покива дщи иерусалимля:

<p>22 кому поносил еси, и кого похулил еси; и на кого вознесл еси глас, и воздвигл еси на высоту очи твои; на святаго Исраилева.

<p>23 рукою послов твоих поносил еси Господу, и рекл еси: со множеством колесниц моих взыду аз на вышнюю часть горы ливанския, и усеку величество от кедр ея и избранныя кипарисов ея, и прииду в средину чащи кармилския:

<p>24 аз изсуших, и пиях воды чуждыя, и опустоших стопами ног моих вся реки окрестныя:

<p>25 еда не слышал еси; издавна ю сотворих, от дний первых создах ю и принесох ю: и бысть в холмы преселников воююших грады тверды:

<p>26 и живущии в них изнемогоша рукою, сотрясошася и постыдешася, быша (яко) трава селная, или злачно былие, злак иже на зданиих, и попрания противу стоящаго:

<p>27 и седение твое, и исход твой, и вход твой разумех, и гнев твой на мя,

<p>28 занеже разгневался еси на мя и шум твой вниде во ушы мои, и вложу удицу мою в ноздри твоя и бразду во устне твои, и возвращу тя по пути, имже пришел еси.

<p>29 И сие тебе знамение, (езекие): яждь в сие лето прозябающая самородная, и в лето второе прозябающая, и в лето третие сейте семена и жните, садите винограды, и да ясте плод их:

<p>30 и приложит спасшееся дому иудова, оставшееся, корень доле, и сотворит плод горе,

<p>31 яко из\ иерусалима изыдет останок, и спасаемый из\ горы сиони: ревность Господа сил сотворит сие.

<p>32 сего ради тако глаголет Господь (сил) на царя ассирийска: не имать внити во град сей, и не имать устрелити нам стрелы, и не достигнет к нему щит, и не имать осыпати его землею:

<p>33 но путем, имже прииде темже возвратится, и во град сей не имать внити, глаголет Господь,

<p>34 и защищу град сей, еже спасти его мене ради и давида ради раба моего.

<p>35 И бысть в нощь ону, и сниде ангел господень и уби от полка ассирийскаго сто осмьдесят и пять тысящ. И восташа заутра, и се, вся трупия мертва.

<p>36 И воста, и отиде, и возвратися сеннахирим царь ассирийский, и вселися в ниневию.

<p>37 И бысть ему кланяющуся во храме месераха бога своего, и адрамелех и сарасар сынове его убиста его мечем: сами же бежаста в землю араратску. И воцарися асордан сын его вместо его.

%{Глава}20

<p>1 Во днех онех разболеся езекиа (царь) да смерти. И вниде к нему исаиа пророк сын амосов и рече к нему: тако глаголет Господь: заповеждь дому твоему, умреши бо ты и не будеши жив.

<p>2 И обрати езекиа лице свое ко стене и помолися ко Господу, глаголя:

<p>3 Господи помяни ныне, яко истиною ходих пред\ тобою и сердцем совершенным, и угодная пред\ очима твоима сотворих. И плакася езекиа плачем великим.

<p>4 И бяше исаиа еще посреде двора, и бысть слово господне к нему, глаголя:

<p>5 возвратися и рцы езекии вожду людий моих: тако глаголет Господь Бог давида отца твоего: услышах молитву твою и видех слезы твоя: се, аз изцелю тя, и в день третий взыдеши в дом Господень:

<p>6 и приложу к летом твоим лет пятьнадесять, и от руки царя ассирийска избавлю тя и град сей, и защищу град сей мене ради и давида ради раба моего.

<p>7 И рече исаиа: да возмут перевясло смоквей и да положат на вред, и изцелеет.

<p>8 И рече езекиа ко исаии: кое знамение, яко изцелит мя Господь и взыду в дом Господень в день третий;

<p>9 И рече исаиа: сие знамение от Господа, яко сотворит Господь слово, еже глагола: (хощеши ли да) пойдет стень десять степений, или возвратится десять степений;

<p>10 И рече езекиа: удобно стени уклонитися десять степений: ни, но да возвратится стень на десять степений вспять.

<p>11 И возопи исаиа пророк ко Господу, и возвратися стень по числу назад десять степений.

<p>12 Во время оно посла мародах валадан, сын валаданов, царь вавилонский, книги и дары ко езекии: слыша бо, яко разболеся (царь) езекиа.

<p>13 И порадовася езекиа о них, и показа им весь дом свой сокровищный, сребро и злато, и ароматы и елей добрый, и дом сосудов и елика обретошася в сокровищих его: и не бе места, егоже не показа им езекиа в дому своем и во всей области своей.

<p>14 И вниде исаиа пророк ко езекии царю и рече к нему: что глаголаша мужие сии, и откуду приидоша к тебе; и рече езекиа: от земли дальния приидоша ко мне, от вавилона.

<p>15 И рече: что видеша в дому твоем; и рече езекиа: вся, елика в дому моем, видеша: несть в дому моем, егоже им не показах, но и яже в сокровищих моих (видеша).

<p>16 И рече исаиа ко езекии: слыши слово господне:

<p>17 се, дние грядут, рече Господь, взята будут вся, яже в дому твоем, и вся, яже собраша отцы твои до дне сего, внидут в вавилон: и не останется слово, еже рече Господь.

<p>18 И сынове твои, иже изыдут из\ тебе, ихже родиши, возмутся и будут скопцы в дому царя вавилонскаго.

<p>19 И рече езекиа ко исаии: благо слово господне еже глагола: да будут мир во дни моя.

<p>20 И прочая словес езекиевых, и вся сила его, и елика сотвори, источник и водотечь, и введе воду во град, не се ли, сия написана в книзе словес дний царей иудиных;

<p>21 И успе езекиа со отцы своими, и погребен бысть во граде давидове. И воцарися манассиа сын его вместо его.

%{Глава}21

<p>1 Сын дванадесяти лет манассиа, егда нача царствовати, и пятьдесят пять лет царствова во иерусалиме. Имя матере его офовиа.

<p>2 И сотвори лукавое пред\ очима господнима, и хождаше вслед мерзостей языков, ихже отрину Господь от лица сынов Исраилевых:

<p>3 и обратися, и созда высокая, иже разори отец его езекиа, и воздвиже жертвенник ваалу, и сотвори дубравы, яже сотвори ахаав царь Исраилев, и поклонися всей силе небесней и поработа им:

<p>4 и созда олтарь в дому господни, якоже рече Господь: во иерусалиме положу имя мое.

<p>5 И сотвори олтарь всей силе небесней на дву двору дому господня:

<p>6 и провождаше сыны своя чрез\ огнь, и вражаше, и волшвения творяше, и сотвори капища, и волшебницы умножи творити лукавое пред\ очима господнима, еже прогневати его:

<p>7 и постави изваяное дубравы в храме, о немже рече Господь к давиду и к соломону сыну его: в храме сем и во иерусалиме, егоже избрах от всех колен Исраилевых, и положу ту имя мое на веки,

<p>8 и не приложу подвигнутися нозе Исраилеве от земли, юже дах отцем их, аще тии соблюдут вся елика заповедах, по всей заповеди, юже заповеда им раб мой моисей.

<p>9 И не послушаша, и прельсти их манассиа, еже сотворити лукавое пред\ очима господнима паче язык, яже истреби Господь от лица сынов Исраилевых.

<p>10 И глагола Господь рукою рабов своих пророков, глаголя:

<p>11 за сия, елика сотвори манассиа царь иудин мерзости сия лукавыя, паче всех яже сотвориша аморрее, иже прежде сего быша, и введе во грех и иуду, в кумирех своих:

<p>12 не тако: сице глаголет Господь Бог Исраилев: се, аз наведу злая на иерусалим и на иуду, яко всякому слышащему пошумят обоя уха его,

<p>13 и простру на иерусалим меру самарийскую и весы дому ахаавля: и истреблю иерусалима, якоже изглаждается алавастр изглаждаемый и превращается в лице свое:

<p>14 и изрину останки достояния моего и предам их в руки врагов их, и будут в расхищение и в плен всем врагом своим:

<p>15 понеже сотвориша лукавое пред\ очима моима и быша прогневляюще мя от дне, в оньже изведох отцы их от земли египетския, и до дне сего.

<p>16 Еще же кровь неповинную излия манассиа многу зело, дондеже наполни иерусалиму уста до уст, кроме грехов его, имиже во грех введе иуду, сотворити лукавое пред\ очима господнима.

<p>17 И прочая словес манассииных, и вся елика сотвори, и грех его, имже согреши, не сия ли написана в книзе словес дний царей иудиных;

<p>18 И успе манассиа со отцы своими, и погребен бысть в вертограде дому своего, в вертограде озы. И воцарися аммон сын его вместо его:

<p>19 сын двадесяти дву лет бе аммон, егда нача царствовати и два лета царствова во иерусалиме. Имя же матери его месоллам, дщи арусова из\ иетевы.

<p>20 И сотвори лукавое пред\ очима господнима, якоже сотвори манассиа отец его,

<p>21 и хождаше по всему пути, имже ходи отец его, и поработа кумиром, имже поработа отец его, и поклонися им:

<p>22 и остави Господа Бога отец своих, и не ходи путем господним.

<p>23 И восташа отроцы аммоновы нань и умертвиша царя в дому его.

<p>24 Людие же земли (тоя) избиша всех воставших на царя аммона, и воцариша людие земли тоя иосию сына его вместо его.

<p>25 И прочая словес аммоновых, елика сотвори, не се ли, сия написана и в книзе словес дний царей иудиных;

<p>26 И погребоша его во гробе его в вертограде озине. И воцарися иосиа сын его вместо его.

%{Глава}22

<p>1 Сын осми лет бе иосиа, егда нача царствовати, и тридесять едино лето царствова во иерусалиме. Имя же матери его иедида, дщи едеева, от васурофа.

<p>2 И сотвори правое пред\ очима господнима, и хождаше во всех путех давида отца своего, не совратися ни на десно, ни на шуее.

<p>3 И бысть во осмоенадесять лето царства иосиина, в седмый месяц, посла царь сафана, сына езелиина, сына месолламля, книгочию дому господня, глаголя:

<p>4 взыди к хелкии жерцу великому и запечатлей сребро внесеное в дом Господень, еже собраша стрегущии врат от людий,

<p>5 и да дадут е в руки творящих дела приставником в храме господни: да дадят е творящым дела в дому господни, еже подкрепляти разселины храма,

<p>6 древоделем и каменосечцем и покупающым древа и камение тесаное на утверждение разселин храма.

<p>7 обаче не сочисляху их о сребре даемем им, яко верно тии творяху.

<p>8 И рече хелкиа жрец великий ко сафану книгочию: книгу закона (божия) обретох в дому господни. И даде хелкиа книгу сафану, и прочте ю.

<p>9 И вниде в дом Господень и царю иосии, и возвести царю слово и рече: слияша раби твои сребро обретшееся в дому господни, и даша е приставницы в руки творящым дела в храме господни.

<p>10 И рече сафан книгочия к царю, глаголя книгу закона даде ми хелкиа жрец. И прочте ю сафан пред\ царем.

<p>11 И бысть яко услыша царь словеса книги законныя, и раздра ризы своя,

<p>12 и заповеда царь хелкии жрецу и ахикаму сыну сафаню, и аховору сыну михеину и сафану книгочию и асаию рабу цареву, глаголя:

<p>13 приидите, испросите Господа о мне и о всех людех и о всем иуде, и о словесех книги обретшияся сея, яко велик гнев Господень разжженый на нас, понеже не послушаша отцы наши словес книги сея, еже творити по всем написанным на ны.

<p>14 И иде хелкиа жрец и ахикам, и аховор и сафан и асаиас ко олдаме пророчице, жене селима сына фекуева, сына араса ризохранителя: и сия живяше во иерусалиме в масене: и глаголаша к ней по сему.

<p>15 И рече им: сице глаголет Господь Бог Исраилев: рцыте мужеви пославшему вы ко мне:

<p>16 тако глаголет Господь: се, аз наведу злая на место сие и на живущыя в нем, вся словеса книжная, яже прочте царь иудин:

<p>17 понеже оставиша мя и кадяху богом другим, яко да прогневают мя делесы рук своих, и разжжется ярость моя на место сие и не угаснет:

<p>18 и ко царю иудину пославшему вас вопросити Господа, сице рцыте ему: тако глаголет Господь Бог Исраилев: словеса, яже слышал еси,

<p>19 за сия, яко умягчися сердце твое и смирился еси пред\ лицем господним, услышав елика глаголах на место сие и на живущыя в нем, еже быти в погубление и в проклятие, и раздрал еси ризы твоя, и плакался предо мною, и аз убо услышах, глаголет Господь:

<p>20 сего ради аз приложу тя ко отцем твоим, и соберешися во гроб твой в мире, и не узриши очима твоима всех злых, яже аз имам навести на место сие и на живущыя в нем.

%{Глава}23

<p>1 И возвестиша сия глаголы цареви: и посла царь, и собра к себе вся старейшины иудины и иерусалимляны,

<p>2 и вниде царь в дом Господень, и вси мужие иудины и вси живущии во иерусалиме с ним, и жерцы, и пророцы, и вси людие от мала и до велика, и прочте во ушеса их вся словеса книги завета обретшияся в дому господни:

<p>3 и ста царь у столпа и завеща завет пред\ Господем, еже ходити вслед Господа и хранити заповеди его и свидения его и оправдания его всем сердцем и всею душею, еже возставити словеса завета сего, яже писана в книзе сей. И сташа вси людие в завете.

<p>4 И заповеда царь хелкии жерцу великому и жерцем вторым и стрегущым врат изнести от храма господня вся сосуды сотвореныя ваалу и дубраве и всей силе небесней, и сожже и вне иерусалима в садимофе кедрсте и изверже прах их в вефиль:

<p>5 и сожже хомаримы, ихже даша царие иудины, и кадяху в высоких и во градех иудиных и во окрестных иерусалима, и кадящих ваалу, и солнцу, и луне, и планетам и всей силе небесней:

<p>6 и изнесе кумир из\ храма господня вне иерусалима на поток кедрск, и сожже его в потоце кедрсте, и истни в прах, и вверже прах их в гробы сынов людских:

<p>7 и разруши храм кадисимов, иже бе в храме господни, идеже жены прядяху ризы кумиру:

<p>8 и возведе вся жерцы от градов иудиных, и оскверни высокая, идеже кадяху жерцы, от гаваи да вирсавеи: и разруши храм врат, иже бе при дверех врат иисуса князя граднаго, иже ошуюю входящым дверми града.

<p>9 обаче не вхождаху жерцы высоких ко олтарю господню во иерусалиме, но токмо ядяху опресноки посреде братии своея.

<p>10 И оскверни тафефа, иже в дебри сынов еномлих, еже не превести мужу сына своего и мужу дщере своея молоху сквозе огнь:

<p>11 и сожже кони, ихже даша царие иудины солнцу во входе храму господня, при влагалищи нафана, царева скопца во фаруриме: и колесницу солнечную сожже огнем:

<p>12 и олтари, яже на крове горницы ахазовы, яже сотвориша царие иудины и олтари, иже созда манассиа во двою двору храма господня, раскопа царь, и сверже оттуду, и всыпа прах их в поток кедрск:

<p>13 и храм, иже пред\ лицем иерусалима, одесную горы мосфаф, егоже созда соломон царь Исраилев астарте мерзости сидонстей и хамосу мерзости моавли и молхолу мерзости сынов аммоних, оскверни царь:

<p>14 и сокруши столпы, и искорени дубравы, и наполни места их костми человеческими:

<p>15 и олтарь иже во вефили высокий, егоже сотвори иеровоам сын наватов, иже в грех введе Исраиля, и олтарь той высокий раскопа, и сокруши камение его, и истни в прах, и сожже кумиры.

<p>16 И восклонися иосиа, и виде гробы сущыя во граде тамо, и посла, и взя кости от гроб, и сожже на олтари, и оскверни его по глаголу господню, егоже глагола человек божий, егда стояше иеровоам в праздник пред\ олтарем: и обращься возведе очи свои на гроб человека божия глаголавшаго словеса сия.

<p>17 и рече: что могила сия, юже аз вижду; И реша ему мужие града: гроб сей человека божия есть, иже прииде от иуды и проглагола словеса сия, яже сотворил еси ныне над\ олтарем, иже в вефили.

<p>18 И рече: оставите его, да не подвижет ни един муж костей его. И оставиша кости его с костьми пророка пришедшаго от самарии.

<p>19 Еще и вся храмы высоких сущих во градех самарийских, яже сотвориша царие Исраилевы прогневляюще Господа, отверже иосиа, и сотвори им вся дела, яже сотвори в вефили,

<p>20 и закла вся жерцы высоких сущыя тамо пред\ олтарми, и сожже на них кости человечи, и возвратися во иерусалим.

<p>21 И заповеда царь всем людем, глаголя: сотворите пасху Господеви Богу нашему, якоже писано в книзе завета сего:

<p>22 яко не бысть пасха сия от дний судий, иже судиша Исраилеви, и во всех днех царей Исраилевых и царей иудиных:

<p>23 но токмо во осмоенадесять лето царя иосии бысть пасха Господу во иерусалиме.

<p>24 Еще и волшебники, и вражбиты, и ферафимы, и кумиры, и вся мерзости бывшыя в земли иудине и во иерусалиме, искорени царь иосиа, да утвердит словеса законная писанная в книзе, юже обрете хелкиа жрец в храме господни.

<p>25 Подобен ему не бысть пред\ ним царь, иже обратися к Господеви всем сердцем своим и всею душею своею и всею силою своею по всему закону моисеову, и по нем не воста подобен ему.

<p>26 обаче не отвратися Господь от ярости гнева своего великаго, имже воз\ъярися гневом на иуду, на прогневания, имиже прогнева его манассиа,

<p>27 и рече Господь: еще и иуду отрину от лица моего, якоже отринух Исраиля, и град сей отвергу, егоже избрах, иерусалима, и храм, о немже рех: будет имя мое ту.

<p>28 И прочая словес иосиевых, и вся елика сотвори, не сия ли написана в книзе словес дний царей иудиных;

<p>29 Во днех же его взыде фараон нехао царь египетск на царя ассирийска на реку евфрат: и изыде царь иосиа на сретение ему, и уби его нехао царь в магеддоне, егда его узре.

<p>30 И взяша его отроцы его мертва из\ магеддона и принесоша его во иерусалим, и погребоша его во гробе его во граде давидове. И пояша людие земли тоя иоахаза сына иосиина и помазаша его, и воцариша его вместо отца его.

<p>31 Сын двадесяти и триех лет бе иоахаз, внегда нача царствовати и три месяцы царствова во иерусалиме. Имя же матери его амитала, дщи иеремии из\ ловны.

<p>32 И сотвори лукавое пред\ очима господнима, по всем елика сотвориша отцы его.

<p>33 И пресели его фараон нехао в ревлаам в землю емаф, да не царствует во иерусалиме, и возложи дань на землю ту сто талант сребра и сто талант злата.

<p>34 И постави царем фараон нехао над\ ними елиакима, сына иосии царя иудина, вместо иосии отца его, и премени имя ему иоаким: иоахаза же взя и введе во египет и умре тамо.

<p>35 И сребро и злато даде иоаким фараону, обаче написа землю даяти сребро по словеси фараоню: муж по оценению своему даяше сребро и злато от людий земли тоя даяти фараону нехао.

<p>36 Сын бе двадесяти и пяти лет иоаким, егда нача царствовати, и единонадесять лет царствова во иерусалиме. Имя же матери его иелдаф, дщи фадаиля, от румы.

<p>37 И сотвори лукавое пред\ очима господнима, по всем елика сотвориша отцы его.

%{Глава}24

<p>1 Во днех его взыде навуходоносор царь вавилонский, и бысть ему иоаким раб три лета, и отвратися, и отвержеся его.

<p>2 И посла Господь ему единопоясники халдейския и единопоясники сирийския, поясники сынов аммоних, и посла их в землю иудову на побеждение по словеси господню, еже глагола рукою рабов своих пророков.

<p>3 обаче прииде по гневу господню на иуду, еже отставити его от лица своего грех ради манассииных, по всем елика сотвори,

<p>4 и кровь неповинную пролия, и наполни иерусалим крове неповинныя, сего ради не восхоте Господь умилостивитися.

<p>5 И прочая словес иоакимовых, и вся елика сотвори, не се ли, сия написана в книзе словес дний царей иудиных;

<p>6 И успе иоаким со отцы своими, и воцарися иехониа вместо его.

<p>7 И не приложи ксему царь египетский изыти из\ земли своея, яко взя царь вавилонский от потока египетска даже до реки евфрата, вся елика быша царя египетска.

<p>8 Сын осминадесяти лет иехониа, егда нача царствовати, и три месяцы царствова во иерусалиме. Имя же матере его несфа, дщи еланасфана, от иерусалима.

<p>9 И сотвори лукавое пред\ очима господнима, по всему елико сотвори отец его.

<p>10 И в время то взыде навуходоносор царь вавилонскими на иерусалим, и бысть град во облежении.

<p>11 И прииде навуходоносор царь вавилонский на град иерусалим, и отроцы его около обседяху град.

<p>12 И изыде иехониа царь иудин ко царю вавилонскому, сам и отроцы его, и мати его, и князи его, и скопцы его, и взя его царь вавилонский в осмое лето царства своего.

<p>13 И изнесе вся сокровища оттуду сущая во храме господни и сокровища дому царева, и сокруши вся сосуды златыя, яже сотвори соломон царь Исраилев во храме по глаголу господню,

<p>14 и пресели иерусалимляны и вся князи, и сильныя крепостию, плена десять тысящ пленив, и всякаго древоделя, и художники: и никтоже остася, токмо убозии земли тоя:

<p>15 и преведе иехонию в вавилон, и матерь цареву, и жены царевы, и скопцы его, и крепкия земли тоя введе на преселение из\ иерусалима в вавилон:

<p>16 и вся мужы силы, седмь тысящ, и древодель и художников тысящу, вси сильнии творящии брань, и введе их царь вавилонский в преселение в вавилон.

<p>17 И постави царем вавилонский царь ватфанию сына его и вместо его, и преложи имя ему седекиа.

<p>18 Сын двадесяти и единаго лета седекиа, внегда нача царствовати, и единонадесять лет царствова во иерусалиме. Имя же матере его амитала, дщи иеремиина, от ловны.

<p>19 И сотвори лукавое пред\ очима господнима, по всему елика сотвори иоаким,

<p>20 яко ярость бе господня на иерусалиме и на иуде, дондеже отверже я от лица своего. И отвержеся седекиа царя вавилонска.

%{Глава}25

<p>1 И бысть в лето девятое царства его, в месяц десятый, прииде навуходоносор царь вавилонский и вся сила его на иерусалим: и обступи его отвсюду, и создаша окрест его бойницы.

<p>2 И бысть град во облежении до первагонадесять лета царства седекиина, девятаго дне месяца:

<p>3 и превозможе во граде глад, и не бысть хлеба людем земли тоя:

<p>4 и разседеся град, и вси мужие воинстии изыдоша нощию путем врат, яже посреде стен, яже суть у вертограда царева, и халдее окрест града (беша). И побеже (царь седекиа) путем пустынным:

<p>5 и погна сила халдейская в\ъслед царя, и яша его во аравофе иерихонстем, и вся сила его разсыпася от него:

<p>6 и пояша царя и поведоша его к царю вавилонску в ревлафу: и глагола с ним суд:

<p>7 и сыны седекиины закла пред\ очима его, и очи седекиины избоде, и связа его узами, и отведе его во вавилон.

<p>8 В месяц же пятый, в седмый день месяца, сие лето девятоенадесять навуходоносора царя вавилонска, прииде навузардан архимагир, раб царя вавилонскаго, во иерусалим

<p>9 и зажже храм Господень и дом царев, и вся домы иерусалимли и вся домы великия сожже архимагир:

<p>10 и стены иерусалимли окрест раскопа сила халдейская.

<p>11 И останок людий избывших во граде и впадших, иже отпадоша ко царю вавилонску, и прочее и утверждение пренесе навузардан воевода.

<p>12 И от нищих земли тоя остави архимагир винограды блюсти и вертограды.

<p>13 И столпы медяны в храме господни, и подставы, и море медное сущее во храме господни сокрушиша халдее, и взяша медь их во вавилон:

<p>14 и конобы, и котлы и фиалы, и кадилницы, и вся сосуды медяныя, в нихже служаху, взяша:

<p>15 и кадилницы, и фиалы златыя и сребряныя взя архимагир,

<p>16 столпы два, и моря едино, и подставы, яже сотвори соломон храму господню: не бе веса меди всех сосудов.

<p>17 Осминадесяти лакот бысть высота столпа единаго, и глава медяна на нем: и высота главе три лакти, и на главе мрежи и шипки окрест, вся медяна: по сему же и столп вторый со мрежею.

<p>18 И поят архимагир сареа жерца перваго и софонию жерца втораго, и три стражы вратныя:

<p>19 и от града взя скопца единаго, иже бе приставник над\ мужи военными, и пять мужей предстоящих пред\ лицем царевым, обретшихся во граде, и книгочиа князя силы, иже строяше люди земли тоя, и шестьдесят мужей людий земли тоя обретшихся во граде:

<p>20 и поят я навузардан архимагир, и приведе я к царю вавилонскому в ревлафу.

<p>21 И порази их царь вавилонский, и умори я в ревлафе, в земли емафове. И преселися иуда свыше земли своея.

<p>22 И людие оставшиися в земли иудове, ихже остави навуходоносор царь вавилонский, и постави над\ ними годолию, сына ахикамля, сына сафаня.

<p>23 И услышаша вси князи силы сами и мужие их, яко постави царь вавилонский годолию, и приидоша к годолии в массифу, и исмаил сын нафаниин, и иоанан сын карифов, и сараиа сын фанамафов нетофафитский, и иезониа сын махаффов, сами и мужие их (приидоша).

<p>24 И клятся им годолиа и мужем их и рече им: не бойтеся пришествия халдеев: седите на земли и работайте царю вавилонскому, и добро будет вам.

<p>25 И бысть в месяц седмый, прииде исмаил сын нафаниин сына елисамля от семене царска, и десять мужей с ним, и порази годолию, и умре, и иудеев и халдеев, иже с ним бяху в массифе.

<p>26 И восташа вси людие, от мала и до велика, и князи сил, и внидоша во египет, яко убояшася от лица халдейска.

<p>27 И бысть в лето тридесять седмое преселения иоахина царя иудина, в дванадесятый месяц, в двадесять седмый день месяца, вознесе евилмародах царь вавилонский, в лето царства своего, главу иоахина царя иудина, и изведе его из\ дому темницы его,

<p>28 и глагола с ним благая, и даде престол ему свыше престолов царей, иже бяху с ним в вавилоне:

<p>29 и измени ризы его темничныя, и ядяше хлеб с ним всегда, во вся дни живота своего.

<p>30 И пища его от дому царска давана бяше, и все изобилие во дни его, во вся дни живота его.
