а~ паралипоменон

%{Глава}1

<p>1 Адам, сиф, енос,

<p>2 каинан, малелеил, иаред,

<p>3 енох, мафусал, ламех,

<p>4 ное, сим, хам, иафеф.

<p>5 Сынове иафефовы: гамер и магог и мадай, иован, елиса и фовел, и мосох и фирас.

<p>6 Сынове же гамеровы: асханаз и рифаф и форгама.

<p>7 Сынове же иовани: елиса и фарсис, и хеттим и доданим.

<p>8 Сынове же хамовы: хус и месраим, фуд и ханаан.

<p>9 Сынове же хусовы: сава и евила, и савафа и регма и севефаха. Сынове же регмановы: сава и дадан.

<p>10 Хус же роди неврода: сей нача быти исполин ловец на земли.

<p>11 Месраим же роди лодиима и анамиима, и лавиима и неффосеимы,

<p>12 и фафероимы и патросониимы, и хаслоимы, от нихже изыдоша филистими, и каффориимы.

<p>13 Ханаан же роди сидона первенца своего и хеттеа,

<p>14 и иевусеа и аморреа, и гергесеа

<p>15 и евеа, и арукеа и асенеа,

<p>16 и арадиа и самареа и амафиа.

<p>17 Сынове же симовы: елам и ассур, и арфаксад и луд и арам. Сынове же арамли: уз и ул, и гефер и мосох.

<p>18 Арфаксад же роди каинана, каинан же роди салу, сала же роди евера.

<p>19 Еверу же родистася два сына: имя единому фалек, яко бо дни его разделена бысть земля, и имя брату его иектан.

<p>20 Иектан же роди елмодада и салефа, и асермофа и иадера,

<p>21 и адорама и узала, и деклу

<p>22 и гамаала, и авимеила и саву,

<p>23 и уфира и евилата и иоава: вси сии сынове иектановы.

<p>24 Сынове же симовы: арфаксад, каинан, сала,

<p>25 евер, фалек, рагав,

<p>26 серух, нахор, фара,

<p>27 аврам, той есть авраам.

<p>28 Сынове же авраамли: исаак и исмаил.

<p>29 Сии же роди их: первенец исмаилов наваиоф и кидар, и навдеил и мавсан,

<p>30 и масма и идума, и массий и ходдад, и феман

<p>31 и иетур, и нафес и кедма: сии суть сынове исмаили.

<p>32 Сынове же хеттуры подложницы авраамовы, и роди ему зомврана и иезана, и мадала и мадиама, и иесвока и суеа. Сынове же иезани: сава и дедан. Сынове же дедановы: рагуил и навдеил, и ассуриим и латусиим и асомин.

<p>33 Сынове же мадиамли: гефар и офер, и енох и авида и елдад: вси тии сынове хеттурини. Роди же авраам исаака.

<p>34 Сынове же исааковы исав и Исраиль.

<p>35 Сынове же исавовы: елифаз и рагуил, и иевул и иеглом и корей.

<p>36 Сынове елифазовы: феман и омар, и софар и гофам и кенез. Фамна же подложница елифазова роди ему амалика.

<p>37 Сынове же рагуилевы: нахеф и заре, и сомме и мозе.

<p>38 Сынове же сиировы: лотан и совал, и севегон и ана, и дисон и асар и рисон.

<p>39 Сынове же лотани: хорри и еман, и сестре лотаня фамна.

<p>40 Сынове же совали: адуар и манааф, и увал и саифи и онан. Сынове же севегони: аиа и онам.

<p>41 Сынове же анани: дисон и еливама, дщи ананя, двое. Сынове же дисоновы: амада и есеван, и ефран и харран.

<p>42 Сынове же асаровы: валаам и занан и илакан, и сынове дисони: ос и арран.

<p>43 И сии царие их, иже царствоваша в земли едомли, прежде неже бысть царь над\ сыны Исраилевыми: валак сын веоров, и имя граду его деннава:

<p>44 умре же валак, и царствова вместо его иовав, сын зарин, от восорры.

<p>45 И умре иовав, и царствова вместо его асом от земли феманони.

<p>46 И умре асом, и царствова вместо его адад, сын варадов, иже порази мадиама на поли моавли: и имя граду его гетфем.

<p>47 И умре адад, и царствова вместо его самаа от мессеккаса.

<p>48 И умре самаа, и царствова вместо его саул от роовофа, иже близ\ реки.

<p>49 умре же саул, и царствова вместо его валаеннон сын аховоров.

<p>50 И умре валаеннон, и царствова вместо его адад сын варадов, егоже граду имя бе фогор и имя жене его метевеиль, дщерь матраифа.

<p>51 И умре адад, и начаша быти князи едомли: князь феман, князь алуа, князь иефаф,

<p>52 князь еливама, князь ила, князь финон,

<p>53 князь кенез, князь феман, князь вамаил,

<p>54 князь гамесил, князь арераман. Сии быша князи едомстии.

%{Глава}2

<p>1 Сынове же Исраилевы сии суть: рувим, симеон, левий, иуда, иссахар, завулон,

<p>2 дан, иосиф, вениамин, неффалим, гад и асир.

<p>3 Сынове иудины: ир, авнан и силом: сии трие родишася ему от дщере савы хананитяныни. Бысть же ир первенец иудин лукав пред\ Господем: и уби его.

<p>4 Фамарь же невестка его роди ему фареса и зару. Всех сынов иудиных пять.

<p>5 Сынове же фаресовы: есром и иемуил.

<p>6 Сынове же зарины: замврий и ифам, и емуан и калхад и даралей: всех пять.

<p>7 Сынове же хармиины ахар, иже смути Исраиля, иже сложися на проклятие.

<p>8 И сынове ифамли азариа.

<p>9 Сынове же есромовы, иже родишася ему: иерамеил и арам и халови.

<p>10 Арам же роди аминадава, аминадав же роди наассона, князя дому иудину,

<p>11 наассон же роди салмона, и салмон роди вооза,

<p>12 и вооз роди овида, и овид роди иессеа.

<p>13 Иессей же роди первенца своего елиава, и втораго аминадава, и третияго самеа,

<p>14 и четвертаго нафанаила, и пятаго реила,

<p>15 и шестаго асака, и седмаго давида.

<p>16 И сестры их быша: саруиа и авигеа. Сынове же саруины: авесса и иоав и асаил, трие сии.

<p>17 Авигеа же роди амессу, егоже отец бысть иофор исмаилтянин.

<p>18 И халев сын есромов поя жену азуву и иериофу. И сии сынове ея: иасар и сував и ардон.

<p>19 И умре азува, и взя себе халев жену ефрафу, яже роди ему ора,

<p>20 ор же роди урию, и уриа роди веселеила.

<p>21 По сем же вниде есром ко дщери махира отца галаадова, и сей поя ю, сый в летех шестидесяти пятих: и роди ему сегува.

<p>22 Сегув роди иаира, и беша ему двадесять три грады в земли галаадстей.

<p>23 Взя же гедсур и арам веси иаировы, канаф и села его, шестьдесят градов. Вси тии сынове махира отца галаадова.

<p>24 И по умертвии есрома вниде халев во ефрафу, жена же есромля авиа, и роди ему асдома отца фекоева.

<p>25 И беша сынове иерамеила первенца есромля: рам первенец и ваана, и арам и асом брат его.

<p>26 И бе жена ина иерамеилу, именем атара, яже бысть мати унамля.

<p>27 И быша сынове рама первенца иерамеиля: маас и иамин и акор.

<p>28 И быша сынове унамли саммаа и еддай. Сынове же саммаины надав и ависур.

<p>29 И имя жене ависурове авигеа: и роди ему озва и моддиа.

<p>30 Сынове же надавли салад и апфаин: и умре салад не имый чад.

<p>31 И сынове апфаини иесий: и сын иесиев сосан: и сынове сосани дадай.

<p>32 Сынове же дадаини: ахисама и иефер и ионафан: и умре иефер не имый чад.

<p>33 Сынове же ионафани фалеф и заза. Тии быша сынове иерамеили.

<p>34 Сосан же не име сынов, но точию дщери, и имяше сосан раба египтянина, именем иераа:

<p>35 и даде сосан дщерь свою иераю рабу своему в жену, и роди ему еффеа,

<p>36 еффей же роди нафана, и нафан роди заведа,

<p>37 завед же роди офлада, офлад же роди иовида,

<p>38 иовид же роди ииуа, ииуй роди азарию,

<p>39 азариа же роди хеллиса, и хеллис роди елеаса,

<p>40 елеас же роди сосомаиа, и сосомай роди саллума,

<p>41 саллум же роди иекомию, и иекомиа роди елисама.

<p>42 Сынове же халева брата иерамеиля, мариса первенец его: той отец зифов: и сынове марисы отца хевронова.

<p>43 И сынове хеврони: корей и фафуй, и реком и самаа.

<p>44 Самаа же роди раема, отца иеркаанова, иеркаан же роди саммаа.

<p>45 Сын же саммаин маон, и маон отец вефсуров.

<p>46 Гефа же подложница халевова роди арана и мосаа и газера: аран же роди газиза.

<p>47 Сынове же аддаини: регма и иоафам, и гирсом и фалет, и гефа и сегав.

<p>48 И подложница халевова моха роди севера и фархана.

<p>49 Роди же сагаф отца мадминаева, и саула отца мадевина, и отца аговдаева, и дщи халевова асха.

<p>50 Сии бяху сынове халевовы, сынове ора первенца ефрафова: совал, отец кариафиаримов,

<p>51 и соломон отец вифлеемов, и арим отец вефгедоров.

<p>52 Быша же сынове совалу отцу кариафиаримлю: араа и есий, и амманиф

<p>53 и умасфае, и кариафиарим и мифифим, и исамафим и исамареим: от тех изыдоша сарафее и есфаголее.

<p>54 Сынове же соломони: вифлеем и нетофат и атароф, дому иоавля, и половина манафиев исараи,

<p>55 отечества писарей обитающих во иависе, фаргафиим и самафиим и сохафим: сии суть кинее, иже приидоша от емафа, отца дому рихавля.

%{Глава}3

<p>1 Сии же быша сынове давидовы, иже родишася ему в хевроне: перворожденный амнон от ахинаамы иезраилитиды: вторый далуиа от авигеи кармилския:

<p>2 третий авессалом сын маахи, дщере фоломиа царя гесурска: четвертый адониа сын аггифин:

<p>3 пятый сафатиа от авиталы: шестый иефраам от аглаи жены его:

<p>4 шесть родишася ему в хевроне, идеже царствова седмь лет и шесть месяц: и тридесять три лета царствова во иерусалиме.

<p>5 И сии родишася ему во иерусалиме: самаа и совав, и нафан и соломон, четыри от вирсавии дщере амииловы:

<p>6 и евар и елисама, и елифалет

<p>7 и нагис, и нафек и иафие,

<p>8 и елисама и елиадак и елифалет, девять.

<p>9 Вси сынове давидова кроме сынов подложничих и фамары сестры их.

<p>10 Сынове же соломони: ровоам, авиа сын его, аса сын его, иосафат сын его,

<p>11 иорам сын его, охозиа сын его, иоас сын его,

<p>12 амасиа сын его, озиа сын его, иоафам сын его,

<p>13 ахаз сын его, езекиа сын его, манассиа сын его,

<p>14 амон сын его, иосиа сын его.

<p>15 Сынове же иосиины: первенец иоахаз, вторый иоаким, третий седекиа, четвертый селлум.

<p>16 Сынове же иоакимовы: иехониа сын его, седекиа сын его.

<p>17 Сынове же иехониины: асир, салафииль сын его,

<p>18 мелхирам, фадаиа и анесар, и иезекиа и осамон и савадиа.

<p>19 Сынове же салафиилевы: зоровавель и семей. Сынове же зоровавелевы: мосоллам и ананиа, и салимин сестра их,

<p>20 и асувеа и оел, и варахиа и асадиа и асовед, пять.

<p>21 Сынове же ананиины: фалтиас, и иесиа сын его, рафал сын его, орна сын его, авдиа сын его, сехениа сын его,

<p>22 и сын сехениин самеа. И сынове самеины: хаттус и иоил, и верриа и ноадиа и саф, шесть.

<p>23 И сынове ноадиины: елионей и езекиа и езрикам, трие.

<p>24 Сынове елионеевы: уадиа и елиасевон, и фадаиа и акаум, и иоанан и далеа и анан, седмь..

%{Глава}4

<p>1 Сынове же иудины: фарес, есром и хармий, и ор и сувал,

<p>2 и рада сын суваль. Сувал же роди иефа, иеф же роди ахимеа и лаада: сии родове арафиины.

<p>3 И сии сынове етановы: иезраиль и иесман и иевдан: имя же сестре их есиадесфон.

<p>4 И фануил отец гедоров, и езер отец осань: сии сынове ора первенца ефрафа, отца вефлаемля.

<p>5 Ассуру же отцу фекоеву бысте две жене: халла и маара:

<p>6 роди же ему маара ахаза и афера, и фемана и аасфира: вси сии сынове маарины.

<p>7 И сынове хеллани: сереф и саар и есфанам.

<p>8 Кое же роди енова и совива и рождение брата рихава, сына иаримля.

<p>9 Бысть же иавис честнейший братии своея: и мати его нарече имя его в болезни.

<p>10 И призва иавис Бога Исраилева, глаголя: аще благословляя благословиши мене и распространиши пределы моя, и будет рука твоя со мною, и сотвориши мя во уразумение, еже не смирити мя. И даде ему Бог вся, елика просих есть.

<p>11 Халев же отец асхань роди махира: сый отец ассафонов.

<p>12 И ассафон роди сафрефу и фессию, и фана отца града нааса, брата селома кенезиина и ахазова: сии мужие рихавли.

<p>13 Сынове же кенезиины: гофониил и сараиа. Сынове же гофониилевы афаф.

<p>14 Манафай же роди гофора, и сараиа роди иорама, отца гисасариимля, зане художницы быша.

<p>15 Сынове же халева сына иефонниина ир, ила и наам. Сынове же илы кенез.

<p>16 Сынове же амелимли: зиф и зефа, и фириа и есерил.

<p>17 Сынове же еврины: иефер, морад, и афер и иамон: и роди иефер марона, и семею, и иесву отца гедорова и отца есфамоня.

<p>18 Жена же его сия адиа роди ему иареда отца гедоря, и авера отца сохоня, и ехфииля, отца заноня. Сии же сынове веффии дщере фараоновы, юже поят морил.

<p>19 И сынове жены идумеаныни, сестры ханема и далиа отца кеила, и симеон отец иомамов. И сынове наимовы отца кеилова: гармий и есфемоний иже из\ махафы.

<p>20 Сынове же симеони: амнон и рамнон сын анань и фимнон. И сынове еси: зохаф, и сынове зохафовы.

<p>21 Сынове силома, сына иудина: ир отец лихавль, и лаада отец марисань: и племя дому делателей виссона в дому есовы,

<p>22 и иоаким, и мужие хозива и иоас и сараф, иже вселишася в моаве: и возврати их аведир в мафукиим.

<p>23 Сии скудельницы обитающии во атаиме и гадире с царем, и в царстве его укрепишася и вселишася тамо.

<p>24 Сынове симеони: намуил и иамин и иарив, саре, саул.

<p>25 Салем сын его, масан сын его, масма сын его,

<p>26 амуил сын его, савуд сын его, закхур сын его, семей сын его.

<p>27 Сынове же семеины шестьнадесять и дщерей шесть. Братиям же их не быша сынове мнози, и вся племена их не умножишася якоже сынове иудины,

<p>28 и обитаху в вирсавеи и саваде, и монаде и во есерсуале,

<p>29 и в валааи и во асеме, и во фоладе

<p>30 и в вафуиле, и в ерме и в сикелаи,

<p>31 и во вефмаримофе и во имисусеосине и в дому варусеоримли: сии грады их даже до царя давида,

<p>32 и села их: етам и ин, рамнон и фоккан и есар, градов пять.

<p>33 И вся веси их окрест градов сих, даже до ваала: сие обдержание их и разделение их.

<p>34 Мосовав же и иемолох, и иосиа сын амасиев,

<p>35 и иоиль и ииуй сын асавиев, сын сараев, сын асииль,

<p>36 и елионай и иокава, и иасуиа и асеа, и иедиил и исмаил и ванеа

<p>37 и зуза сын сафеиев, сына алоня, сына иедиина, сына семриня, сына самеина.

<p>38 Сии произшедшии во именех князей, в родех своих и в домех отечеств своих умножишася во множество,

<p>39 и поидоша да внидут в герары даже до восток дебри взыскати пажити скотом своим:

<p>40 и обретоша пажити премноги и благи: и земля пространна пред\ ними, и мир и покой, зане прежде обитаху от сынов хамовых тамо.

<p>41 И приидоша сии написаннии имены во дни езекии царя иудина и побиша жителей их и обитание, ихже обретоша ту, и искорениша их даже до дне сего: и вселишася вместо их, яко пажить скотом их бяше тамо.

<p>42 От сих же от сынов симеоних идоша в гору сиир мужей пять сот, и фалтиа и ноадиа, и рафаиа и озиил, сынове иесы, князи их:

<p>43 и побиша останки оставшыяся от амалика, и вселишася тамо даже до дне сего.

%{Глава}5

<p>1 Сынове же рувима первенца Исраилева: яко той первенец: и внегда ему взыти на ложе отца своего, даде благословение его сыну своему иосифу, сыну Исраилеву, и не бысть (той) вменен в первенство,

<p>2 яко иуда силен крепостию и в братии своей, и в вожда из\ него, и благословение иосифу.

<p>3 Сынове рувима первенца Исраилева: енох и фаллус, асрон и хармий.

<p>4 Сынове иоилевы: семей и ванеа сын его. Сынове же гога сына семеина:

<p>5 сын его миха, сын его риха, сын его ваал,

<p>6 векра сын его, егоже пресели фаглафалласар царь ассирииский: сей бысть князь колена рувимова.

<p>7 И братия его во отечестве своем, в исчислениих своих, по родом их, князь иоиль и захариа,

<p>8 и валек сын азузов, сын саммы, сын иоилев: той обита во ароире и в наване и веелмаоне,

<p>9 и противу востока обита даже до входа пустыни, от реки евфрата, яко скот их мног в земли галаадстей.

<p>10 Во дни же саула возведоша брань противу агарян: и падоша в руках их обитающии в жилищах своих вси к востоку галаадску.

<p>11 Сынове гадовы прямо их обиташа в земли васани до селха:

<p>12 иоиль первенец, и сафам вторый, и ианин книжник васанский.

<p>13 И братия их, по домом отечеств их: михаил и мосоллам, и савей и иора, и иохан и иовиа и овид, седмь.

<p>14 Сии сынове авихаила сына рувиина, и адди, сына галаадова, сына михаилова, сына иессеина, сына иедаина, сына вузова,

<p>15 брата сына авдиилова, сына гуниина, князь дому отечеств их.

<p>16 Обиташа в галааде, в васане и в весех их и во всех окрестных саронских, даже до исхода.

<p>17 Вси сии сочтени быша во дни иоафама царя иудина и во дни иеровоама царя Исраилева.

<p>18 Сынове рувимовы и гадовы и полплемене манассиина (биша) сынове сильни, мужие носяще щиты и мечы и напрязающе луки и научени брани, четыредесять и четыри тысящы и седмь сот и шестьдесят, исходящии на ополчение.

<p>19 И твориша брань со агаряны и итуреаны, и нафисеаны и надавеаны,

<p>20 и укрепишася над\ ними: и предашася в руце их агаряне и вся обитания их, зане к Богу воззваша во брани, и услыша их, зане уповаша на него.

<p>21 И плениша имения их, велблюдов пятьдесят тысящ, и овец двести пятьдесят тысящ, и ослов две тысящы, и душ человеческих сто тысящ:

<p>22 ранении же мнози падоша, зане (бысть) от Бога брань: и вселишася вместо их даже до преселения.

<p>23 И полплемене манассиина вселишася в земли от васана даже до ваала ермоня и санира и горы аермонски: и сии в ливане умножишася.

<p>24 И сии (быша) князи дому отечеств их: гофер и иеси, и елиил и иеремиа, и иодуиа и иедиил, мужие сильни в крепости, мужие именитии, князи по домом отечеств своих.

<p>25 И оставиша Бога отец своих и соблудиша в\ъслед богов людий земли, ихже потреби Бог от лица их:

<p>26 и воздвиже Бог Исраилев дух фула царя ассирийска и дух фаглафалласара царя ассирийска, и пресели рувима и гада и полплемене манассиина, и введе их во аллан и иовор, и во аран и на реку гозан, даже до дне сего.

%{Глава}6

<p>1 Сынове левии: герсон, кааф и мерари.

<p>2 Сынове же каафовы: амрам и иссаар, хеврон и озиил.

<p>3 Сынове же амрамли: аарон и моисей и мариам. Сынове же аароновы: надав и авиуд, елеазар и ифамар.

<p>4 И елеазар роди финееса, и финеес роди авиуда,

<p>5 и авиуд роди воккиа, и воккий роди озию,

<p>6 озиа же роди сареа, и сарей роди мариофа,

<p>7 мариоф же роди амарию, амариа же роди ахитова,

<p>8 ахитов же роди садока, и садок роди ахимааса,

<p>9 ахимаас же роди азарию и азариа роди иоанана,

<p>10 иоанан же роди азарию, той есть азариа, иже священствова в дому, егоже созда соломон во иерусалиме.

<p>11 Роди же азариа амарию, и амариа роди ахитова,

<p>12 ахитов же роди садока, и садок роди селлума,

<p>13 и селлум роди хелкию, и хелкиа роди азарию,

<p>14 и азариа роди сареа, и сарей роди иоседека.

<p>15 Иоседек же изыде, егда пресели Господь иуду и иерусалима рукою навуходоносора в вавилон.

<p>16 Сынове же левиини: герсон, кааф и мерари.

<p>17 И сия имена сынов герсоних: ловений и семей.

<p>18 Сынове же каафовы: амрам и иссаар, хеврон и озиил.

<p>19 Сынове же мерарины: мооли и муси. И сии роди левиини по отечеством их.

<p>20 Герсонови: ловений сын его, иеф сын его, семна сын его,

<p>21 иола сын его, аддо сын его, зара сын его, иефри сын его.

<p>22 Сынове каафовы: иссаар сын его, аминадав сын его, корей сын его, асир сын его,

<p>23 елкана сын его, ависаф сын его, асир сын его,

<p>24 кааф сын его, уриил сын его, озиа сын его, саул сын его.

<p>25 Сынове же елкановы: амаси сын его, амиоф сын его,

<p>26 елкана сын его, суфий сын его, и нааф сын его,

<p>27 елиав сын его, иеремеил сын его, елкана сын его, самуил сын его.

<p>28 Сынове же самуили: первенец его иоиль и вторый авиа.

<p>29 Сынове же мерарины: мооли сын его, ловений сим его, семей сын его, озиа сын его,

<p>30 саммаа сын его, ананий сын его, асаиа сын его.

<p>31 Сии же суть, ихже постави давид над\ певцы в дому господни, егда постави кивот:

<p>32 и бяху служаще пред\ скиниею дому свидения в пении, дондеже созда соломон дом Господень во иерусалиме, и стояху по чину своему в служении своем.

<p>33 И сии предстоящии и сынове их от сынов каафовых: еман певец сын иоиля, сына самуилева,

<p>34 сына елканова, сына еремеилева, сына елиавля, сына наафова,

<p>35 сына суфова, сына елканаева, сына амиофова, сына амасова,

<p>36 сына елканова, сына иоилева, сына азариева, сына сафаниева,

<p>37 сына маафова, сына ассерова, сына авиасафова, сына асирова, сына кореова,

<p>38 сына аминадавова, сына исаарова, сына каафова, сына левиина, сына Исраилева:

<p>39 и брат его асаф, иже стояша одесную его: асаф сын варахии, сына самааева,

<p>40 сына михаилова, сына масилова, сына мелхиева,

<p>41 сына афаниева, сына зараева, сына адаиева,

<p>42 сына ифамова, сына земмина, сына семеиева,

<p>43 сына иеефова, сына герсонова, сына левиина.

<p>44 Сынове же мерарины братия их ошуюю: ефам сын хусии, сына авдиина, сына малохова,

<p>45 сына савиева, сына амасиева, сына хелкиева,

<p>46 сына амасиева, сына ваниина, сына семирова,

<p>47 сына моолиина, сына мусиева, сына мерарина, сына левиина.

<p>48 Братия же их по домом отечеств их, левитяне даны во всякое дело служения скинии дому божия:

<p>49 и аарон и сынове его кадяху над\ олтарем всесожжений и над\ олтарем фимиама во всякое дело святых святым, и да молятся за Исраиля по всему, елика повеле моисей раб божий.

<p>50 Сии же сынове аарони: елеазар сын его, финеес сын его, авиуд сын его,

<p>51 вокхий сын его, озий сын его, сарей сын его,

<p>52 мариоф сын его, амариа сын его, ахитов сын его,

<p>53 садок сын его, ахимаас сын его.

<p>54 И сия обитания их, по селам их и в пределех их, сыном аароним племени каафову, тем бо бысть жребий:

<p>55 и даша им хеврон в земли иудине и подградия его окрест его:

<p>56 и села града и веси его даша халеву сыну иефонниину.

<p>57 Сыном же аароним даша грады убежищ: хеврон и подградия его, и ловну и подградия ея, и алом и окрестная его,

<p>58 и келом и окрестная его, и давир и окрестная его,

<p>59 и асан и подградия его, и вефсамис и подградия его, и вефсур и подградия его:

<p>60 от колена же вениаминова гаваон и подградия его, и еламоф и подградия его, и еламвей и подградия его, и анафоф и подградия его: всех градов их тринадесять, градов по племенем их.

<p>61 И сыном каафовым оставшымся от племене рода, от полуплемене манассиина, даша по жребию десять градов.

<p>62 И сыном герсоним по племенем их от колена иссахарова и от колена асирова, и от колена неффалимова и от колена манассиина в васане, грады тринадесять.

<p>63 И сыном мерариным по племенем их от колена рувимова и от колена гадова и от колена завулоня даша по жребию градов дванадесять.

<p>64 Даша же сынове Исраилевы левитом грады и подградия их.

<p>65 Даша же по жребию от колена сынов иудиных и от колена сынов симеоних и от колена сынов вениаминих грады сия, ихже назваша имены (своими).

<p>66 И от племен сынов каафовых, и быша грады пределов их от колена ефремова:

<p>67 и даша им грады убежищ: сихем с подградиями его в горе ефремове и газер с подградиями его,

<p>68 и екмаан с подградиями его, и вефорон и подградие его,

<p>69 и елон с подградиями его, и гефремон с подградиями его:

<p>70 и от половины колена манассиина анеир и подградия его, и иевлаам и подградная его, по племени сыном каафовым оставшымся.

<p>71 Сыном герсоним от отечеств полуплемене манассиина гавлон от васана и подградная его, и асироф с подградными его:

<p>72 и от колена иссахарова кедес с подградными его, и надар с подградными его,

<p>73 и рамоф и подградная его, и енан с подградными его:

<p>74 и от колена асирова масию с подградными его, и рамоф и подградие его,

<p>75 и акак и подградие его, и роов с подградными его:

<p>76 и от колена неффалимля кадис в галилеи и подградная его, и хамоф с подградными его, и кариафаим и подградная его.

<p>77 И сыном мерариным оставшымся от колена завулоня реммон и подградная его, и фавор с подградными его,

<p>78 и за иорданом иерихон противу востока иорданова: от колена рувимова восор в пустыни с подградными его, и есса с подградными его,

<p>79 и кадимоф и подградная его, и моапсаф с подградными его:

<p>80 и от колена гадова раммоф галаадский и подградная его, и наим с подградными его,

<p>81 и есевон с подградными его, и иазир с подградными его.

%{Глава}7

<p>1 И сии сынове иссахаровы: фола и фуа, и ясув и сомврам, четыре.

<p>2 Сынове же фолы: озий и рафеа, и иериил и амин, и иаффам и самуил, князи по домом отечеств их, иже от колена фолина, крепцы силою по родом их, ихже число во дни давидовы двадесять и две тысящы и шесть сот.

<p>3 Сынове же озиины иезрий, и сынове иезриины михаил и авдиа, и иоиль и иесиа, пять всех князей.

<p>4 И с ними по родом их, по домом отечеств их, препоясани и сильни ко ополчению на брань, тридесять и шесть тысящ: много бо имеша жен и сынов.

<p>5 Братия же их во всех племенех иссахаровых крепцы силою, осмьдесят и седмь тысящ сочтение всех их.

<p>6 Сынове же вениаминовы: валай и ховор и иедиил, три.

<p>7 Сынове же вллаевы: есевон и озиа, и озиил и иеримуф и уриа, пять князей домов отечеств их, крепцы силою, и число их двадесять и две тысящы и тридесять четыре.

<p>8 Сынове же ховоровы: замириа и иоав, и елиезер и елиана, и амариа и иеримуф и авиа и анафоф и елмефем: вси сии сынове ховоровы.

<p>9 Сочтение же их по родом их, князи домов отечеств их, крепцы силою, двадесять тысящ и двести.

<p>10 Сынове же иедиилевы валаам, и сынове валаамовы иеос и вениамин, и аоф и аханаан, и зифан и фарсис и асаир:

<p>11 вси сии сынове иедиилевы, князи племен крепчайшии силою, седмьнадесять тысящ и двести ко ополчению с силою исходящии.

<p>12 И сафан и ифан, сынове иеримуфовы, есуд сын его,

<p>13 неффалим сын его, и есиил и гоини, и иесер и селлим, сынове его, валаам сын его.

<p>14 Сынове манассии: езриил, егоже роди наложница его сира, роди же ему и махира отца галаадова.

<p>15 Махир же поят жену офирови и сафинови, и имя сестре его мооха, имя же второму салпаад. Родишажеся салпааду дщери.

<p>16 И роди мооха жена махирова сына и нарече имя его фарес: и имя брату его сороор: и сынове его улам и ракам.

<p>17 Сынове же уламовы валаам: сии сынове галаада сына махирова сына манассиева.

<p>18 Сестра же его малехеф роди иесуда и авиезера и маалу.

<p>19 Беху же сынове семира: аим и сихем, и докиим и ениам.

<p>20 Сынове же ефремли фусалам, и раам сын его, и фаам сын его, и елаад сын его, и фаа сын его,

<p>21 и завад сын его, и софела сын его, и езер и езлада. убиша же их мужие гефстии, иже родишася в земли той: зане изыдоша взяти скоты их.

<p>22 И плакася ефрем отец их многи дни: и приидоша братия его, да утешат его.

<p>23 И вниде к жене своей: и зача во чреве, и роди сына, и нарече имя его вариа, яко в злых дому его рожден есть.

<p>24 Дщи же его сараа, и бо оных оставшихся: и созда вефорон нижний и вышний и садру.

<p>25 Рафай же сын его, и расеф и фалай сынове его, и фаан сын его,

<p>26 и ладан сын его, и амиуд сын его, елисама сын его,

<p>27 рун сын его, иосий сын его.

<p>28 И одержание их и обитание их вефиль и веси его противу востока наараня, и к западней стране газера и веси его, и сихем и веси его даже до газы и веси ея,

<p>29 и даже до предел сынов манассииных, вефсан и веси его, фанаах и веси его, и магеддон и веси его, дор и веси его: в тех вселишася сынове иосифа сына Исраилева.

<p>30 Сынове асировы: иамна и есуд, и иесуе и вариа, и сарреа сестра их.

<p>31 Сынове же вариевы ховер и мелхиил: сей отец завефов.

<p>32 И ховер роди иафлета и сомира, и хофана и сулу сестру их.

<p>33 И сынове иафлетовы: фасех и амамааф и асоаф: сии сынове иафлетовы.

<p>34 Сынове же сомировы: ихиур, равгоа и иава и арам.

<p>35 Сынове же асуда брата его: софа и иамна, и елим и алам.

<p>36 Сынове софовы: суе, ариафер и суан, и ворин и имрам,

<p>37 и васар и иуд, и самма и селимван, и иефран и веера.

<p>38 Сынове же иеферовы: иефон и фасфа и арей.

<p>39 Сынове же олани: орех и аниил и расиа.

<p>40 Вси сии сынове асировы, вси князи домов отечества избраннии и крепцы силою, князи, воеводы: сочтение их во время брани на ополчение двадесять шесть тысящ мужей.

%{Глава}8

<p>1 Вениамин же роди валу первенца своего, и азвила втораго, и диеру третияго,

<p>2 и науила четвертаго, и рафу пятаго.

<p>3 Быша же сынове вале: адир, гира и авиуд,

<p>4 и ависуй и ноаман, и ахиа

<p>5 и гира, и сефуфам и урам.

<p>6 Сии сынове аоди, сии суть князи племен обитающым в гаваи, ихже преселиша в мануаф:

<p>7 и нааман и ахиа, и гира, тойже иглаам, и (гира) роди азана и нуа.

<p>8 И сеорим роди на поли моавли, повнегда отпустити ему осиму и вааду жены своя:

<p>9 роди же от валы жены своея иовава и самию, и мису и мелхома,

<p>10 и иоаса и сехию и мармию: сии сынове его князи отечеств:

<p>11 от осимы же роди амитова и елифаада.

<p>12 Сынове же елифаадовы: евер и мисоам и самиил: той созда анон и лодон и веси их, еод и веси его:

<p>13 вериа же и сама. Сии князи племенем живущим во еламе, и тии изгнаша живущих в гефе.

<p>14 И братия их сосил и иеримоф,

<p>15 и завадиа и орид, и авад

<p>16 и мосоллам, и иесфа и иезиа, сынове вериины.

<p>17 И завадиа и мосоллам, и азаки и авер,

<p>18 и иассий и самари, и иезелиа и иовав, сынове елфаали.

<p>19 И иаким и хезрий, и завдий

<p>20 и елиоинай, и салафий и елиил,

<p>21 и адаиа и вареа и самараф, сынове семеины.

<p>22 И иесфан и авер, и елеил (и адриа),

<p>23 и авдон и зехрий, и анан

<p>24 и ананиа, и илам и анафафиа,

<p>25 и иефадиа и фануил, сынове сосиковы.

<p>26 И самоас и сареа, и ефниа

<p>27 и иарасиа, и илиа и зехриа, сынове иеромоимли.

<p>28 Сии князи отечеств по племенем их: началницы сии обиташа во иерусалиме.

<p>29 В гаваоне же вселися иеиль отец гаваона и имя жене его мааха:

<p>30 сын же его первенец авдон, и сур и кис, и ваел и надав, и нир

<p>31 и геддор и аиуй и братия его, и саур и махелод.

<p>32 Махелод же роди самаа. Сии же обиташа прямо братии своей во иерусалиме с братиею своею.

<p>33 Нир же роди киса, и кис роди саула, саул же роди ионафана и мелхисуа, и аминадава и иесваала.

<p>34 Сын же ионафанов мемфиваал (или мемфивосфей): и мемфиваал роди миху.

<p>35 Сынове же михины: фифоф и малоф, и фарес и хааз.

<p>36 Хааз же роди иаду, иада же роди салемефа и асмофа и замвриа, замврий же роди месу,

<p>37 меса же роди ваану: рафеа сын его, еласа сын его, асаил сын его.

<p>38 Асаилу же шесть сынов, и сия имена их: езрикам первенец его, и исмаил и азариа, и авдиа и сараиа и анан: вси тии сынови асаилевы.

<p>39 Сынове же асена брата его: улам первенец его, и иесус вторый, и елифас третий.

<p>40 Быша же сынове уламли мужие крепцы силою, напрязающе лук и умножающе сыны и сыны сынов, сто пятьдесят. Вси сии от сынов вениаминих.

%{Глава}9

<p>1 И весь Исраиль сочтен есть: и се, суть писаны в книзе царей Исраилевых и иудиных со преселившимися в вавилон за беззакония своя, имиже беззаконноваша.

<p>2 И иже обиташа первее во одержаниих своих во градех Исраилевых, священницы и левити и вданнии (на служение).

<p>3 И во иерусалиме обиташа от сынов иудиных и от сынов вениаминих и от сынов ефремлих и манассииных:

<p>4 уфий сын амиуды сына амвриина, сына амвраимова, сына ваниина, сына сынов фареса сына иудина:

<p>5 и от силона асаиа первенец его и сынове его:

<p>6 от сынов же зары иеил и братия их шесть сот и девятьдесят.

<p>7 И от сынов вениаминих: сахом сын васоллама, сына одуиева, сына сануина:

<p>8 и иевнаа сын иеровоамов и елав: и сии сынове озии сына махирова: и мосоллам сын сафатии, сына рагуилева, сына иеваня.

<p>9 Братия же их по родом их девять сот пятьдесят шесть, вси мужие князи племенем по домом отечеств своих.

<p>10 От священник же иодаиа и иоарим, и иоаким

<p>11 и азариа сын хелкии, сына мосолламова, сына садокова, сына марариофова, сына ахитова началника дому божия:

<p>12 и адиам сын иероамль, сына фасгора, сына мелхиаева, и маасий сын адиила, сына езирова, сына мосолламля, сына маселимофова, сына еммарова.

<p>13 Братия же их князи по домов отечеств своих, тысяща и седмь сот и шестьдесят, сильни крепостию к деланию служения в дому божии.

<p>14 От левит же самеиа сын асувов, сына езрикамова, сына савиева от сынов мерариных,

<p>15 ваквакар же и арис, и гареа и мафаниа сын михаев, сына зехри, сына асафова:

<p>16 и авдиа сын самеа, сына галилова, сына идифуня, и варахиа сын ассы, сына елканова, иже обита во дворех нетофафовых.

<p>17 Дверницы же: селлум и акум, и телмон и емман, и братия их: селлум князь.

<p>18 И даже доселе во вратех царских к востоку: сия врата на ополчения сынов левииных.

<p>19 И селлум сын кореа, сына авиасафова, сына кореова: и братия его по дому отечеств их, кореане над\ делами служения стрегуще стражбы скинии: а отцы их над\ полком господним, стрегуще входа.

<p>20 Финеес же сын елеазаров бысть вождь их пред\ Господем, и сии с ним.

<p>21 Захариа сын мосолламов, дверник врат скинии свидения.

<p>22 Вси избраннии дверницы над\ враты двести дванадесять, сии в селех своих сочтени: сих постави давид и самуил провидец в вере их.

<p>23 И сии и сынове их (быша) при вратех дому господня и в дому скинии стрещи почередно.

<p>24 По четырем ветром быша двери к востоку, к западу, к северу, к югу.

<p>25 Братия же их, иже живяху в селех своих, прихождаху по седми днех от времене даже до времене (на премену тем):

<p>26 понеже четырем дверником сильным вверени быша двери: и левити быша над\ хранилищи, и над\ сокровищи дому божия ополчахуся,

<p>27 и окрест дому божия живяху: яко на них бе стражба их: и сии над\ ключами, еже утро утро отверзати двери святилища.

<p>28 От тех же (бяху) над\ сосуды служения, по числу бо вношаху сосуды и по числу изношаху я.

<p>29 От тех же поставлени над\ сосуды и над\ всеми сосуды святыми, и над\ мукою пшеничною и вином и елеем, и фимиамом и ароматы.

<p>30 От сынов же священнических беша мироварцы, миро соделоваху из\ аромат.

<p>31 И маттафиа от левит, сей первенец селлуму кореанину, емуже вверена дела жертвы сковрадныя великаго жерца:

<p>32 и ванеа каафитянин от братий их над\ хлебы предложения, еже уготовляти в субботы и субботы.

<p>33 И сии псалмопевцы князи отечеств левитских, определени почередно во храминах, повседневно, яко да день и нощь свое служение отслуживают.

<p>34 Сии князи отечеств левитских по племенем своим, началницы сии пребываху во иерусалиме.

<p>35 В гаваоне же живяше отец гаваонь иеиль: и имя жене его мааха:

<p>36 и сын первенец его авдон, и сур и кис, и ваель и нир, и надав

<p>37 и гедор, и братия его аиун и зехриа и макелоф.

<p>38 Макелоф же роди саму: и сии вселишася посреде братий своих во иерусалиме с братиями своими.

<p>39 Нир же роди киса, и кис роди саула, и саул роди ионафана и мелхисуа, и аминадава и иесваала.

<p>40 Сын же ионафань мемфиваал: и мемфиваал роди миху.

<p>41 Сынове же михи: филоф и мелхиил, и фараа и хааз.

<p>42 Хааз же роди иаду, иада же роди алефа и асмофа и замвриа: замврий же роди месу,

<p>43 меса же роди ваану: рафеа сын его, еласа сын его, асаил сын его.

<p>44 Асаилу же (быша) шесть сынов, и сия имена их: езрикам первенец его, и исмаил и азариа, и авдиа и анан и аса: сии сынове асаиловы.

%{Глава}10

<p>1 Филистими же воеваша противу Исраиля, и бежаша мужие Исраилевы от лица иноплеменническа и падоша ранени на горе гелвуи.

<p>2 И погнаша иноплеменницы в\ъслед саула и в\ъслед сынов его: и убиша иноплеменницы ионафана и аминадава и мелхисуа, сынов сауловых.

<p>3 И отягчися брань на саула, и обретоша его стрелцы в луках и в трудех, и изнеможе от стрел.

<p>4 И рече саул к носящему оружие его: извлецы мечь твой и прободи мя им, да не когда приидут необрезаннии сии и поругаются мне. И не восхоте носяй оружие его, яко убояся зело. И взя саул мечь и нападе нань.

<p>5 И виде носяй оружие его, яко умре саул, и нападе и он на мечь свой и умре.

<p>6 И умре саул и три сына его в день он: и весь дом его купно умре.

<p>7 И видеша вси мужие Исраилевы, иже во юдоли, яко побежа Исраиль, и яко умре саул и сынове его, и оставиша грады своя и побегоша: и приидоша иноплеменницы и вселишася в них.

<p>8 И бысть заутра, и приидоша иноплеменницы совлачати падших корысти, и обретоша саула и сынов его падших на горе гелвуи:

<p>9 и обнажиша его, и взяша главу его и оружие его, и послаша в землю иноплеменничу, да обносится (и покажется) идолом их и людем:

<p>10 оружия же их положиша в капищи бога своего: и главу его поткнуша в капищи дагонове.

<p>11 И услышаша вси живущии во иависе галаадстем вся, яже филистими сотвориша саулу и сыном его и Исраилю:

<p>12 и восташа от галаада вси мужие крепцыи, и приидоша и взяша труп саулов и труп сынов его, и принесоша их во иавис, и погребоша кости их под\ дубом во иависе: и постишася седмь дний.

<p>13 И умре саул за беззакония своя, имиже беззаконнова Господеви по словеси господню, понеже не сохрани, яко вопроси саул волшебницы еже вопросити, и отвеща ему самуил пророк.

<p>14 И не взыска Господа саул: сего ради уби его и возврати царство его давиду сыну иессееву.

%{Глава}11

<p>1 И собрася весь Исраиль к давиду в хеврон, глаголюще: се, кости твоя и плоть твоя мы:

<p>2 вчера же и третияго дне, егда еще царствоваше саул, ты был еси изводяй и вводяй Исраиля, и тебе рече Господь Бог твой: ты упасеши люди моя Исраиля, и ты будеши князь над\ людьми моими Исраилем.

<p>3 И приидоша вси старейшины Исраилевы ко царю в хеврон: и утверди давид с ними завет в хевроне пред\ Господем: и помазаша давида в царя над\ Исраилем по словеси господню, (еже глагола) рукою самуиловою.

<p>4 И иде царь давид и весь Исраиль во иерусалим, сей есть иевус, идеже бяху иевусее жителие земли.

<p>5 Рекоша же давиду, иже обиташа в иевусе: не внидеши семо. И взя давид крепость сионю, яже есть град давидов.

<p>6 Рече же давид: всяк иже убиет иевусеа в первых, будет князь и воевода. И взыде нань прежде иоав сын саруиев и бысть князем.

<p>7 И седе давид во обдержании: сего ради именова е град давидов.

<p>8 И созда град окрест от маала даже да окружения: иоав же прочее града сострои: и воева и взя град.

<p>9 Преспеваше же давид идый и растый, и Господь вседержитель бе с ним.

<p>10 Сии же князи сильных давидовых, иже помогаху ему в царстве его со всем Исраилем, да царь будет по словеси господню, над\ Исраилем,

<p>11 и сие число крепких давидовых: иесваал сын ахамань, первый между тридесятми: той извлече мечь свой единожды на триста язвеных во едино время.

<p>12 И по нем елеазар, сын додеа ахохии: сей бе между треми сильными:

<p>13 сей бе с давидом в фасодомине, идеже иноплеменницы собрани быша на брань, и бе часть нивы полна ячменя, и людие побегоша от лица иноплеменнича:

<p>14 и ста посреде части и защити ю, и изби иноплеменники, и сотвори Господь спасение велие (людем своим).

<p>15 Снидоша же тии трие от тридесяти князей на камень ко давиду в пещеру одолламлю, а полк иноплеменничь стояше во юдоли гигантов.

<p>16 Давид же бе тогда в крепости, полк же иноплеменничь бе тогда в вифлееме.

<p>17 И возжада давид и рече: кто напоит мя водою от кладязя вифлеемска, иже есть во вратех;

<p>18 И трие тии проторгошася сквозе полк иноплеменничь и почерпоша воду из\ кладязя, иже в вифлееме, иже бе во вратех, и взяша и принесоша к давиду, да пиет. И не восхоте давид пити ея и возлия ю Господеви

<p>19 и рече: милостив ми Бог, еже сотворити глагол сей: аще кровь мужей сих испию в душах их, понеже душами своими принесоша. И не восхоте пити ея. Сие сотвориша трие сильнии.

<p>20 И авесса брат иоавль, той бе первый в триех: сей извлече мечь свой противу триех сот мужей во един час и уби их, и той бе посреде триех именит:

<p>21 от триех между двема преславный, и бе им началник, обаче ко трием первым не достиже.

<p>22 И ванеа сын иодаев, сын мужа крепкаго, многа дела его, от каваслила: той уби двоих ариилов моавских, и той сниде и уби льва у кладязя во время снега:

<p>23 и той уби мужа египтянина, емуже возраст бе пять лакот, и в руце египтянина копие яко вратило ткущих: и сниде к нему ванеа с жезлом, и восхити копие из\ руки египтянина и уби его копием его:

<p>24 сия сотвори ванеа сын иодаев, и бе именит посреде триех сильных:

<p>25 над\ тридесятию бе славен сей, а ко трием не достиже: и постави его давид над\ отечеством своим.

<p>26 И сильнии сил: асаил, брат иоавль, елеанан, сын додоев от вифлеема,

<p>27 саммоф аддитянин, хелкий афелонин,

<p>28 орей сын от киса фекуйский, авиезер анафофский,

<p>29 совохай асофийский, илий ахойский,

<p>30 воорай сын нетофафиев, еллаф сын ваинака нетофафийскаго,

<p>31 ифай сын ривеин от холма вениаминя, ванеа сын фарафониев,

<p>32 урий от неали, галсавиил аравефийский,

<p>33 азмоф варсамийский, елиава саламийский,

<p>34 ирас гоинийский, ионафан сын саги арарийский,

<p>35 ахиам сын сахара арарийскаго, зифаал сын орин,

<p>36 афер мехурафинский, ахиа фелонийский,

<p>37 асарай мармелинский, ноорай сын авдиев,

<p>38 иоиль брат нафанов, мавар сын тараиев,

<p>39 селлик аммониин, наарей вирофин, иже носил оружие иоава сына саруиева,

<p>40 ира иефериин, гарив фериин,

<p>41 уриа хетфейский, вазаф сын оолиев,

<p>42 адина сын саха, рувима князь, и у него тридесять,

<p>43 анан сын маахин, и иосафат фафаин,

<p>44 озиа астарофин, самма и иеил сынове хофана арариина,

<p>45 иедиил сын саамерин, и иозае брат его фосаин,

<p>46 иелиил маоин, и арива, и осоиа сын его, енаам, и иефема моавитский,

<p>47 елиил, и овид, и иесиил месовиев.

%{Глава}12

<p>1 И сии приидоша ко давиду в сикелаг, егда еще обдержимь бяше от лица саула сына кисова: и сии от сильных помогающе во брани,

<p>2 напрязающе лук десными и шуими руками, и пращницы каменем и стрелами, от братий сауловых от (колена) вениамина:

<p>3 князь ахиезер, и иоас сын самаа гавафита, и иезиил, и фалиф, сынове замофовы, и варахиа, и ииуа анафофитин,

<p>4 и самаиа гаваонитин, сильный посреде тридесятих и над\ тридесятию, и иеремиа, и иезекииль, и иоаннан, и иозаваф гадарафитин,

<p>5 елиозий, и иеримуф, и ваалиа, и самариа, и сафатиа аруфин,

<p>6 елкана, и иесиа, и иелиил, и иезаар, и иесваам, коритяне,

<p>7 и иоила, и завадиа, сынове иероамли, и иже от гедора.

<p>8 И от гадди прибегоша к давиду, (егда таяшеся) в пустыни, мужие крепцы и бойцы нарочити, держащии щиты и копия: лица же их яко лица львова, и легцы яко серны на горах скоростию:

<p>9 азер в первых, авдиа вторый, алиад третий,

<p>10 масман четвертый, иеремиа пятый,

<p>11 иеффиа шестый, елиил седмый,

<p>12 иоанан осмый, ельзавель девятый,

<p>13 иеремиа десятый, махавенай первыйнадесять.

<p>14 Сии от сынов гадовых князи воинстии, един над\ стом малый, великий же над\ тысящею:

<p>15 сии иже преидоша иордан месяца перваго: и сей наполнен во всех брезех своих: и изгнаша всех, иже живяху в юдолех от восток даже до запад.

<p>16 Приидоша же от сынов вениаминих и иудиных на помощь давиду.

<p>17 И изыде давид во сретение им и рече им: аще мирно приидосте ко мне, да будет сердце мое такожде к вам: аще же предати мя супостатом моим не во истине руки, да видит Бог отец наших и судит.

<p>18 И облече дух амасию князя над\ тридесятию, и рече: иди, давида сыне иессеев, и людие твои: мир, мир тебе, и мир помощником твоим, яко тебе помогает Бог твой. И восприят их давид и постави их князей сил.

<p>19 И от манассии прибегоша к давиду, егда идяху иноплеменницы на саула на брань, и не поможе им давид, яко совет быти у воевод иноплеменничих, глаголющих: с главами мужей сих обратится ко господину своему саулу.

<p>20 И егда идяше давид в сикелаг, прибегоша к нему от манассии еднай и иозаваф, и иавнил и михаил и иосафаф и елиу и салафий, князи над\ тысящами у манассии:

<p>21 сии даша помощь давиду на полчище геддуров, вси бо крепцы силою: и беша крепцы началницы в воинстве силою.

<p>22 Зане на всяк день прихождаху к давиду на помощь ему, в силу велику, аки сила божия.

<p>23 И сия имена князей воинства, иже приидоша ко давиду в хеврон, да возвратят царство саулово к нему по словеси господню:

<p>24 сынове иудины носящии щиты и копия шесть тысящ и осмь сот, крепцы ко ополчению:

<p>25 от сынов симеоних, крепцы силою на ополчение седмь тысящ и сто:

<p>26 от сынов левииных четыри тысящы и шесть сот:

<p>27 и иодда князь от колена аароня, и с ним три тысящы и седмь сот:

<p>28 и садок, отрок крепкий силою, и дому отца его князи двадесять два:

<p>29 от сынов же вениаминих братий сауловых три тысящы, и еще болшая часть их наблюдаше стражбу дому сауля:

<p>30 и от сынов ефремлих двадесять тысящ и осмь сот крепцы силою, мужие именитии по домом отечеств их:

<p>31 и от полуплемене манассиина осмьнадесять тысящ, и иже нарекошася именем, да поставят царем давида:

<p>32 от сынов иссахаровых мужие учени, иже познаваху времена разсуждению, что сотворити имать Исраиль, в начала их двести, и вся братия их с ними:

<p>33 и от завулона исходящии ко ополчению брани, со всякими оружии бранными, пятьдесят тысящ, в помощь давиду не с праздными руками:

<p>34 и от неффалима князей тысяща, и с ними в щитах и с копиями тридесять и седмь тысящ:

<p>35 и от сынов дановых ополчающиися на брань двадесять осмь тысящ и шесть сот:

<p>36 и от асира исходящии помощи в брани четыредесять тысящ:

<p>37 и со оныя страны иордана от сынов рувимовых и от гадовых и от полуплемене манассиина во всем оружии браннем сто и двадесять тысящ.

<p>38 Вси сии мужие браннии управлени ко ополчению сердцем мирным: и приидоша в хеврон, да поставят царя давида над\ всем Исраилем: и прочии от Исраиля едино сердце бяху, да царь будет давид.

<p>39 Быша же ту с давидов три дни, ядуще и пиюще, уготоваша бо им братия их.

<p>40 И иже близ\ их бяху даже до иссахара и завулона и неффалима, приношаху им на ослех и велблюдех, и мсках и волех пищу, муку, перевясла смоквей и гроздие сухое, вино и елей, и волы и овны во множестве, радость бо бысть во Исраили.

%{Глава}13

<p>1 И сотвори совет давид (со князи) и тысящники, и сотники и всеми началники,

<p>2 и рече давид ко всему собранию Исраилеву: аще угодно вам, и от Господа Бога нашего благопоспешится, да послем к братиям нашым оставшымся во всей земли Исраилеве, и с ними священницы и левити, во градех обдержания их, да соберутся к нам,

<p>3 и да принесем кивот Бога нашего к нам, не взыскахом бо его во дни саули.

<p>4 И отвеща все собрание, да тако будет, зане угодно бысть слово сие всем людем.

<p>5 И собра давид всего Исраиля от предел египетских даже до входа имафова, еже внести кивот божий от града иарима.

<p>6 И принесе его давид: и весь Исраиль взыде во град давидов, иже бяше иудин, еже вознести тамо кивот Господа Бога седяща на херувимех, идеже призвано есть имя его:

<p>7 и постави кивот божий на колесницу нову из\ дому аминадавля: оза же и братия его ведяху колесницу:

<p>8 давид же и весь Исраиль играху пред\ богом всею силою и в песнех и в гуслех, и псалтири и тимпанех, и кимвалех и в трубах:

<p>9 и приидоша ко гумну хидоню: и простре оза руку свою, да поддержит кивот, юнец бо уклони его:

<p>10 и прогневася Господь гневом на озу и порази его ту, того ради, яко простре руку свою (и прикоснуся) кивоту, и умре ту пред\ богом.

<p>11 И оскорбися давид, яко пресече Господь пресечением озу, и нарече место то пресечение озане, даже до дне сего.

<p>12 И убояся давид Бога в той день, глаголя: како внесу ко мне кивот божий;

<p>13 И не возврати давид кивота к себе во град давидов, но возврати и в дом аведдара гефеина:

<p>14 и пребываше кивот божий в дому аведдарове три месяцы, и благослови Бог аведдара и вся, яже имеяше.

%{Глава}14

<p>1 И посла хирам царь тирский послы к давиду, и древа кедровл, и здателей стен, и древоделей, да созиждут ему дом.

<p>2 И позна давид, яко уготова его Господь царем над\ Исраилем, яко воздвижеся в высоту царство его, ради людий его Исраиля,

<p>3 и поят давид еще жены во иерусалиме: и родишася ему еще сынове и дщери.

<p>4 И сия имена их, иже родишася ему во иерусалиме: саммаа и совав, нафан и соломон,

<p>5 и иеваар и елисуй и елифааф

<p>6 и нагеф, и нафаг и иафие,

<p>7 и елисама и валиада и елифалет.

<p>8 И услышаша иноплеменницы, яко помазан бысть давид в царя над\ всем Исраилем, и изыдоша вси иноплеменницы взыскати давида. И услыша давид и изыде противу их.

<p>9 Иноплеменницы же приидоша и разлияшася во юдоли исполинов.

<p>10 И вопроси давид Бога, глаголя: аще взыду на иноплеменники, и предаси ли их в руки моя; И рече ему Бог: взыди, и предам их в руки твоя.

<p>11 И изыде во ваал-фарасин, и порази их тамо давид. И рече давид: разсече Бог враги моя рукою моею, якоже разсечение воды. Сего ради нарече имя месту тому фарасин, разсечение.

<p>12 И оставиша тамо боги своя иноплеменницы, ихже давид повеле сожещи огнем.

<p>13 И приложиша еще иноплеменницы, и разлияшася еще во юдоли исполинов.

<p>14 И вопроси паки давид Бога. И рече ему Бог: не исходи за ними: отвратися от них, и приидеши на них прямо грушей:

<p>15 и будет егда услышиши глас шума верхов грушей, тогда изыдеши на брань, яко изыде Бог пред\ тобою, да поразит полки иноплеменнически.

<p>16 И сотвори давид, якоже повеле ему Бог: и порази полки филистимов от гаваона даже до газира.

<p>17 И прославися имя давидово во всех странах, и Господь даде страх его на вся языки.

%{Глава}15

<p>1 И сотвори себе домы во граде давидове, и уготова место кивоту божию, и сотвори ему скинию.

<p>2 Тогда рече давид: не леть есть, (да от всякаго) носится кивот божий, но токмо от левит, понеже избра их Господь носити кивот Господень и служити ему даже до века.

<p>3 И собра давид весь Исраиль во иерусалим, да внесется кивот божий на место, еже уготова ему.

<p>4 И собра давид сынов аароновых и левиты:

<p>5 от сынов каафовых уриил началник и братия его, сто двадесять:

<p>6 от сынов мерариных асаиа началник и братия его, двести пятьдесят:

<p>7 от сынов герсоних иоиль началник и братия его, сто тридесять:

<p>8 от сынов елисафаних семеиа началник и братия его, двести:

<p>9 от сынов хевроновых елиил началник и братия его, осмьдесят:

<p>10 от сынов озиилевых аминадав началник и братия его, сто дванадесять.

<p>11 И призва давид садока и авиафара священники, и левиты уриила, асаиа и иоиля, и семеиана и елиила и аминадава,

<p>12 и рече к ним: вы, началницы отечеств левитских, освятитеся вы и братия ваша, и принесите кивот Господа Бога Исраилева (на место), идеже уготовах ему:

<p>13 яко прежде вам не готовым сущым, раздели Господь Бог наш в нас, яко не взыскахом его по разсуждению.

<p>14 И освятишася священницы и левити, да внесут кивот Господа Бога Исраилева.

<p>15 И взяша сынове левитстии кивот божий, якоже повеле моисей словом божиим по писанию, рамены своими на носилех.

<p>16 И рече давид началником левитским: поставите братию свою певцев во органех, песнех мусикийских, псалтирех, в гуслех и кимвалех, да возгласят в высоту гласом веселия.

<p>17 И поставиша левити емана сына иоилева: и от братий его асафа сына варахиина: и от сынов мерариных, братий его, ефана сына кисеова:

<p>18 и с ними братия их, втории (чином), захариа и озиил, и семирамоф и иеиил, и ананий и елиав, и ванеа и маасиа, и маттафиа и елифала, и макениа и авдедом, и иеиил и озиа, дверницы.

<p>19 И певцы еман, асаф и ефам в кимвалы медяны (возглашающе) в слышание:

<p>20 захариа же и озиил, и семирамоф и иеиил, и ананий и елиав, и маасиа и ванеа со гусльми тайны пояху:

<p>21 и маттафиа и елифала, и макениа и авдедом, и иеиил и озиа в кимвалех пояху, еже превзыти:

<p>22 и хонениа началник левитский, началник пений, зане разумен бе:

<p>23 и варахиа и елкана дверницы кивота:

<p>24 и совениа и иосафат, и нафанаил и амасиа, и захариа и ванай и елиезер священницы трубящии трубами пред\ кивотом божиим: и авдедом и иеиа дверницы кивота божия.

<p>25 И бе давид и старейшины Исраилевы и тысящницы идущии, еже изнести кивот завета господня из\ дому авдедомля с веселием.

<p>26 И бысть егда укрепляше Бог левиты носящыя кивот завета господня, и пожроша седмь телцев и седмь овнов:

<p>27 давид же бяше одеян ризою виссонною, и вси левити, носящии кивот завета господня, певцы же и хонениа началник песней поющих, на давиде же бе ефуд виссонный.

<p>28 И весь Исраиль провождаше кивот завета господня с восклицанием и гласом трубным, и с трубами и кимвалы, глашающе в гусли и кифары.

<p>29 И бысть егда прииде кивот завета господня даже до града давидова, и мелхола дщи сауля смотряше во окно, и виде царя давида скачуща и играюща и уничижи его в сердцы своем.

%{Глава}16

<p>1 Принесоша убо кивот божий и поставиша его посреде скинии, юже водрузи ему давид, и принесоша всесожжения и спасителная пред\ Господем.

<p>2 И соверши давид вознося всесожжения и спасителная, и благослови люди во имя господне,

<p>3 и раздели всякому мужу Исраилску, от мужа даже до жены, мужу хлеб един печеный, (и часть печена мяса,) и пряженый со елеем семидал:

<p>4 постави же пред\ лицем кивота завета господня от левит, еже служити и возглашати (дела его), и исповедати и хвалити Господа Бога Исраилева:

<p>5 асаф началник, и другий по нем захариа, иеиил и семирамоф, и иеиил и маттафиа, и елиав и ванеа и авдедом: иеиил же во органех и псалтири и гуслех, асаф же в кимвалех возглашая:

<p>6 и ванеа и озиил священницы (трубиша) выну в трубы пред\ кивотом завета божия.

<p>7 В той день устрои давид в начале хвалити Господа рукою асафа и братии его.

<p>8 Песнь. Исповедайтеся Господеви и призывайте его во имени его, знаема сотворите людем начинания его:

<p>9 пойте ему и воспойте ему, поведите вся чудеса его, яже сотвори Господь:

<p>10 хвалите имя святое его, да возвеселится сердце ищущее благоволения его:

<p>11 взыщите Господа и укрепитеся, взыщите лица его выну:

<p>12 помяните чудеса его, яже сотвори, знамения и судбы уст его,

<p>13 семя Исраилево, раби его, сынове иаковли, избраннии его.

<p>14 Той Господь Бог наш, во всей земли судбы его.

<p>15 Помянем во век завет его, слово его, еже заповедл в тысящы родов,

<p>16 еже завеща аврааму, и клятву свою исааку:

<p>17 и постави е иакову в повеление, Исраилю в завет вечен,

<p>18 глаголя: тебе дам землю ханааню, уже достояния вашего.

<p>19 Внегда быти им малым числом, яко умалишася и преселишася в ню,

<p>20 и преидоша от языка в язык и от царствия к людем иным,

<p>21 не остави мужа обидети их, и обличи о них цари:

<p>22 не прикасайтеся помазанным моим, и во пр\сроцех моих не лукавнуйте.

<p>23 Воспойте Господеви, вся земля, возвестите от дне на день спасение его,

<p>24 возвестите во языцех славу его, во всех людех чудеса его,

<p>25 яко велий Господь и хвален зело, страшен есть над\ всеми боги.

<p>26 Яко вси бози языков идоли: Господь же наш небеса сотвори.

<p>27 Слава и величество пред\ лицем его, крепость и похвала в месте его святем.

<p>28 Дадите Господеви, отечествия языков, дадите Господеви славу и крепость,

<p>29 дадите Господеви славу имени его: возмите дары и принесите пред\ лице его, и поклонитеся Господеви во дворех святых его.

<p>30 Да убоится от лица его вся земля, да исправится земля и да не подвижится:

<p>31 да возвеселятся небеса и да возрадуется земля, и да рекут во языцех: Господь царствует.

<p>32 Да возгласит море и исполнение его, и древа польская, и вся яже на них.

<p>33 Тогда возвеселятся древа дубравная пред\ лицем господним, яко прииде судити земли.

<p>34 Исповедайтеся Господеви, яко благ, яко в век милость его,

<p>35 и глаголите: спаси ны, Боже, спасителю наш, и собери нас, и изми нас от язык, да хвалим имя святое твое, и хвалимся во хвалениих твоих.

<p>36 Благословен Господь Бог Исраилев от века даже и до века. И рекут вси людие: аминь. И восхвалиша Господа.

<p>37 И оставиша тамо пред\ кивотом завета господня асафа и братию его, да служат пред\ кивотом выну по вся дни:

<p>38 и авдедом и братия его, шестьдесят осмь: и авдедом сын идифунь и осай (поставлени) во дверники:

<p>39 садока же священника и братию его священниками пред\ скиниею господнею в вышних иже в гаваоне,

<p>40 да возносят всесожжения Господеви на олтари всесожжений выну утро и вечер, и по всем яже писана суть в законе господни, елика повеле сыном Исраилевым рукою моисеа раба божия:

<p>41 и с ними еман и идифум и прочии избраннии кийждо званием своим еже хвалити Господа, яко в век милость его:

<p>42 и с ними трубы и кимвалы еже возглашати, и органы пений божиих: сынове же идифумли во вратех (стояху).

<p>43 И идоша вси людие кийждо в дом свой, и давид возвратися, да благословит дом свой.

%{Глава}17

<p>1 И бысть егда обиташе давид в дому своем, и рече давид к нафану пророку: се, аз живу в дому кедрове, кивот же завета господня под\ кожами.

<p>2 И рече нафан к давиду: все еже в сердцы твоем твори, яко Бог с тобою есть.

<p>3 И бысть нощи тоя, и бысть слово господне к нафану, глаголя:

<p>4 иди и рцы давиду рабу моему: сия рече Господь: не созиждеши ты мне дому, еже обитати ми в нем:

<p>5 яко не обитах в дому от дне, в оньже изведох Исраиля (от земли египетския), даже до дне сего, но бых в скинии и в шатре:

<p>6 во всех аможе ходих со всем Исраилем, аще глаголя глаголах коему колену Исраилеву, имже повелех да пасут люди моя, глаголя: чесо ради не создасте мне дому кедрова;

<p>7 и ныне тако рцы рабу моему давиду: сия рече Господь вседержитель: аз из\ъях тя от паствы, егда последовал еси стаду, еже быти тебе вождем над\ людьми моими Исраилем,

<p>8 и бых с тобою во всех, идеже ходил еси, и потребих вся враги твоя от лица твоего, и сотворих тебе имя якоже имя великих, иже на земли:

<p>9 и дах место людем моим Исраилю, и насадих я, и обитают в нем, и не возскорбят ктому: ни сынове беззакония приложат смирити их якоже от начала

<p>10 и от дний, в няже дах судии людем моим Исраилю, и смирих вся враги твоя, и возращу тя, и дом созиждет ти Господь:

<p>11 и будет егда исполнятся дние твои и почиеши со отцы твоими, и воздвигну семя твое по тебе, еже будет от чрева твоего, и возставлю царство его:

<p>12 той созиждет мне дом, и укреплю престол его даже до века:

<p>13 аз буду ему во отца, и той будет мне в сына: и милость мою не отиму от него, якоже отях от бывших прежде тебе:

<p>14 и уверю его в дому моем и во царствии его даже до века, и престол его будет исправлен до века.

<p>15 По всем словесем сим и по всему видению сему тако глаголал есть нафан к давиду.

<p>16 И прииде царь давид, и седе пред\ Господем, и рече: кто есмь аз, Господи Боже мой; и что дом мой, яко возлюбил мя еси до века;

<p>17 и сия мала суть пред\ тобою, Боже, и глаголал еси на дом раба твоего (еще) издалеча, и призрел еси на мя яко видение человека, и возвысил мя еси, Господи Боже:

<p>18 что приложит еще давид к тебе еже прославити; и ты раба твоего веси:

<p>19 Господи, раба твоего ради сотворил еси все величие сие и по сердцу твоему, еже знаема сотворити вся величия твоя:

<p>20 Господи, несть подобен тебе, и несть Бога разве тебе, по всем елика слышахом ушима нашима,

<p>21 и несть, якоже людие твои Исраиль, язык еще на земли, яко пойде Бог избавити люди себе, еже положити имя себе велие и славное, еже изгнати от лица людий твоих, ихже избавил еси от египта, языки:

<p>22 и дал еси люди твоя Исраиля тебе в люди даже до века, и ты, Господи, был еси им в Бога:

<p>23 и ныне, Господи, слово твое, еже глаголал еси рабу твоему и на дом его, да уверится до века: и сотвори якоже глаголал еси,

<p>24 и да уверится и возвеличится имя твое даже до века, глаголющих: Господи, Господи вседержителю, Боже Исраилев, и дом давида раба твоего да будет исправлен пред\ тобою:

<p>25 ты бо, Господи Боже мой, отверзл еси ухо раба твоего создати ему дом, сего ради обрете раб твой (дерзновение) молитися пред\ лицем твоим:

<p>26 и ныне, Господи, ты еси сам Бог, и глаголал еси к рабу твоему благая сия:

<p>27 и ныне начни благословити дом раба твоего, да будет во веки пред\ тобою: яко ты, Господи, благословил еси, и благослови во веки.

%{Глава}18

<p>1 И бысть по сих, и порази давид иноплеменники, и прогна их: и взя геф и веси его от руки иноплеменничи.

<p>2 И порази давид моава, и бяху моавити раби давиду приносяще ему дань.

<p>3 И порази давид адраазара царя сувска во емафе, идущу ему поставити руку свою над\ рекою евфратом:

<p>4 и взя от него давид тысящу колесниц и седмь тысящ конник и двадесять тысящ мужей пешцев, и разби давид вся колесницы, и остави от них сто колесниц, (ихже удержа себе).

<p>5 И прииде сир от дамаска, да помощь даст адраазару царю сувску, и порази давид от сировых двадесять две тысящы мужей:

<p>6 и постави давид стражу в сирии, яже близ\ дамаска, и бяху давиду в рабы приносяще дани: и спасе Господь давида во всех, в нихже хождаше.

<p>7 И взя давид гривны златыя, ихже имеша раби адраазаровы, и принесе я во иерусалим.

<p>8 И из\ метавефа и от избранных градов адраазаровых взя давид меди много зело, из\ неяже сотвори соломон море медяно, и столпы, и сосуды медяныя.

<p>9 И услыша фоа царь емафский, яко порази давид всю силу адраазара царя сувска,

<p>10 и посла адурама сына своего к царю давиду, да вопросит его, яже о мире, и благословити его о сем, яко победи адраазара и порази его, понеже муж противен бяше фоа адраазару.

<p>11 И вся сосуды златыя и сребряныя и медяныя, и сия освяти царь давид Господу со сребром и златом, яже взя от всех язык, от идумеи и моава, и от сынов аммоних и от иноплеменник и от амалика.

<p>12 Авесса же сын саруиев порази идумею во юдоли сланей, осмьнадесять тысящ:

<p>13 и постави во юдоли стражу, и беша вси идумеане раби давиду. И спасаше Господь давида во всех, в нихже хождаше.

<p>14 И воцарися давид над\ всем Исраилем, и бе творя суд и правду всем людем своим.

<p>15 Иоав же сын саруиев (бысть) над\ воинством, и иосафат сын ахилудов памятописец,

<p>16 и садок сын ахитов и авимелех сын авиафаров священницы, и суса книгочий,

<p>17 и ванеа сын иодаев над\ херефием и над\ фелефием: сынове же давидовы первии преемницы царевы.

%{Глава}19

<p>1 И бысть по сих, умре наас царь сынов аммоних, и воцарися амам сын его вместо его.

<p>2 И рече давид: сотворю милость со ананом сыном наасовым, якоже сотвори отец его милость со мною. И посла давид послы на утешение ему о отце его. И приидоша отроцы давидовы в землю сынов аммоних ко анану, да утешат его.

<p>3 И рекоша началницы сынов аммоних ко анану: еда прославляя давид отца твоего пред\ тобою, посла к тебе утешители; никако: но да испытают град и соглядают землю, приидоша к тебе отроцы его.

<p>4 И взя анан рабов давидовых, и обри их, и отреза от риз их половину даже до чресл, и отпусти их.

<p>5 И приидоша возвестити давиду о мужех: и посла во сретение им, яко быша обезчещени зело. И рече царь: седите во иерихоне, дондеже возрастут брады вашя, и возвратитеся.

<p>6 И видеша сынове аммони, яко посрамлени быша людие давидовы, и посла анан и сынове аммони тысящу талант сребра, да наймут себе от сирии месопотамски, и от сирии мааха, и от сувы колесницы и конники:

<p>7 и наяша себе тридесять две тысящы колесниц и царя мааха и людий его: и приидоша и ополчишася прямо мидаве: и сынове аммони собрашася от градов своих и приидоша на брань.

<p>8 И услыша давид, и посла иоава и все воинство сильных.

<p>9 И изыдоша сынове аммони и ополчишася на брань при вратех градских: царие же пришедшии ополчишася особно на поли.

<p>10 И виде иоав, яко бысть на него противное лице брани сопреди и созади, и избра от всех юнош Исраилевых и устрои их противу сира,

<p>11 и останок людий даде в руце брату своему авессе, и ополчишася противу сынов аммоних.

<p>12 И рече: аще укрепится сир паче мене, то будеши мне во спасение: аще же сынове аммони укрепятся паче тебе, то аз спасу тя:

<p>13 мужайся, и укрепимся о людех наших и о градех Бога нашего, и Господь, еже благо пред\ очима его, сотворит.

<p>14 И ополчися иоав и вси людие, иже с ним, противу сирян на брань, и побегоша от них.

<p>15 Сынове же аммони видеша, яко побегоша сиряне, и побегоша и они от лица авессы и от лица иоава брата его, и внидоша во град: иоав же возвратися во иерусалим.

<p>16 И виде сир, яко победи его Исраиль, и посла послы: и изведоша сира, иже бе за рекою, софак же первоначалник тысящником силы адраазаровы пред\ ними.

<p>17 И возвещено бысть давиду, и собра весь Исраиль, и прейде иордан, и прииде на них, и ополчися противу их: и ополчися давид противу сира на брань и воева нань.

<p>18 И убеже сир от лица Исраилева, и уби давид от сира седмь тысящ колесниц и четыредесять тысящ пешцев, и софака первоначалника силы уби.

<p>19 И видеша раби адраазаровы, яко падоша от лица Исраилева, и прибегоша к давиду, и служаху ему: и не восхоте сир помогати сыном аммоним ктому.

%{Глава}20

<p>1 И бысть в находящее лето во время исхождения царей (ко брани), и собра иоав всю силу воинства, и опустоши землю сынов аммоних: приидоша же и обседоша равваф. Давид же пребываше во иерусалиме: иоав же порази равваф и разори его.

<p>2 Взя же давид венец молхома царя их от главы его, и обретеся вес в нем талант злата, и в нем камень драгий, и бе на главе давидове: плены же градски взя многи зело,

<p>3 и людий сущих в нем изведе и претре пилами и орудии железными и разсецающими: тако сотвори давид всем градом сынов аммоних, и возвратися давид и вси людие его во иерусалим.

<p>4 И бысть по сем, и начася еще брань в газере со иноплеменники: тогда порази совохай усафитянин сафута от сынов исполиновых и смири его.

<p>5 И бысть еще брань противу иноплеменник, и порази елеанан сын иаиров лаомиа, брата голиафа гефейскаго, емуже древо копия его яко навой ткущих.

<p>6 И бысть еще брань в гефе, и бе муж зело велик, по шести имеющь перстов, всех двадесять четыре, и сей бе от колена исполинов,

<p>7 и поноси Исраиля: и порази его ионафан сын саммаа брата давидова.

<p>8 Сии родишася рафаю в гефе, всех их бе четыри исполины, и падоша рукою давидовою и рукою рабов его.

%{Глава}21

<p>1 Воста же диавол на Исраиля и под\ъусти давида, да сочислит Исраиля.

<p>2 И рече царь давид ко иоаву и к началником силы: идите и сочтите Исраиля от вирсавеи даже до дана, и принесите ко мне, да познаю число их.

<p>3 И рече иоав: да приложит Господь к людем своим, якоже сии сторицею, и очи господина моего царя да видят: не вси ли господину моему царю раби суть; и почто хощет сего господин мой; дабы не вменилося в грех Исраилю.

<p>4 Но слово царево преможе иоава: и пойде иоав, и обыде всего Исраиля, и прииде во иерусалим.

<p>5 И даде иоав давиду число сочтения людий: и обретеся всего Исраиля тысяща тысящ и сто тысящ мужей и носящих оружия: и от сынов иудиных четыре ста и седмьдесят тысящ мужей носящих оружие:

<p>6 левии же и вениамина не сочте среде их, понеже вознегодова о словеси цареве иоав.

<p>7 И не угодно явися пред\ богом повеление сие, и порази Исраиля.

<p>8 Рече же давид ко Богу: согреших зело, яко сотворих вещь сию: и ныне молю, отими беззаконие раба твоего, яко обезумихся зело.

<p>9 И рече Господь ко гаду пророку давидову, глаголя:

<p>10 иди и рцы к давиду, глаголя: тако глаголет Господь: трие аз наведу на тя, избери себе едино от них, и сотворю тебе.

<p>11 И прииде гад к давиду и рече ему:

<p>12 сице глаголет Господь: избери себе, (еже хощеши,) или три лета глада, или три месяцы бегати тебе от лица враг твоих, и оружие враг твоих постигнет тя, или три дни мечь Господень, и смерть на землю, и ангел Господень убиваяй во всем наследии Исраилеве: ныне убо разсмотри, что отвещаю пославшему мя со словом.

<p>13 И рече давид ко гаду: тесна ми суть три сия зело: но лучше ми есть впасти в руце господни, зане многи щедроты его зело, в руки же человеческия да не впаду.

<p>14 И посла Господь смерть во Исраиля, и падоша от Исраиля седмьдесят тысящ мужей.

<p>15 И посла Бог ангела во иерусалим, да избиет его. И егда избиваше, виде Господь и раскаяся о зле, и рече ангелу избивающему: довлеет ти, отими руку твою. Ангел же Господень стояше на гумне орны иевусеанина.

<p>16 И возведе давид очи своя, и виде ангела господня стояща между землею и небом, и мечь его извлечен в руку его, простерт на иерусалим. И паде давид и старейшины (Исраилевы) облеченнии во вретище на лице свое,

<p>17 и рече давид к Богу: не аз ли повелех сочислити люди; аз есмь, иже согреших, и зло творя зло сотворих, сия же овцы что сотвориша; Господи Боже мой, да будет рука твоя на мне и на дому отца моего, а не на людех твоих в погубление, Господи.

<p>18 Ангел же Господень рече гаду, еже глаголати к давиду: да взыдет и созиждет олтарь Господу Богу на гумне орны иевусеанина.

<p>19 И взыде давид по словеси гадову, еже глагола именем господним.

<p>20 И обратися орна и виде царя, и четыри сынове его с ним крыющиися. орна же бе (в то время) млатя на гумне пшеницу.

<p>21 И прииде давид ко орне, и обратися орна, и узре давида, и пойде от гумна, и поклонися давиду лицем на землю.

<p>22 Рече же орне давид: даждь мне место гумна твоего, да созижду на нем олтарь Господеви, на сребре достойне даждь ми е, и престанет язва от людий.

<p>23 Рече же орна к давиду: возми себе, и да сотворит господин мой царь, еже угодно пред\ ним: се, даю телцы на всесожжение, и плуг на дрова, и пшеницу в жертву, вся (добровольно) даю.

<p>24 И рече царь давид орне: ни, но куплею куплю, сребром достойным, понеже не возму Господеви, яже суть твоя, еже вознести всесожжение туне Господеви.

<p>25 И даде давид орне за место то сикль златых весом шесть сот.

<p>26 И созда ту давид олтарь Господеви, и вознесе всесожжения и спасителная и воззва ко Господу, и услыша его во огни от небесе на олтарь всесожжения, и потреби всесожжение.

<p>27 И рече Господь ко ангелу: и вложи мечь во влагалище его.

<p>28 Во время оно, егда виде давид, яко услыша его Господь на гумне орны иевусеанина, и пожре ту жертвы.

<p>29 И скиния господня, юже сотвори моисей в пустыни, и олтарь всесожжения во время оно бысть в вышнем, еже в гаваоне.

<p>30 И не возможе давид ити пред\ него, еже вопросити Бога, понеже устрашен бысть от лица меча ангела господня.

%{Глава}22

<p>1 Рече же давид: се есть дом Господа Бога, и сей олтарь на всесожжения Исраилю.

<p>2 И рече давид собрати вся пришелцы, иже на земли Исраилеве, и постави каменосечцев сещи камения тесаная, да созиждется дом божий.

<p>3 Железо же много на гвозди дверем и вратом на спаяние уготова давид, и меди множеству не бе числа:

<p>4 и древам кедровым не бе числа: яко принесоша сидоняне и тиряне древ кедровых множество давиду.

<p>5 И рече давид: соломон сын мой детищь млад, дом же еже созидати Господеви в величество высоко, во имя и в славу во всю землю, уготовлю ему. И уготова давид (всего) множество прежде скончания своего.

<p>6 И призва давид соломона сына своего и заповеда ему, да созиждет дом Господу Богу Исраилеву.

<p>7 Рече же давид к соломону: чадо, мне бяше в сердцы, да созижду дом имени Господа Бога моего:

<p>8 и бысть слово господне ко мне, глаголющее: многи крови пролиял еси и многи брани сотворил еси, не созиждеши дому имени моему, яко многи крови пролиял еси на землю предо мною:

<p>9 се, сын родится тебе, сей будет муж покоя, и упокою его от всех враг его окрест, зане соломон имя ему, и мир и покой дам ему над\ Исраилем во дни его:

<p>10 той созиждет дом имени моему, и той будет мне в сына, и аз буду ему во отца: и исправлю престол царства его во Исраили до века:

<p>11 ныне убо, сыне мой, будет Господь с тобою и благопоспешит, и созиждеши дом Господу Богу твоему, якоже глагола о тебе:

<p>12 да даст же тебе премудрость и разум Господь и да укрепит тя над\ Исраилем, еже хранити и творити закон Господа Бога твоего:

<p>13 тогда благопоспешит, аще сохраниши творити заповеди и судбы, яже повеле Господь моисеови, (да учит) Исраиля: мужайся и крепися, не бойся, ниже устрашися:

<p>14 и се, аз по убожеству моему уготовах на дом Господень злата талантов сто тысящ, и сребра тысяща тысящ талантов, медь же и железо, емуже несть веса, понеже множество есть, и древа и камения уготовах, и к сим да приложиши:

<p>15 и с тобою Господь, и приложиши ко множеству творящих дела, художницы, и строителие камений, и древоделе, и всяк мудрец во всяцем деле,

<p>16 в злате и сребре, в меди и железе несть числа: востани убо и твори, и Господь с тобою.

<p>17 И повеле давид всем началником Исраилевым, да помогают соломону сыну его, глаголя:

<p>18 не Господь ли с вами; и даде вам покой окрест, зане даде в руки вашя живущих на земли, и покорена земля пред\ Господем и пред\ людьми его:

<p>19 ныне убо дадите сердца ваша и душы вашя еже взыскати Господа Бога вашего, и востаните и созидайте святыню Господу Богу вашему, да внесется кивот завета господня и сосуды святыя Богови в дом созидаемый имени господню.

%{Глава}23

<p>1 И давид стар и исполнен дний, и воцари соломона сына своего вместо себе над\ Исраилем:

<p>2 и собра всех князей Исраилевых, и священников, и левитов:

<p>3 сочтени же быша левити, от тридесяти лет и вышше, и бысть число их по главам их, мужей тридесять и осмь тысящ:

<p>4 от сих избрани на дела дому господня двадесять четыри тысящы, и книгочей и судий шесть тысящ,

<p>5 и четыри тысящы дверников, и четыри тысящы поющих Господеви во органы, ихже сотвори ко хвалению господню.

<p>6 И раздели их давид на чреды сыном левииным, гирсону, каафу и мераре:

<p>7 и гирсону и леадану и семею.

<p>8 Сынове леадани: началник иеиил и зефоф и иоиль, трие.

<p>9 Сынове же семеовы: саломиф и азаил и арам, трие: сии началницы отечеств леаданих.

<p>10 И сыном семеовым иеф и зизай, и иоас и вериа: тии сынове семеовы четыре.

<p>11 Бе же иеф первый и зизай вторый: иоас же и вариа не иместа многих сынов и быста в дому отечества в причтение едино.

<p>12 Сынове каафовы: амврам и иссаар, хеврон, озиил, четыри.

<p>13 Сынове амврамли: аарон и моисей: отлучен же бысть аарон еже освящати святая святых, той и сынове его во веки, и да кадит фимиамом пред\ Господем, служит ему и молится во имя его до века.

<p>14 Моисей же человек божий и сынове его причтени суть в колено левиино.

<p>15 Сынове моисеовы: гирсам и елиезер.

<p>16 Сынове гирсамли, суваил началник.

<p>17 Быша же сынове елиезеру, равиа началник: и не беша елиезеру сынове инии: сынове же равиини умножени суть зело.

<p>18 Сынове иссааровы, саллумоф началник.

<p>19 Сынове хеврони: иериав первый, амариа вторый, иазиил третий иезекиа четвертый.

<p>20 Сынове же озиили: миха первый, и иессиа вторый.

<p>21 Сынове мерарины: мооли и муси.

<p>22 Сынове моолиевы: елеазар и кис. умре же елеазар, и не быша ему сынове, но токмо дщери: и пояша их сынове кисовы братия их.

<p>23 Сынове мусиины: мооли и едер и иаримоф, трие.

<p>24 Сии сынове левиини по домом отечеств их, началницы отечеств их, по согляданию их, по числу имен их, по главам их, иже творяху дела служения дому господня, от двадесяти лет и вышше.

<p>25 Рече бо давид: покой даде Господь Бог людем своим Исраилю, и вселися во иерусалиме даже да века,

<p>26 и левити не быша носяще скинию и вся сосуды ея к служению ея.

<p>27 По повелению бо давидову последнему есть число сыновом левииным от двадесяти лет и вышше:

<p>28 зане постави их под\ руку сыном аароним, еже служити в дому господни во дворех и в притворех, и во очищении всех святынь, и в делех служения дому божия,

<p>29 и над\ хлебами предложения, и над\ мукою пшеничною жертвы, и над\ пряжмами опресночными, и над\ сковрадою, и над\ печеным, и над\ всяким весом и мерою,

<p>30 и еже стояти, утро хвалити и исповедатися Господеви, такожде и к вечеру,

<p>31 и над\ всеми возносимыми всесожжении Господеви в субботы, и в новомесячиих, и в праздницех, по числу, по чину их выну Господеви,

<p>32 и да сохранят стражбы скинии свидения, и стражу святилища, и стражбы сынов аароних братий своих, да служат в дому господни.

%{Глава}24

<p>1 И сыном аароним разделения: сынове аарони: надав и авиуд, и елеазар и ифамар.

<p>2 И умроста надав и авиуд прежде отца своего, и сынове не быша има: и священствова елеазар и ифамар, сынове аарони.

<p>3 И раздели их давид, и садок от сынов елеазаровых, ахимелех же от сынов ифамаровых по сочислению их, по служению их и по домом отечеств их.

<p>4 И обретошася сынове елеазаровы множайшии в началники сил, нежели сынове ифамаровы: и раздели их сыном елеазаровым в началники в домы отечеств шестьнадесять, и сыном ифамаровым по домом отечеств их, осмь.

<p>5 Раздели же их по жребием между ими, понеже бяху началницы святилища и началницы божии в сынех елеазаровых и в сынех ифамаровых:

<p>6 описа же их самаиа сын нафанаиль писарь от левит пред\ царем и князи и садоком священником и ахимелехом сыном авиафара, и началницы отечеств священников и левитов дому отечества, един ко елеазару и един ко ифамару.

<p>7 И изыде жребий первый иоариму, иедию вторый,

<p>8 хариву третий, сеориму четвертый,

<p>9 мелхию пятый, меиамину шестый,

<p>10 аккосу седмый, авии осмый,

<p>11 иисую девятый, сехении десятый,

<p>12 елиасиву единонадесятый, иакиму дванадесятый,

<p>13 оффаю тринадесятый, иесваалу четыренадесятый,

<p>14 велгии пятыйнадесять, еммиру шестыйнадесять,

<p>15 иефию седмыйнадесять, афессию осмыйнадесять,

<p>16 феттию девятыйнадесять, и езекиилю двадесятый,

<p>17 ахину двадесять первый, гамуилу двадесять вторый,

<p>18 далеию двадесять третий, иеилю двадесять четвертый.

<p>19 Сие сочисление их по служению их входити в дом Господень по чину своему, рукою аарона отца их, якоже повеле Господь Бог Исраилев.

<p>20 И сыном левииным прочиим: сыном амврамлим соваил, сыном соваилим иадаиа,

<p>21 сыном равииным началник иесиа,

<p>22 сыном иасарииным саломоф, сыном саломофовым иаф:

<p>23 сынове иедиуа: иериав первый, амадиа вторый, иазиил третий, иекмоам четвертый.

<p>24 Сыном озиилим миха, сынове михины самир:

<p>25 брат михин исиа, сын исиин захариа.

<p>26 Сынове мерарины: мооли и муси, сын озиин вонний:

<p>27 сынове мерарины озиа: сынове его иесома и закхур и иовфи:

<p>28 моолию елеазар (и ифамар). умре же елеазар, не беша ему сынове.

<p>29 Кису сын кисов иерамеил.

<p>30 Сынове мусины: мооли и едер и еримоф. Сии сынове левитстии по домом отечеств своих.

<p>31 Прияша же и тии жребия, якоже и братия их сынове аарони, пред\ давидом царем и садоком и ахимелехом и началники отечеств священнических и левитских: патриарси аарони, якоже и братия его юнейшии.

%{Глава}25

<p>1 И постави давид царь и князи силы над\ делы сыны асафовы и емани и идифумовы, иже провещаваху в гуслех и псалтирех и кимвалех, и бысть число их по главам мужей творящих дела своя.

<p>2 Сынове асафовы: закхур и иосиф, и нафаниа и асиил: сынове асафовы держащеся асафа пророка близ\ царя.

<p>3 Идифуму сынове идифумли: годолиа и сури, и исеа и семей, и асавиа и маттафиа, шесть по отце своем идифуме в гусли бряцающе исповедание и хваление Господеви.

<p>4 Еману сынове емани: вукиа и мафаниа, и озиил и суваил, и иеримуф и ананиа, и анан и елиафа, и годоллафий и ромамфиезер, и савах и маллифий, а офир и мазиоф.

<p>5 Вси сии сынове емана бряцающаго царю в словесех божиих, да вознесется рог. Даде же Бог еману сынов четыренадесять и три дщери:

<p>6 вси сии со отцем своим воспевающе в дому божии в кимвалех и во псалтирех и гуслех, в служение дому божия близ\ царя, и асаф и идифум, и еман.

<p>7 Бысть же число их со братиею их научени пению господню и всех разумеющих (пения) двести осмьдесят и осмь.

<p>8 Вергоша же и сии жребия чреды дневныя, по малу и по велику совершенных и учащихся.

<p>9 И изыде жребий первый сынов его и братии его асафу иосифову, годолиа: вторый иниа, сынове его и братия его дванадесять:

<p>10 третий закхур, сынове его и братия его дванадесять:

<p>11 четвертый иезрий, сынове его и братия его дванадесять:

<p>12 пятый нафан, сынове его и братия его дванадесять:

<p>13 шестый вукиа, сынове его и братия его дванадесять:

<p>14 седмый иериил, сынове его и братии его дванадесять:

<p>15 осмый иосиа, сынове его и братия его дванадесять,

<p>16 девятый матфаниа, сынове его и братии его дванадесять:

<p>17 десятый семеиа, сынове его и братия его дванадесять:

<p>18 первыйнадесять езриил, сынове его и братия его дванадесять:

<p>19 вторыйнадесять асавиа, сынове его и братия его дванадесять:

<p>20 третийнадесять суваил, сынове его и братии его дванадесять:

<p>21 четвертыйнадесять матфафиа, сынове его и братии его дванадесять:

<p>22 пятыйнадесять иеримуф, сынове его и братия его дванадесять:

<p>23 шестыйнадесять ананиа, сынове его и братия его дванадесять:

<p>24 седмыйнадесять иесвак, сынове его и братия его дванадесять:

<p>25 осмыйнадесять ананиа, сынове его и братия его дванадесять:

<p>26 девятыйнадесять меллифий, сынове его и братия его дванадесять:

<p>27 двадесятый елиафа, сынове его и братия его дванадесять:

<p>28 двадесять первый иефир, сынове его и братия его дванадесять:

<p>29 двадесять вторый годоллафий, сынове его и братия его дванадесять:

<p>30 двадесять третий меазоф, сынове его и братия его дванадесять:

<p>31 двадесять четвертый рометфиезер, сынове его и братия его дванадесять.

%{Глава}26

<p>1 Разделение же дверников: сынове кореовы, моселлемиа сын кореов от сынов асафовых.

<p>2 Сынове же моселлемии: захариа первенец и иадиил вторый, завадиа третий и иафанаил четвертый,

<p>3 олам пятый, ионафан шестый, елионай седмый, авдедом осмый.

<p>4 Авдедому же сынове: самиа первенец, иозаваф вторый, иоаф третий, сахар четвертый, рофануил пятый,

<p>5 амиил шестый, иссахар седмый, фелафий осмый, яко благослови его Бог.

<p>6 Семею же сыну его рождени суть сынове первенца началницы в дому отечестем его, бяху бо сильни.

<p>7 Сынове семеиевы: офни и рафаил, и овид и елзавад и ахиа, сынове сильни, елиу и савахиа и исваком.

<p>8 Вси тии от сынов авдедомлих, сии и сынове их и братия их труждающеся крепко в делании, вси шестьдесят два авдедому.

<p>9 Моселлемию же сынове и братия осмьнадесять, сильнии.

<p>10 осе же от сынов мерариных сынове стрегущии начало, понеже не бысть ему первенец: и постави его отец его в началника разделения втораго:

<p>11 хелкиа вторый, тавелиа третий, захариа четвертый: вси сии сынове и братия осины тринадесять.

<p>12 Сии разделени суть в дверницы, да началствуют над\ сильными чреды, якоже и братия их служити в дому господни.

<p>13 И метнуша жребия на коегождо мала и велика по домом отечеств своих на каяждо врата:

<p>14 и паде жребий сущих на востоки селемию и захарии. Сынове соазовы мелхии метнуша жребия, и паде жребий к северу.

<p>15 Авдедому к югу прямо дому есефима.

<p>16 Во второе осе к западу по вратех притвора восхождения, стража противу стражи.

<p>17 Ко востоку по шести на день: к северу четыре на день: к полудни на день четыре: и к дому совета по два пременяющеся.

<p>18 И осе к западу по вратех притвора три, стражба противу стражбы восхождения к востоком, по шести на день, и на север по четыре, и к югу четыре, и к дому совета два пременяющеся, и к западу четыре, и к стези два пременяющеся.

<p>19 Сия разделения дверником сыном кореовым и сыном мерариным.

<p>20 Левити же братия их (беша) над\ сокровищи дому господня и над\ сокровищи святынь.

<p>21 Сынове ладановы, сии сынове герсони: ладану началницы отечеств ладаних, герсону иеиил.

<p>22 Сынове иеиили земеф и иоиль братия над\ сокровищи дому господня,

<p>23 амвраму и иссаару, хеврону и озиилу.

<p>24 Суваил же сын гирсама сына моисеова настоятель над\ сокровищи.

<p>25 Брату же его елиезеру равиа сын его, и иосиа и иорам, и зехрий и саломоф.

<p>26 Той саломоф и братия его над\ всеми сокровищи святыми, ихже освяти давид царь и началницы отечеств, тысящницы и сотницы и вождеве силы,

<p>27 яже взя из\ градов и от корыстей, и освяти я на пособление зданию дому господня.

<p>28 И над\ всеми, яже освяти Богу самуил пророк и саул сын кисов, и авенир сын ниров и иоав сын саруиев, все еже освятиша рукою саломофовою и братии его.

<p>29 Иссаарию хонениа и сынове его делания внешняго над\ Исраилем, к наказанию и суждению.

<p>30 Хеврону асавиа и братия его сынове сильнии, тысяща и седмь сот над\ созиранием Исраиля за иорданом противу запада, на всякую службу господню и на делание царево.

<p>31 Хеврону уриа началник хевронитов по родом их, по отечеством, в четыредесятое лето царства давидова сочтени суть, и обретени мужие сильни в них во иазире галаадитстем.

<p>32 И братия его сынове сильнии, две тысящы седмь сот, началницы отечеств, и постави их давид царь над\ рувимом и гадом и над\ половиною колена манассиина, во всякое повеление господне и слово царево.

%{Глава}27

<p>1 Сынове же Исраилевы но числу своему, началницы отечеств, тысящницы и сотницы и книгочии служащии царю, и на всякое слово царево по разделением, и на всякое слово входящаго и исходящаго, месяц от месяца, во вся месяцы лета разделение едино, двадесять четыре тысящы.

<p>2 И над\ первым разделением в первый месяц бысть извоаз сын завдиилов, в разделении его двадесять четыре тысящы:

<p>3 от сынов фаресовых, началник всем князем воинства месяца перваго.

<p>4 И над\ разделением месяца втораго додай екхотский и над\ разделением его, и макеллоф вождь, и в разделении его двадесять четыре тысящи, князи силы.

<p>5 Третий месяца третияго ванеа сын иодаев, иже священник началный, и в разделении его двадесять четыре тысящы:

<p>6 сей ванеа крепчайший между тридесятми, и над\ тридесятми: и над\ разделением его завад сын его.

<p>7 Четвертый месяца четвертаго асаил брат иоавль, и завадиа сын его и братия, и в полце его двадесять четыре тысящы.

<p>8 Пятый пятаго месяца началник самаоф сын иезраев, и в полце его двадесять и четыре тысящы.

<p>9 Шестый месяца шестаго одуиа сын еккисов фекуитянин, и в полце его двадесять и четыре тысящы.

<p>10 Седмый месяца седмаго хеллис иже от фалуса, от сынов ефремлих, и в полце его двадесять и четыре тысящы.

<p>11 осмый месяца осмаго совохай усафитянин, от колена зараина, и в полце его двадесять и четыре тысящы.

<p>12 Девятый месяца девятаго авиезер, иже от анафофа, от земли вениамини, и в полце его двадесять и четыре тысящы.

<p>13 Десятый месяца десятаго меирай, иже от нетофафита, от колена зараина, и в полце его двадесять и четыре тысящы.

<p>14 Первыйнадесять месяца первагонадесять ванаиа, иже от фарафона, от сынов ефремлих и в полце его двадесять и четыре тысящы.

<p>15 Вторыйнадесять месяца вторагонадесять холдиа, иже от нетофафита, от колена гофониилева, и в полце его двадесять и четыре тысящы.

<p>16 И над\ племены Исраилевыми, рувиму вождь елиезер, сын зехриев: симеону сафатиа, сын мааха:

<p>17 левию асавиа, сын камуилев: аарону садок:

<p>18 иуде елиав от братий давидовых: иссахару амри, сын михаилов:

<p>19 завулону самаиа, сын авдиев: неффалиму иеримоф, сын озииль:

<p>20 ефрему осий, сын озазиев: полуплемени манассиину иоиль, сын фадеев:

<p>21 полуплемени манассиину сущему в земли галаадстей иаддай сын завадиин: сыном вениаминим иасиил, сын авениров:

<p>22 дану азариил, сын иорамов. Сии быша началницы племеном Исраилевым.

<p>23 Не хоте же давид счести их от двадесятилетнаго и нижае: зане рече Господь умножити Исраиля, яко звезды небесныя.

<p>24 Иоав же сын саруиев нача сочитати люди, и не соверши: сего ради бысть гнев божий на Исраиля: и не внесеся сочисление в книгу словес царя давида.

<p>25 Над\ сокровищи же царскими бысть асмоф сын одиилев: и над\ сокровищи, иже на нивах и в селех, и в весех и в столпех, ионафан сын озиев:

<p>26 и над\ земледелатели землю делающими ездрай сын хелувов:

<p>27 и над\ селы семей армафейский: и над\ сокровищами виноградными замвдиа сын сефамиев:

<p>28 над\ маслинами же и над\ черничием, иже бяху на полях, валанан гедоритянин: над\ сокровищи елеа иоас:

<p>29 над\ скоты же, иже пасяхуся в сароне, сатрай саронитянин: и над\ волы, иже во юдолех, софат сын адаин:

<p>30 над\ велблюды же увиа исмаилтянин: над\ ослы же иадиа, иже от марафона:

<p>31 и над\ овцами иоас агаритин. Вси тии началницы имений давида царя.

<p>32 Ионафан же дядя давидов (бысть) советник, муж мудр и книжен сый: и иеиль сын ахаманиев бе с сынами царевыми.

<p>33 Ахитофел советник царев, и хусиа первейший друг царев,

<p>34 и по (нем) ахитофеле бысть (близ\)) иодай сын ванеин и авиафар: и иоав началный воевода царев.

%{Глава}28

<p>1 Собра же давид вся началники Исраилевы, началники судий и колен, и вся началники полков, почредно стрегущих царя, и началники тысящей и сотней, и стражы сокровищ, и сущыя над\ имениями своими и над\ всем стяжанием царевым, и сынов своих со евнухами, и сильныя и храбрыя воинства во иерусалим.

<p>2 И воста давид царь посреде собрания и рече: слышите мя, братия моя и людие мои: бысть мне на сердцы создати дом упокоения кивоту завета господня и подножие ног Господа (Бога) нашего, и уготовах на созидание потребная:

<p>3 Бог же рече: не созиждеши мне дому еже именовати имя мое в нем, зане человек воин еси ты и крови пролиял еси:

<p>4 и избра Господь Бог Исраилев мене от всего дому отца моего, да буду царь над\ Исраилем во веки, и во иуде избра царство, и от дому иудина дом отца моего: и от сынов отца моего во мне благоволи, еже быти ми царю над\ всем Исраилем:

<p>5 от сынов же моих всех, сыны бо мне многи даде Господь, избра соломона сына моего, да седит на престоле царства господня, над\ Исраилем:

<p>6 и рече мне Бог: соломон сын твой созиждет дом мой и двор мой, зане того избрах мне в сына быти, и аз буду ему во отца

<p>7 и укреплю царство его даже до века, аще укрепится хранити заповеди моя и судбы моя, якоже и днесь:

<p>8 ныне убо пред\ лицем всего собрания господня и во ушы Бога нашего, храните и взыщите вся заповеди Господа Бога нашего, да наследите землю благу и оставите в наследие сыном вашым по вас даже до века:

<p>9 и ныне, соломоне, сыне мой, да знаеши Бога отец твоих и служи ему сердцем совершенным и душевною волею, вся бо сердца испытует Господь и всяко помышление разумеет: аще взыщеши его, обрящеттися: аще же оставиши его, оставит тя в конец:

<p>10 ныне убо виждь, яко избра тя Господь, да созиждеши ему дом во освящение, крепися и соверши.

<p>11 Даде же давид соломону сыну своему начертание храма и домов его, и камар его, и горниц, и полагалищ внутренних, и дому очищения,

<p>12 и подобие, еже помысли духом своим, дворов дому господня, и всех камар окрест в сокровищих дому господня, и влагалищ святынь,

<p>13 и виталищ, и дневных чред иерейских и левитских, во вся дела служения дому господня, и влагалищ служебных сосудов службы дому господня:

<p>14 и меру веса их златых и сребряных,

<p>15 светилников вес даде ему и свещников.

<p>16 Даде ему подобне вес трапезы предложения, кияждо трапезы златыя, такожде и сребряных,

<p>17 и удиц, и возлиялниц, и фиал златых, и вес златых и сребряных, и кадилниц златых, коегождо веса:

<p>18 и жертвенника фимиамов от злата чиста вес оказа ему, и подобие колесницы херувимов простирающих крила и осеняющих над\ кивотом завета господня.

<p>19 Вся писанная рукою господнею даде давид соломону, по сущему в нем разуму дела изображения.

<p>20 И рече давид соломону сыну своему: укрепляйся и мужайся и твори: не бойся, ниже страшися, зане Господь Бог мой с тобою, не отступит от тебе, ниже оставит тя, дондеже совершиши ты все дело служения дому господня: и се, подобие храма и дому его, и камар его, и горниц, и полагалищ внутренних, и дому очищения, и подобие дому господня:

<p>21 и се, дневныя чреды иереев и левитов во всяко служение дому господня, и с тобою во всяцем действе, и всяк усердный в мудрости во всяцем художестве, и князи, и вси людие во вся словеса твоя.

%{Глава}29

<p>1 И рече давид царь ко всему собранию: соломон сын мой, егоже избра себе Господь, юн и млад, а дело велико, занеже не человеку уготовится здание, но Господу Богу:

<p>2 всею силою уготовах на дом Бога моего злато, сребро, медь, железо, древа, камение мраморное, и множество камений многоценных и различных, и всякое честное камение, и камений парийских много:

<p>3 и еще внегда благоволити ми в дому Бога моего, есть у мене еже приготовах злато и сребро, и се, дах в дом Бога моего, в высоту, кроме оных, яже уготовах на дом святых:

<p>4 три тысящи талант злата суфирска и седмь тысящ талант сребра искушена к позлащению стен святилища,

<p>5 идеже дело златое златом, а идеже сребряное сребром, и на всякое дело рукою художников: и кто благоволяй исполнити руку свою днесь Господу;

<p>6 И обещаша усердно началницы отечеств и князи сынов Исраилевых, и тысящницы и сотницы, и началницы дел и икономы царевы,

<p>7 и даша на дела дому господня злата талант пять тысящ, и златник десять тысящ, и сребра талант десять тысящ, и меди талант осмьнадесять тысящ, железа же сто тысящ талант:

<p>8 и у нихже обретеся камение, даша во влагалище дому господня, под\ руку иеииля герсонина.

<p>9 И возвеселишася людие о усерднем подаянии, понеже всем сердцем приношаху Господу, и давид царь возвеселися зело:

<p>10 и благослови царь давид Господа пред\ всем множеством, глаголя: благословен еси, Господи Боже Исраилев, отец наш, от века и до века:

<p>11 тебе, Господи, величество, и сила, и слава, и одоление, и исповедание, и крепость, яко ты всеми, иже на небеси и на земли, владычствуеши: от лица твоего трепещет всяк царь и язык: и тебе, Господи, царство и великолепие во всех и во всяцем начале:

<p>12 от тебе богатство и слава, ты над\ всеми началствуеши, Господи, начало всякаго начала, и в руку твоею крепость и власть, и в руку твоею милость, вседержителю, возвеличити и укрепити вся:

<p>13 и ныне, Господи, исповедаемся тебе и хвалим имя хваления твоего:

<p>14 и кто аз есмь, и кто людие мои, яко возмогохом сия тебе благовольне обещати; твоя бо суть вся, и от твоих дахом тебе:

<p>15 пришелцы бо есмы пред\ тобою и преселницы, якоже вси отцы наши: дние наши яко сень на земли, и несть постояния:

<p>16 Господи Боже наш, ко всему множеству сему, еже уготовах, да созиждется дом имени святому твоему, от руку твоею суть, и тебе вся:

<p>17 и вем, Господи мой, яко ты еси испытуяй сердца, и правду любиши: в простоте сердца моего произволих сия вся, и ныне людий твоих, иже зде обретошася, видех с радостию тебе произволивших (принести дары):

<p>18 Господи Боже авраама и исаака и Исраиля отец наших, сохрани сия в воли сердца людий твоих во веки, и исправи сердца их к тебе:

<p>19 соломону же сыну моему даждь сердце благо, да хранит заповеди твоя и свидения твоя и повеления твоя, и к совершению привести здание дому твоего.

<p>20 И рече давид всему собранию (людий): благословите Господа Бога нашего. И благословиша все собрание Господа Бога отец своих: и преклонше колена поклонишася Господу и царю.

<p>21 И пожре давид жертвы Господу, и вознесе всесожжения Богу на утрие перваго дне, телец тысящу, овнов тысящу, агнец тысящу, и возлияния их, и жертвы множество от всего Исраиля.

<p>22 И ядоша и пиша пред\ Господем в день той с великим веселием: и поставиша царем второе соломона сына давидова, и помазаша его Господу в царя, и садока же во архиереа.

<p>23 И седе соломон на престоле господни в царя, вместо давида отца своего, и благоугоден бысть: и покорися ему весь Исраиль.

<p>24 Князи и сильнии и вси сынове царя давида отца его повинушася ему.

<p>25 И возвеличи Господь соломона над\ всем Исраилем и даде ему славу царства, еяже ни един царь име прежде его.

<p>26 И давид сын иессеев царствова над\ всем Исраилем четыредесять лет,

<p>27 в хевроне седмь лет, а во иерусалиме лет тридесять три,

<p>28 и умре в старости блазе, исполнь дний, в богатстве и славе, и воцарися соломон сын его вместо его.

<p>29 Прочая же словеса царя давида первая и последняя написана суть в словесех самуила видящаго и в словесех нафана пророка и в словесех гада провидящаго,

<p>30 о всем царстве его и крепости его, и времена яже быша при нем и во Исраили и во всех царствах земных.
