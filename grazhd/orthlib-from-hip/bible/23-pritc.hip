Книга

<p>Притчей соломоних.

%{Глава}1.

<p>1 Притчи соломона сына давидова, иже царствова во Исраили,

<p>2 познати премудрость и наказание и уразумети словеса мудрости,

<p>3 прияти же извития словес и разрешения гаданий, уразумети же правду истинную и суд исправляти:

<p>4 да даст незлобивым коварство, отрочати же юну чувство же и смысл.

<p>5 Сих бо послушав, мудрый премудрее будет, а разумный строителство стяжет:

<p>6 уразумеет же притчу и темное слово, речения же премудрых и гадания.

<p>7 Начало премудрости страх Господень, разум же благ всем творящым его: благочестие же в Бога начало чувства, премудрость же и наказание нечестивии уничижат.

<p>8 Слыши, сыне, наказание отца твоего и не отрини заветов матере твоея:

<p>9 венец бо благодатей приимеши на твоем версе и гривну злату о твоей выи.

<p>10 Сыне, да не прельстят тебе мужие нечестивии, ниже да восхощеши,

<p>11 аще помолят тя, глаголюще: иди с нами, приобщися крове, скрыем же в землю мужа праведна неправедно:

<p>12 пожрем же его якоже ад жива, и возмем память его от земли,

<p>13 стяжание его многоценное приимем, исполним же домы нашя корыстей:

<p>14 жребий же твой положи с нами: обще же влагалище стяжем вси, и мешец един да будет всем нам.

<p>15 Не иди в путь с ними: уклони же ногу твою от стезь их:

<p>16 нозе бо их на зло текут, и скори суть излияти кровь.

<p>17 Не без\ правды бо простираются мрежи пернатым:

<p>18 тии бо убийству приобщающеся, сокровищствуют себе злая: разрушение же мужей законопреступных зло.

<p>19 Сии путие суть всех творящих беззаконная: нечестием бо свою душу отемлют.

<p>20 Премудрость во исходех поется, в стогнах же дерзновение водит,

<p>21 на краех же стен проповедуется, у врат же сильных приседит, во вратех же града дерзающи глаголет:

<p>22 елико убо время незлобивии держатся правды, не постыдятся: безумнии же досады суще желателие, нечестивии бывше, возненавидеша чувство

<p>23 и повинни быша обличением. Се, предложу вам моего дыхания речение, научу же вас моему словеси.

<p>24 Понеже звах, и не послушасте, и простирах словеса, и не внимасте,

<p>25 но отметасте моя советы и моим обличением не внимасте:

<p>26 убо и аз вашей погибели посмеюся, порадуюся же, егда приидет вам пагуба,

<p>27 и егда приидет на вы внезапу мятеж, низвращение же подобно бури приидет, или егда приидет вам печаль и градоразорение, или егда найдет на вы пагуба.

<p>28 Будет бо егда призовете мя, аз же не послушаю вас: взыщут мене злии и не обрящут.

<p>29 Возненавидеша бо премудрость, словесе же господня не прияша:

<p>30 ниже хотеша внимати моим советом, ругахуся же моим обличением.

<p>31 Темже снедят своих путий плоды и своего нечестия насытятся:

<p>32 ибо, зане обидеша младенцев, убиени будут, и истязание нечестивыя погубит.

<p>33 Мене же слушаяй вселится на уповании и почиет без\ страха от всякаго зла.

%{Глава}2.

<p>1 Сыне, аще приим глагол моея заповеди, скрыеши в себе,

<p>2 послушает премудрости твое ухо, и приложиши сердце твое к разуму: приложиши же е в наказание сыну твоему.

<p>3 Аще бо премудрость призовеши и разуму даси глас твой, чувство же взыщеши великим гласом,

<p>4 и аще взыщеши ея яко сребра, и якоже сокровища испытаеши ю:

<p>5 тогда уразумееши страх Господень и познание божие обрящеши:

<p>6 яко Господь дает премудрость, и от лица его познание и разум:

<p>7 и сокровищствует исправляющым спасение, защищает же шествие их,

<p>8 еже сохранити пути оправданий, и путь благоговеинствующих его сохранит.

<p>9 Тогда уразумееши правду и суд и исправиши вся стези благия.

<p>10 Аще бо приидет премудрость в твою мысль, чувство же твоей души добро быти возмнится,

<p>11 совет добр сохранит тя, помышление же преподобное соблюдет тя,

<p>12 да избавит тя от пути злаго и от мужа, глаголюща ничтоже верно.

<p>13 О, оставившии пути правыя, еже ходити в путех тмы!

<p>14 о, веселящиися о злых и радующиися о развращении злем!

<p>15 ихже стези стропотны, и крива течения их, еже далече тя сотворити от пути права,

<p>16 и чужда от праведнаго разума. Сыне, да тя не постигнет совет злый,

<p>17 оставляяй учение юности, и завета божественнаго забывый:

<p>18 постави бо при смерти дом свой и при аде с земными деяния своя.

<p>19 Вси ходящии по нему не возвратятся, ниже постигнут стезь правых: ни бо достигнут лет жизни.

<p>20 Аще бо быша ходили в стези благия, обрели убо быша стези правы гладки: блази будут жителие на земли, незлобивии же останут на ней:

<p>21 яко правии вселятся на земли, и преподобнии останут на ней.

<p>22 Путие нечестивых от земли погибнут, пребеззаконнии же изринутся от нея.

%{Глава}3.

<p>1 Сыне, моих законов не забывай, глаголы же моя да соблюдает твое сердце:

<p>2 долготу бо жития и лета жизни и мир приложат тебе.

<p>3 Милостыни и вера да не оскудевают тебе: обложи же я на твоей выи и напиши я на скрижали сердца твоего: и обрящеши благодать.

<p>4 И промышляй добрая пред\ Господем (богом) и человеки.

<p>5 Буди уповая всем сердцем на Бога, о твоей же премудрости не возносися:

<p>6 во всех путех твоих познавай ю, да исправляет пути твоя.

<p>7 Не буди мудр о себе: бойся же Бога и уклоняйся от всякаго зла:

<p>8 тогда исцеление будет телу твоему и уврачевание костем твоим.

<p>9 Чти Господа от праведных твоих трудов и начатки давай ему от твоих плодов правды:

<p>10 да исполнятся житницы твоя множеством пшеницы, вино же точила твоя да источают.

<p>11 Сыне, не пренебрегай наказания господня, ниже ослабевай от него обличаемь:

<p>12 егоже бо любит Господь, наказует, биет же всякаго сына, егоже приемлет.

<p>13 Блажен человек, иже обрете премудрость, и смертен, иже уведе разум.

<p>14 Лучше бо сию куповати, нежели злата и сребра сокровища:

<p>15 честнейша же есть камений многоценных: не сопротивляется ей ничтоже лукаво, благознатна есть всем приближающымся ей: всяко же честное недостойно ея есть.

<p>16 Долгота бо жития и лета жизни в деснице ея, в шуйце же ея богатство и слава: от уст ея исходит правда, закон же и милость на языце носит.

<p>17 Путие ея путие добри, и вся стези ея мирны.

<p>18 Древо живота есть всем держащымся ея, и воскланяющымся на ню, яко на Господа, тверда.

<p>19 Бог премудростию основа землю, уготова же небеса разумом:

<p>20 в чувстве его бездны разверзошася, облацы же источиша росу.

<p>21 Сыне, да не преминеши, соблюди же мой совет и мысль:

<p>22 да жива будет душа твоя, и благодать будет на твоей выи: (*будет же исцеление плотем твоим и уврачевание костем твоим:)

<p>23 да ходиши надеяся в мире во всех путех твоих, нога же твоя не поткнется.

<p>24 Аще бо сядеши, безбоязнен будеши, аще же поспиши, сладостно поспиши.

<p>25 И не убоишися страха нашедшаго, ниже устремления нечестивых находящаго:

<p>26 Господь бо будет на всех путех твоих и утвердит ногу твою, да не поползнешися.

<p>27 Не отрецыся благотворити требующему, егда имать рука твоя помогати.

<p>28 Не рцы: отшед возвратися, и заутра дам, сильну ти сущу благотворити: не веси бо, что породит день находяй.

<p>29 Не соплетай на друга твоего зла, пришелца суща и уповающа на тя.

<p>30 Не враждуй на человека туне, да не что на тя содеет злое.

<p>31 Не стяжи злых мужей поношения, ни возревнуй путем их.

<p>32 Нечист бо пред\ Господем всяк законопреступник и с праведными не сочетавается.

<p>33 Клятва господня в домех нечестивых, дворы же праведных благословляются.

<p>34 Господь гордым противится, смиренным же дает благодать.

<p>35 Славу премудрии наследят, нечестивии же вознесоша безчестие.

%{Глава}4.

<p>1 Послушайте, дети, наказания отча и внемлите разумети помышление,

<p>2 дар бо благий дарую вам: моего закона не оставляйте.

<p>3 Сын бо бых и аз отцу послушливый, и любимый пред\ лицем матере,

<p>4 иже глаголаша и учиша мя: да утверждается наше слово в твоем сердцы: храни заповеди, не забывай:

<p>5 стяжи премудрость, стяжи разум: не забуди, ниже презри речения моих уст, ниже уклонися от глагол уст моих.

<p>6 Не остави ея, и имется тебе: возжелей ея, и соблюдет тя.

<p>7 Начало премудрости: стяжати премудрость, и во всем стяжании твоем стяжи разум.

<p>8 Огради ю, и вознесет тя: почти ю, да тя об\ъимет,

<p>9 да даст главе твоей венец благодатей, венцем же сладости защитит тя.

<p>10 Слыши, сыне, и приими моя словеса, и умножатся лета живота твоего, да ти будут мнози путие жития.

<p>11 Путем бо премудрости учу тя, наставляю же тебе на течения правая:

<p>12 аще бо ходиши, не запнутся стопы твоя: аще ли течеши, не утрудишися.

<p>13 Имися моего наказания, не остави, но сохрани е себе в жизнь твою.

<p>14 На пути нечестивых не иди, ниже возревнуй путем законопреступных.

<p>15 На немже аще месте воя соберут, не иди тамо: уклонися же от них и измени:

<p>16 не уснут бо, аще зла не сотворят: отимется сон от них, и не спят:

<p>17 тии бо питаются пищею нечестия, вином же законопреступным упиваются.

<p>18 Путие же праведных подобне свету светятся: предходят и просвещают, дондеже исправится день.

<p>19 Путие же нечестивых темни: не ведят, како претыкаются.

<p>20 Сыне, моим глаголом внимай, к моим же словесем прилагай ухо твое:

<p>21 да не оскудеют ти источницы твои, храни я в сердцы твоем:

<p>22 живот бо суть всем обретающым я и всей плоти их исцеление.

<p>23 Всяцем хранением блюди твое сердце: от сих бо исходища живота.

<p>24 Отими от себе строптива уста, и обидливы устне далече от тебе отрини.

<p>25 очи твои право да зрят, и вежди твои да помавают праведная.

<p>26 Права течения твори твоима ногама и пути твоя исправляй.

<p>27 Не уклонися ни на десно, ни на шуе: отврати же ногу твою от пути зла:

<p>28 пути бо десныя весть Господь, развращени же суть, иже ошуюю.

<p>29 Той же права сотворит течения твоя, и хождения твоя в мире поспешит.

%{Глава}5.

<p>1 Сыне, моей премудрости внимай, к моим же словесем прилагай ухо твое,

<p>2 да сохраниши мысль благую: чувство же моих устен заповедает тебе.

<p>3 Не внимай злей жене: мед бо каплет от устен жены блудницы, яже на время наслаждает твой гортань:

<p>4 последи же горчае желчи обрящеши, и из\ъощренну паче меча обоюду остра:

<p>5 безумия бо нозе низводят употребляющих ю со смертию во ад, стопы же ея не утверждаются:

<p>6 на пути бо животныя не находит, заблужденна же течения ея и неблагоразумна.

<p>7 Ныне убо, сыне, послушай мене и не отриновенна сотвори моя словеса:

<p>8 далече от нея сотвори путь твой и не приближися ко дверем домов ея,

<p>9 да не предаст иным живота твоего, и твоего жития немилостивым,

<p>10 да не насытятся инии твоея крепости, твои же труды в домы чуждыя внидут,

<p>11 и раскаешися на последок твой, егда иструтся плоти тела твоего, и речеши:

<p>12 како возненавидех наказание, и от обличений уклонися сердце мое;

<p>13 не послушах гласа наказующаго мя, и ко учащему мя не прилагах уха моего:

<p>14 вмале бех во всяцем зле посреде церкве и сонмища.

<p>15 Сыне, пий воды от своих сосудов и от твоих кладенцев источника:

<p>16 да преизливаются тебе воды от твоего источника, во твоя же пути да происходят твоя воды.

<p>17 Да будут тебе единому имения, и да никтоже чуждь причастится тебе.

<p>18 Источник твоея воды да будет тебе твой, и веселися с женою, яже от юности твоея:

<p>19 елень любве и жребя твоих благодатей да беседует тебе, твоя же да пред\ъидет тебе и да будет с тобою во всяко время: в дружбе бо сея спребываяй умножен будеши.

<p>20 Не мног буди к чуждей, ниже об\ъят буди об\ъятии не твоея:

<p>21 пред\ очима бо суть божиима путие мужа, вся же течения его назирает.

<p>22 Законопреступления мужа уловляют: пленицами же своих грехов кийждо затязается.

<p>23 Сей скончавается с ненаказанными: от множества же своего жития извержется и погибает за безумие.

%{Глава}6.

<p>1 Сыне, аще поручишися за твоего друга, предаси твою руку врагу.

<p>2 Сеть бо крепка мужу свои устне, и пленяется устнами своих уст.

<p>3 Твори, сыне, яже аз заповедую ти, и спасайся: идеши бо в руце злых за твоего друга: буди не ослабевая, поощряй же и твоего друга, егоже испоручил еси.

<p>4 Не даждь сна твоима очима, ниже да воздремлеши твоима веждома,

<p>5 да спасешися аки серна от тенет и яко птица от сети.

<p>6 Иди ко мравию, о, лениве, и поревнуй видев пути его, и буди онаго мудрейший:

<p>7 он бо, не сущу ему земледелцу, ниже нудящаго его имеяй, ниже под\ владыкою сый,

<p>8 готовит в жатву пищу и многое в лето творит уготование. Или иди ко пчеле и увеждь, коль делателница есть, делание же коль честное творит: еяже трудов царие и простии во здравие употребляют, любима же есть всеми и славна: аще силою и немощна сущи, (но) премудростию почтена произведеся.

<p>9 Доколе, о, лениве, лежиши; когда же от сна востанеши;

<p>10 Мало убо спиши, мало же седиши, мало же дремлеши, мало же об\ъемлеши перси рукама:

<p>11 потом же найдет тебе аки зол путник убожество: скудость же аки благий течец. Аще же не ленив будеши, приидет яко источник жатва твоя, скудость же аки злый течец (от тебе) отбежит.

<p>12 Муж безумен и законопреступный ходит в пути не благи:

<p>13 той же намизает оком и знамение дает ногою, учит же помаванием перстов.

<p>14 Развращенно же сердце кует злая: на всякое время таковый мятежы составляет граду.

<p>15 Сего ради внезапу приходит ему погибель, разсечение и сокрушение неисцельное.

<p>16 Яко радуется о всех, ихже ненавидит Бог, сокрушается же за нечистоту души:

<p>17 око досадителя, язык неправедный, руце проливающя кровь праведнаго,

<p>18 и сердце кующее мысли злы, и нозе тщащыяся зло творити потребятся.

<p>19 Разжизает лжы свидетель неправеден и насылает суды посреде братий.

<p>20 Сыне, храни законы отца твоего и не отрини наказания матере твоея:

<p>21 навяжи же я на твою душу присно и обяжи их о твоей выи.

<p>22 Егда ходиши, води ю, и с тобою да будет: егда же спиши, да хранит тя, да востающу ти глаголет с тобою.

<p>23 Зане светилник заповедь закона и свет, и путь жизни, и обличение, и наказание,

<p>24 еже сохранити тя от жены мужаты и от наваждения языка чуждаго.

<p>25 Сыне, да не победит тя доброты похоть, ниже уловлен буди твоима очима, ниже да совосхитишися веждами ея.

<p>26 Цена бо блудницы, елика единаго хлеба: жена же мужей честныя душы уловляет.

<p>27 Ввяжет ли кто огнь в недра, риз же (своих) не сожжет ли;

<p>28 Или ходити кто будет на углиех огненных, ног же не сожжет ли;

<p>29 Тако вшедый к жене мужатей не без\ вины будет, ниже всяк прикасайся ей.

<p>30 Не дивно, аще кто ят будет крадый: крадет бо, да насытит душу свою алчущую:

<p>31 аще же ят будет, воздаст седмерицею, и вся имения своя дав, избавит себе.

<p>32 Прелюбодей же за скудость ума погибель души своей содевает,

<p>33 болезни же и безчестие понесет: поношение же его не загладится во век:

<p>34 исполнена бо ревности ярость мужа ея: не пощадит в день суда,

<p>35 не изменит ни единою ценою вражды, ниже разрешится многими дарми.

%{Глава}7.

<p>1 Сыне, храни моя словеса, моя же заповеди скрый у себе. Сыне, чти Господа, и укрепишися: кроме же его не бойся иного.

<p>2 Храни моя заповеди, и поживеши, словеса же моя яко зеницы очию:

<p>3 обложи же ими твоя персты, напиши же я на скрижали сердца твоего.

<p>4 Нарцы премудрость сестру тебе быти, разум же знаемь сотвори тебе,

<p>5 да тя соблюдет от жены чуждия и лукавыя, аще тя словесы льстивыми облагати начнет:

<p>6 оконцем бо из\ дому своего на пути приничущи,

<p>7 егоже аще узрит от безумных чад юношу скудоумна,

<p>8 проходящаго мимо угла в распутиих дому ея

<p>9 и глаголющаго в темный вечер, егда упокоение будет нощное и мрачное:

<p>10 жена же срящет его, зрак имущи прелюбодейничь, яже творит юных парити сердцам: воскрилена же есть и блудна,

<p>11 в дому же не почивают нозе ея:

<p>12 время бо некое вне глумится, время же на распутиих при всяцем угле приседит:

<p>13 потом емши лобзает его, безстудным же лицем речет к нему:

<p>14 жертва мирна ми есть, днесь воздаю обеты моя:

<p>15 сего ради изыдох в сретение тебе, желающи лица твоего, обретох тя:

<p>16 простиралами покрых одр мой, коврами же сугубыми постлах, иже от египта,

<p>17 шафраном посыпах ложе мое и дом мой корицею:

<p>18 прииди и насладимся любве даже до утра, гряди и поваляемся в похоти:

<p>19 несть бо мужа моего в дому, отиде в путь далече,

<p>20 доволно сребра взя с собою, по многих днех возвратится в дом свой.

<p>21 И прельсти его многою беседою, тенетами же устен (в блуд) привлече его.

<p>22 он же абие последова ей об\ъюродев, и якоже вол на заколение ведется, и яко пес на узы,

<p>23 или яко елень уязвлен стрелою в ятра: и спешит яко птица в сеть, не ведый, яко на душу свою течет.

<p>24 Ныне убо, сыне, послушай мене и внимай глаголом уст моих,

<p>25 да не уклонится в пути ея сердце твое,

<p>26 и да не прельстишися в стезях ея: многих бо уязвивши низверже, и безчисленни суть, ихже убила есть:

<p>27 путие адовы дом ея, низводящии в сокровища смертная.

%{Глава}8.

<p>1 Темже ты премудрость проповеждь, да разум послушает тебе.

<p>2 На высоких бо краех есть, посреде же стезь стоит:

<p>3 при вратех бо сильных приседит, во входех же поется.

<p>4 Вас, о, человецы, молю, и вдаю мой глас сыном человеческим.

<p>5 уразумейте, незлобивии, коварство, ненаказаннии же, приложите сердце.

<p>6 Послушайте мене: честная бо реку и изнесу от устен правая.

<p>7 Яко истине поучится гортань мой, мерзки же предо мною устны лживыя.

<p>8 С правдою вси глаголы уст моих, ничтоже в них стропотно, ниже развращенно.

<p>9 Вся права разумевающым, и права обретающым разум.

<p>10 Приимите наказание, а не сребро, и разум паче злата искушена: избирайте же ведение паче злата чиста.

<p>11 Лучши бо премудрость камений многоценных, всякое же честное недостойно ея есть.

<p>12 Аз премудрость вселих совет, и разум и смысл аз призвах.

<p>13 Страх Господень ненавидит неправды, досаждения же и гордыни, и пути лукавых: возненавидех же аз развращенныя пути злых.

<p>14 Мой совет и утверждение, мой разум, моя же крепость.

<p>15 Мною царие царствуют, и сильнии пишут правду:

<p>16 мною вельможи величаются, и властитилие мною держат землю.

<p>17 Аз любящыя мя люблю, ищущии же мене обрящут благодать.

<p>18 Богатство и слава моя есть, и стяжание многих и правда.

<p>19 Лучше есть плодити мене, паче злата и камения драга: мои же плоды лучше сребра избранна.

<p>20 В путех правды хожду и посреде стезь оправдания живу,

<p>21 да разделю любящым мя имение, и сокровища их исполню благих. Аще возвещу вам бывающая на всяк день, помяну, яже от века, исчести.

<p>22 Господь созда мя {Евр.: стяжа мя.} начало путий своих в дела своя,

<p>23 прежде век основа мя, в начале, прежде неже землю сотворити,

<p>24 и прежде неже бездны соделати, прежде неже произыти источником вод,

<p>25 прежде неже горам водрузитися, прежде же всех холмов раждает мя.

<p>26 Господь сотвори страны и ненаселенныя, и концы населенныя поднебесныя.

<p>27 Егда готовяше небо, с ним бех, и егда отлучаше престол свой на ветрех,

<p>28 и егда крепки творяше вышния облаки, и егда тверды полагаше источники поднебесныя,

<p>29 и егда полагаше морю предел его, да воды не мимо идут уст его, и крепка творяше основания земли, бех при нем устрояющи.

<p>30 Аз бех, о нейже радовашеся, на всяк же день веселяхся пред\ лицем его на всяко время,

<p>31 егда веселяшеся вселенную совершив, и веселяшеся о сынех человеческих.

<p>32 Ныне убо, сыне, послушай мене: и блажени, иже пути моя сохранят.

<p>33 услышите премудрость, и умудритеся, и не отмещите.

<p>34 Блажен муж, иже послушает мене, и человек, иже пути моя сохранит, бдяй при моих дверех присно, соблюдаяй праги моих входов:

<p>35 исходи бо мои исходи живота, и уготовляется хотение от Господа:

<p>36 согрешающии же в мя нечествуют на своя души, и ненавидящии мя любят смерть.

%{Глава}9.

<p>1 Премудрость созда себе дом и утверди столпов седмь:

<p>2 закла своя жертвенная, и раствори в чаши своей вино, и уготова свою трапезу:

<p>3 посла своя рабы, созывающи с высоким проповеданием на чашу, глаголющи:

<p>4 иже есть безумен, да уклонится ко мне.

<p>5 И требующым ума рече: приидите, ядите мой хлеб и пийте вино, еже растворих вам:

<p>6 оставите безумие и живи будете, да во веки воцаритеся: и взыщите разума, да поживете и исправите разум в ведении.

<p>7 Наказуяй злыя приимет себе безчестие, обличаяй же нечестиваго порочна сотворит себе (*обличения бо нечестивому раны ему).

<p>8 Не обличай злых, да не возненавидят тебе: обличай премудра, и возлюбит тя.

<p>9 Даждь премудрому вину, и премудрейший будет: сказуй праведному, и приложит приимати.

<p>10 Начало премудрости страх Господень, и совет святых разум: разумети бо закон, помысла есть благаго.

<p>11 Сим бо образом многое поживеши время, и приложатся тебе лета живота твоего.

<p>12 Сыне, аще премудр будеши, себе премудр будеши и искренним твоим: аще же зол будеши, един почерпнеши злая. Сын наказан премудр будет, безумный же слугою употребится. Иже утверждается на лжах, сей пасет ветры, той же поженет птицы парящыя: остави бо пути своего винограда, в стезях же своего земледелания заблуди, проходит же сквозе пустыню безводную и землю определенную в жаждех, собирает же рукама неплодие.

<p>13 Жена безумная и продерзая скудна хлебом бывает, яже не весть стыдения,

<p>14 седе при дверех дому своего, на столце яве на стогнах,

<p>15 призывающая мимоходящих и исправляющих пути своя:

<p>16 иже есть от вас безумнейший, да уклонится ко мне: и лишенным разума повелеваю, глаголющи:

<p>17 хлебом сокровенным в сладость прикоснитеся и воду татьбы сладкую пийте.

<p>18 он же не весть, яко земнороднии у нея погибают и во дне ада обретаются. Но отскочи, не замедли на месте ея, ниже настави ока своего к ней: тако бо пройдеши воду чуждую и прейдеши реку чуждую: от воды же чуждия ошайся и от источника чуждаго не пий, да многое время поживеши, и приложатся тебе лета живота.

%{Глава}10.

<p>1 Сын премудр веселит отца, сын же безумен печаль матери.

<p>2 Не пользуют сокровища беззаконных, правда же избавит от смерти.

<p>3 Не убиет гладом Господь душу праведную, живот же нечестивых низвратит.

<p>4 Нищета мужа смиряет: руце же мужественных обогащаются.

<p>5 Сын наказан премудр будет, безумный же слугою употребится: спасется от зноя сын разумный, ветротленен же бывает на жатве сын беззаконный.

<p>6 Благословение господне на главе праведнаго: уста же нечестивых покрыет плачь безвременный.

<p>7 Память праведных с похвалами: имя же нечестивых угасает.

<p>8 Премудр сердцем приимет заповеди: непокровенный же устнама остроптевая запнется.

<p>9 Иже ходит просто, ходит надеяся: развращая же пути своя, познан будет.

<p>10 Намизаяй оком с лестию собирает мужем печали: обличаяй же со дерзновением миротворит.

<p>11 Источник жизни в руце праведнаго: уста же нечестиваго покрыет пагуба.

<p>12 Ненависть воздвизает распрю: всех же нелюбопрителных покрывает любовь.

<p>13 Иже от устен произносит премудрость, жезлом биет мужа безсердечна.

<p>14 Премудрии скрыют чувство, уста же продерзаго приближаются сокрушению.

<p>15 Стяжание богатых град тверд, сокрушение же нечестивых нищета.

<p>16 Дела праведных живот творят, плодове же нечестивых грехи.

<p>17 Пути жизни хранит наказание: наказанием же не обличеный заблуждает.

<p>18 Покрывают вражду устне правыя: износящии же укоризну безумнейшии суть.

<p>19 От многословия не избежиши греха: щадя же устне, разумен будеши.

<p>20 Сребро разжженое язык праведнаго: сердце же нечестиваго исчезнет.

<p>21 устне праведных ведят высокая: безумнии же в скудости скончаваются.

<p>22 Благословение господне на главе праведнаго, сие обогащает, и не имать приложитися ему печаль в сердцы.

<p>23 Смехом безумный творит злая: премудрость же мужеви раждает разум.

<p>24 В погибели нечестивый обносится: желание же праведнаго приятно.

<p>25 Преходящей бури, нечестивый исчезает, праведный же уклонився спасается во веки.

<p>26 Якоже гроздие зеленое вред зубом и дым очима, тако законопреступление творящым е.

<p>27 Страх Господень прилагает дни: лета же нечестивых умалятся.

<p>28 Пребывает с праведными веселие, упование же нечестивых погибает.

<p>29 утверждение преподобному страх Господень, сокрушение же творящым злая.

<p>30 Праведник во веки не поколеблется: нечестивии же не населят земли.

<p>31 уста праведнаго каплют премудрость, язык же неправеднаго погибнет:

<p>32 устне мужей праведных каплют благодати, уста же нечестивых развращаются.

%{Глава}11.

<p>1 Мерила льстивая мерзость пред\ Господем, вес же праведный приятен ему.

<p>2 Идеже аще внидет досаждение, тамо и безчестие: уста же смиренных поучаются премудрости.

<p>3 умираяй праведник остави раскаяние, удобна же бывает и посмеятелна нечестивых погибель.

<p>4 Совершенство правых наставит их, и поползновение отрицающихся пленит их. Не упользуют имения в день ярости: правда же избавит от смерти.

<p>5 Правда непорочнаго исправляет пути, нечестие же впадает в неправду.

<p>6 Правда мужей правых избавит их, безсоветием же уловляются беззаконнии.

<p>7 Скончавшуся мужу праведну, не погибнет надежда: похвала же нечестивых погибнет.

<p>8 Праведный от лова убегнет, в негоже место предается нечестивый.

<p>9 Во устех нечестивых сеть гражданом, чувство же праведных благопоспешно.

<p>10 Во благих праведных исправится град, и в погибели нечестивых радование.

<p>11 В благословении правых возвысится град, усты же нечестивых раскопается.

<p>12 Ругается гражданом лишенный разума, муж же мудр безмолвие водит.

<p>13 Муж двоязычен открывает советы в сонмищи, верный же духом таит вещы.

<p>14 Имже и несть управления, падают аки листвие, спасение же есть во мнозе совете.

<p>15 Лукавый злодействует, егда сочетавается с праведным, ненавидит же гласа утверждения.

<p>16 Жена благодатна возносит мужу славу: престол же безчестия жена ненавидящая правды. Богатства ленивии скудни бывают, крепцыи же утверждаются богатством.

<p>17 Души своей благотворит муж милостивый, погубляет же тело свое немилостивый.

<p>18 Нечестивый творит дела неправедная: семя же праведных мзда истины.

<p>19 Сын праведный раждается в живот: гонение же нечестиваго в смерть.

<p>20 Мерзость Господеви путие развращенни, приятни же ему вси непорочнии в путех своих.

<p>21 В руку руце вложив неправедно, не без\ муки будет злых: сеяй же правду приимет мзду верну.

<p>22 Якоже усерязь златый в ноздрех свинии, тако жене злоумней лепота.

<p>23 Желание праведных все благое, надежда же нечестивых погибнет.

<p>24 Суть, иже своя сеюще, множайшая творят: суть же и собирающе чуждая, умаляются.

<p>25 Душа благословенна всякая простая: муж ярый неблагообразен.

<p>26 удержаваяй пшеницу оставит ю языком: продаяй пшеницу скупо, от народа проклят, благословение же господне на главе подавающаго.

<p>27 Творяй благая ищет благодати добры: ищущаго же злая постигнут его.

<p>28 Надеяйся на богатство свое, сей падет: заступаяй же праведных, той возсияет.

<p>29 Не сматряяй своего дому наследит ветры: поработает же безумный разумному.

<p>30 От плода правды древо жизни прозябает: отемлются же безвременно души беззаконных.

<p>31 Аще праведный едва спасается, нечестивый же и грешный где явится;

%{Глава}12.

<p>1 Любяй наказание любит чувство: ненавидяй же обличения безумен.

<p>2 Лучше обретый благодать от Господа Бога: муж же законопреступен премолчан будет.

<p>3 Не исправится человек от беззаконнаго: корения же праведных не отимутся.

<p>4 Жена мужественная венец мужу своему: якоже в древе червь, тако мужа погубляет жена злотворная.

<p>5 Мысли праведных судбы: управляют же нечестивии лести.

<p>6 Словеса нечестивых льстива в кровь, уста же правых избавят их.

<p>7 Аможе обратится нечестивый, исчезает: храмины же праведных пребывают.

<p>8 уста разумнаго хвалима бывают от мужа: слабосерд же поругаемь бывает.

<p>9 Лучше муж в безчестии работаяй себе, нежели честь себе обложив и лишаяйся хлеба.

<p>10 Праведник милует душы скотов своих: утробы же нечестивых немилостивны.

<p>11 Делаяй свою землю исполнится хлебов: гонящии же суетная лишени разума. Иже есть сладостен в виннем пребывании, во своих твердынех оставит безчестие.

<p>12 Желания нечестивых зла: корение же благочестивых в твердостех.

<p>13 За грех устен впадает в сети грешник: избегает же от них праведник. Сматряяй кротко помилован будет, а сретаяй во вратех оскорбит душы.

<p>14 От плодов уст душа мужа наполнится благих, воздаяние же устен его воздастся ему.

<p>15 Путие безумных прави пред\ ними: послушает советов мудрый.

<p>16 Безумный абие исповесть гнев свой: крыет же свое безчестие хитрый.

<p>17 Явленную веру возвещает праведный: свидетель же неправедных льстив.

<p>18 Суть, иже глаголюще уязвляют аки мечи: языцы же премудрых исцеляют.

<p>19 устне истинны исправляют свидетелство: свидетель же скор язык имать неправеден.

<p>20 Лесть в сердцы кующаго злая: хотящии же мира возвеселятся.

<p>21 Ничтоже неправедное угодно есть праведному: нечестивии же исполнятся злых.

<p>22 Мерзость Господеви устне лживы: творяй же верно приятен ему.

<p>23 Муж разумивый престол чувствия: сердце же безумных срящет клятвы.

<p>24 Рука избранных одержит удобь: льстивии же будут во пленении.

<p>25 Страшное слово сердце мужа праведна смущает, весть же благая веселит его.

<p>26 Разумив праведник себе друг будет: мысли же нечестивых некротки: согрешающих постигнут злая, путь же нечестивых прельстит я.

<p>27 Не улучит льстивый ловитвы: стяжание же честное муж чистый.

<p>28 В путех правды живот, путие же злопомнящих в смерть.

%{Глава}13.

<p>1 Сын благоразумный послушлив отцу, сын же непокорливый в погибель.

<p>2 От плодов правды снесть благий: душы же беззаконных погибают безвременно.

<p>3 Иже хранит своя уста, соблюдает свою душу: продерзивый же устнама устрашит себе.

<p>4 В похотех есть всяк праздный: руки же мужественных в прилежании.

<p>5 Словесе неправедна ненавидит праведник: нечестивый же стыдится и не воз\ъимет дерзновения.

<p>6 Правда хранит незлобивыя: нечестивыя же злы творит грех.

<p>7 Суть богатяще себе, ничесоже имуще: и суть смиряющеся во мнозе богатстве.

<p>8 Избавление мужа души свое ему богатство: нищий же не терпит прещения.

<p>9 Свет праведным всегда, свет же нечестивых угасает: души льстивыя заблуждают во гресех, праведнии же щедрят и милуют.

<p>10 Злый с досаждением творит злая: себе же знающии премудри (суть).

<p>11 Имение поспешаемо со беззаконием умалено бывает, собираяй же себе со благочестием изобилствовати будет: праведный щедрит и дает.

<p>12 Лучше начинаяй помогати сердцем обещающаго и в надежду ведущаго: древо бо жизни желание доброе.

<p>13 Иже презирает вещь, презрен будет от нея: а бояйся заповеди, сей здравствует.

<p>14 Сыну лукавому ничтоже есть благо: рабу же мудру благопоспешна будут дела, и исправится путь его.

<p>15 Закон мудрому источник жизни: безумный же от сети умрет.

<p>16 Разум благ дает благодать: разумети же закон, мысли есть благия: путие же презирающих в погибели.

<p>17 Всяк хитрый творит с разумом, безумный же прострет свою злобу.

<p>18 Царь дерзостен впадет во злая, вестник же мудр избавит его.

<p>19 Нищету и безчестие отемлет наказание: храняй же обличения прославится.

<p>20 Желания благочестивых наслаждают душу, дела же нечестивых далече от разума.

<p>21 Ходяй с премудрыми премудр будет, ходяй же с безумными познан будет.

<p>22 Согрешающих постигнут злая, праведных же постигнут благая.

<p>23 Благ муж наследит сыны сынов: сокровищствуется же праведным богатство нечестивых.

<p>24 Праведнии насладятся в богатстве лета многа: неправеднии же погибнут вскоре.

<p>25 Иже щадит жезл (свой), ненавидит сына своего: любяй же наказует прилежно.

<p>26 Праведный ядый насыщает душу свою: душы же нечестивых скудны.

%{Глава}14.

<p>1 Мудрыя жены создаша домы: безумная же раскопа рукама своима.

<p>2 Ходяй право боится Господа: развращаяй же пути своя обезчестится.

<p>3 Из\ уст безумных жезл досаждения: устне же мудрых хранят я.

<p>4 Идеже несть волов, ясли чисты: а идеже жита многа, явна волу крепость.

<p>5 Свидетель верен не лжет: разжизает же ложная свидетель неправеден.

<p>6 Взыщеши премудрости у злых, и не обрящеши: чувство же у мудрых удобно.

<p>7 Вся противна (суть) мужеви безумну: оружие же чувствия устне премудры.

<p>8 Премудрость коварных уразумеет пути их: буйство же безумных в заблуждении.

<p>9 Домове беззаконных требуют очищения, домове же праведных приятни.

<p>10 Сердце мужа чувственно печаль души его: егда же веселится, не примешается досаждению.

<p>11 Домове нечестивых исчезнут, селения же право творящих пребудут.

<p>12 Есть путь, иже мнится человеком прав быти, последняя же его приходят во дно ада.

<p>13 Ко веселием не примешавается печаль: последняя же радости в плачь приходят.

<p>14 Путий своих насытится дерзосердый, от размышлений же своих муж благ.

<p>15 Незлобивый веру емлет всякому словеси, коварный же приходит в раскаяние.

<p>16 Премудр убоявся уклонится от зла, безумный же на себе надеявся смешавается со беззаконным.

<p>17 острояростный без\ совета творит, муж же мудрый многая терпит.

<p>18 Разделяют безумнии злобу, коварнии же удержат чувство.

<p>19 Поползнутся злии пред\ благими, и нечестивии послужат пред\ дверьми праведных.

<p>20 Друзие возненавидят другов убогих: друзие же богатых мнози.

<p>21 Безчестяй убогия согрешает, милуяй же нищыя блажен.

<p>22 Заблуждающии (неправедницы) делают злая, милость же и истину делают благии. Не ведят милости и веры делателие злых: милостыни же и веры у делателей благих.

<p>23 Во всяцем пекущемся есть из\ъобилие: любосластный же и безпечальный в скудости будет.

<p>24 Венец премудрых богатство их, житие же безумных зло.

<p>25 Избавит от злых душу свидетель верен, разжизает же лживая лестный.

<p>26 Во страсе господни упование крепости, чадом же своим оставит утверждение (мира).

<p>27 Страх Господень источник жизни, творит же укланятися от сети смертныя.

<p>28 Во мнозе языце слава царю: во оскудении же людсте сокрушение сильному.

<p>29 Долготерпелив муж мног в разуме, малодушный же крепко безумен.

<p>30 Кроткий муж сердцу врачь: моль же костем сердце чувственно.

<p>31 Оклеветаяй убогаго раздражает сотворшаго и, почитаяй же его милует нищаго.

<p>32 Во злобе своей отринется нечестивый: надеяйжеся на Господа своим преподобием праведен.

<p>33 В сердцы блазе мужа почиет премудрость, в сердцы же безумных не познавается.

<p>34 Правда возвышает язык: умаляют же племена греси.

<p>35 Приятен цареви слуга разумный, своим же благообращением отемлет безчестие.

%{Глава}15.

<p>1 Гнев губит и разумныя: ответ же смирен отвращает ярость, а слово жестоко возвизает гневы.

<p>2 Язык мудрых добрая свесть: уста же безумных возвещают злая.

<p>3 На всяцем месте очи господни сматряют злыя же и благия.

<p>4 Исцеление языка древо жизни: храняй же его исполнится духа.

<p>5 Безумный ругается наказанию отчу: храняй же заповеди хитрейший. Во мнозе правде крепость многа: нечестивии же от земли искоренятся.

<p>6 В домех праведных крепость многа: плоды же нечестивых погибают.

<p>7 устне мудрых связуются чувством, сердца же безумных не тверда.

<p>8 Жертвы нечестивых мерзость Господеви, обеты же правоходящих приятни ему.

<p>9 Мерзость Господеви путие нечестивых: гонящыя же правду любит.

<p>10 Наказание незлобиваго познавается от мимоходящих: ненавидящии же обличения скончаваются срамно.

<p>11 Ад и пагуба явна пред\ Господем, како не и сердца человеков;

<p>12 Не возлюбит ненаказанный обличающих его, с мудрыми же не побеседует.

<p>13 Сердцу веселящуся, лице цветет: в печалех же сущу, сетует.

<p>14 Сердце правое ищет чувства: уста же ненаказанных уразумеют злая.

<p>15 На всяко время очи злых приемлют злая: добрии же безмолвствуют присно.

<p>16 Лучше частица малая со страхом господним, нежели сокровища велия без\ боязни.

<p>17 Лучше учреждение от зелий с любовию и благодатию, нежели представление телцев со враждою.

<p>18 Муж ярый устрояет брани, долготерпеливый же и будущую укрощает. Терпеливый муж угасит суды, нечестивый же воздвизает паче.

<p>19 Путие праздных постлани тернием, мужественных же углаждени.

<p>20 Сын премудр веселит отца, сын же безумен раздражает матерь свою.

<p>21 Несмысленнаго стези скудны ума: муж же разумен исправляя ходит.

<p>22 Отлагают помышления не чтущии сонмищ: в сердцах же советных пребывает совет.

<p>23 Не послушает злый его, ниже речет полезно что и добро общему.

<p>24 Путие живота помышления разумнаго, да уклонився от ада спасется.

<p>25 Домы досадителей разоряет Господь, утверди же предел вдовицы.

<p>26 Мерзость Господеви помысл неправедный, чистых же глаголы честны.

<p>27 Губит себе мздоимец, ненавидяй же даров приятия спасется: милостынями и верами очищаются греси, страхом же господним уклоняется всяк от зла.

<p>28 Сердца праведных поучаются вере, уста же нечестивых отвещают злая: приятни пред\ Господем путие мужей праведных, имиже и врази друзие бывают.

<p>29 Далече отстоит Бог от нечестивых, молитвы же праведных послушает: лучше малое приятие со правдою, нежели многа жита с неправдою: сердце мужа да мыслит праведная, да от Бога исправятся стопы его.

<p>30 Видящее око добрая веселит сердце, слава же благая утучняет кости.

<p>31 Слушаяй обличений живота посреде премудрых водворится.

<p>32 Иже отметает наказание, ненавидит себе: соблюдаяй же обличения любит свою душу.

<p>33 Страх Господень наказание и премудрость, и начало славы отвещает ей (,*пред\ъидет же смиренным слава).

%{Глава}16.

<p>1 Человеку предложение сердца: и от Господа ответ языка.

<p>2 Вся дела смиреннаго явленна пред\ богом, и укрепляяй духи Господь.

<p>3 Приближи ко Господу дела твоя, и утвердятся помышления твоя.

<p>4 Вся содела Господь себе ради: нечестивии же в день зол погибнут.

<p>5 Нечист пред\ богом всяк высокосердый: в руку же руце влагаяй неправедно не обезвинится.

<p>6 Начало пути блага, еже творити праведная, приятна же пред\ богом паче, нежели жрети жертвы.

<p>7 Ищай Господа обрящет разум со правдою:

<p>8 праве же ищущии его обрящут мир.

<p>9 Вся дела господня со правдою: хранится же нечестивый на день зол.

<p>10 Пророчество во устнех царевых, в судищи же не погрешат уста его.

<p>11 Превеса мерила правда у Господа: дела же его мерила праведная.

<p>12 Мерзость цареви творяй злая: со правдою бо уготовляется престол началства.

<p>13 Приятны царю устне праведны, словеса же правая любит Господь.

<p>14 Ярость царева вестник смерти: муж же премудр утолит его.

<p>15 Во свете жизни сын царев: приятнии же ему яко облак позден.

<p>16 угнеждения премудрости избраннее злата: вселения же разума дражайши сребра.

<p>17 Путие жизни укланяются от злых: долгота же жития путие праведни. Приемляй наказание во благих будет, храняй же обличения умудрится. Иже хранит своя пути, соблюдает свою душу: любяй же живот свой щадит своя уста.

<p>18 Прежде сокрушения предваряет досаждение, прежде же падения злопомышление.

<p>19 Лучше кроткодушен со смирением, нежели иже разделяет корысти с досадительми.

<p>20 Разумный в вещех обретатель благих, надеяйся же на Господа блажен.

<p>21 Премудрыя и разумныя злыми наричут, сладции же в словеси множае услышани будут.

<p>22 Источник животен разум стяжавшым, наказание же безумных зло.

<p>23 Сердце премудраго уразумеет яже от своих ему уст, во устнах же носит разум.

<p>24 Сотове медовнии словеса добрая, сладость же их исцеление души.

<p>25 Суть путие мнящиися прави быти мужу, обаче последняя их зрят во дно адово.

<p>26 Муж в трудех труждается себе и изнуждает погибель свою: строптивый во своих устах носит погибель.

<p>27 Муж безумен копает себе злая и во устнах своих сокровищствует огнь.

<p>28 Муж строптивый разсылает злая, и светилник льсти вжигает злым, и разлучает други.

<p>29 Муж законопреступен прельщает други и отводит их в пути не благи.

<p>30 утверждаяй очи свои мыслит развращенная, грызый же устне свои определяет вся злая: сей пещь есть злобы.

<p>31 Венец хвалы старость, на путех же правды обретается.

<p>32 Лучше муж долготерпелив паче крепкаго, (*и муж разум имеяй паче земледелца великаго:) удержаваяй же гнев паче вземлющаго град.

<p>33 В недра входят вся неправедным: от Господа же вся праведная.

%{Глава}17.

<p>1 Лучше укрух хлеба со сластию в мире, нежели дом исполнен многих благих и неправедных жертв со бранию.

<p>2 Раб смыслен обладает владыки безумными, в братиих же разделит (имение) на части.

<p>3 Якоже искушается в пещи сребро и злато, тако избранная сердца у Господа.

<p>4 Злый послушает языка законопреступных, праведный же не внимает устнам лживым.

<p>5 Ругайся убогому раздражает сотворшаго его, радуяйся же о погибающем не обезвинится: милуяй же помилован будет.

<p>6 Венец старых чада чад: похвала же чадом отцы их. Верному весь мир богатство, неверному же ниже пенязь.

<p>7 Неприличны суть безумному устне верны, ниже праведному устне лживы.

<p>8 Мзда благодатей наказание употребляющым: и аможе аще обратится, успеет.

<p>9 Иже таит обиды, ищет любве: а иже ненавидит скрывати, разлучает други и домашния.

<p>10 Сокрушает прещение сердце мудраго: безумный же биемь не чувствует (ран).

<p>11 Прекословия воздвижет всяк злый: Господь же ангела немилостива послет нань.

<p>12 Впадет попечение мужу смысленну: безумнии же размышляют злая.

<p>13 Иже воздает злая за благая, не подвигнутся злая из\ дому его.

<p>14 Власть дает словесем начало правды: предводителствует же скудости пря и брань.

<p>15 Иже судит праведнаго неправедным, неправеднаго же праведным, нечист и мерзок у Господа.

<p>16 Вскую бяше имение безумному; стяжати бо премудрости безсердый не может. Иже высок творит свой дом, ищет сокрушения: остроптеваяй же учитися впадет во злая.

<p>17 На всяко время друг да будет тебе, братия же в нуждах полезни да будут: сего бо ради раждаются.

<p>18 Муж безумен плещет и радуется себе, якоже поручаяйся испоручит друга своего, на своих же устнах огнь сокровищствует.

<p>19 Грехолюбец радуется сваром, а жестокосердый не усрящет благих.

<p>20 Муж удобопреложный языком впадет во злая: сердце же безумнаго болезнь стяжавшему е.

<p>21 Не веселится отец о сыне ненаказаннем: сын же мудр веселит матерь свою.

<p>22 Сердце веселящеся благоиметися творит: мужу же печальну засышут кости.

<p>23 Приемлющему дары неправедно в недра не пред\ъуспевают путие: нечестивый же укланяет пути правды.

<p>24 Лице разумно мужа премудра, очи же безумнаго на концех земли.

<p>25 Гнев отцу сын безумен, и болезнь рождшей его.

<p>26 Тщеты творити мужу праведну не добро, ниже преподобно наветовати властем праведным.

<p>27 Иже щадит глагол произнести жесток, разумен: долготерпеливый же муж премудр, лучше ищущаго науки.

<p>28 Несмысленному вопросившу о мудрости, мудрость вменится: нема же кто себе творит, возмнится разумен быти.

%{Глава}18.

<p>1 Вины ищет муж хотя отлучитися от другов, на всяко же время поносимь будет.

<p>2 Не требует премудрости муж скудоумен, зане паче водится безумием.

<p>3 Егда приидет нечестивый во глубину зол, нерадит: находит же ему безчестие и поношение.

<p>4 Вода глубока слово в сердцы мужа, река же изскачущи и источник жизни.

<p>5 Чудитися лицу нечестиваго не добро, ниже преподобно укланяти праведное на суде.

<p>6 устне безумнаго приводят его на зло, уста же его дерзостная призывают смерть.

<p>7 уста безумнаго сокрушение ему, устне же его сеть души его.

<p>8 Ленивыя низлагает страх: души же мужей женам подобных взалчут.

<p>9 Не исцеляяй себе во своих делех брат есть погубляющему себе самаго.

<p>10 Из\ величества крепости имя господне, к немуже притекающе праведницы возносятся.

<p>11 Имение богату мужу град тверд, слава же его вельми присеняет.

<p>12 Прежде сокрушения возносится сердце мужу и прежде славы смиряется.

<p>13 Иже отвещает слово прежде слышания, безумие ему есть и поношение.

<p>14 Гнев мужа укрощает раб разумный: малодушна же человека кто стерпит;

<p>15 Сердце разумнаго стяжет чувствие, ушеса же мудрых ищут смысла.

<p>16 Даяние человека распространяет его и с сильными посаждает его.

<p>17 Праведный себе самаго оглаголник во первословии: егда же приложит супостат, обличается.

<p>18 Прекословия утоляет молчаливый и во властех определяет.

<p>19 Брат от брата помогаемь, яко град тверд и высок, укрепляется же якоже основаное царство.

<p>20 От плодов уст муж насыщает чрево свое, и от плодов устен своих насытится.

<p>21 Смерть и живот в руце языка: удержавающии же его снедят плоды его.

<p>22 Иже обрете жену добру, обрете благодать, приял же есть от Господа тишину.

<p>23 Иже изгоняет жену добрую, изгоняет благая: держай же прелюбодейцу безумен и нечестив.

<p>24 С молении глаголет убогий, богатый же отвещает жестоко.

<p>25 Муж любовен к дружбе, и есть друг прилепивыйся паче брата.

%{Глава}19.

<p>1 Лучше есть убог ходяй в простоте своей, неже богатый строптив устны своими и несмыслен.

<p>2 Идеже несть учения души, несть добро, и иже скор есть ногама, поткнется.

<p>3 Неразумие мужа погубляет пути его, и Бога виновна творит в сердцы своем.

<p>4 Богатство прилагает други многи: нищий же и от сущаго друга оставляемь бывает.

<p>5 Свидетель лжив без\ муки не будет: оклеветаяй же неправедно не убежит ея.

<p>6 Мнози угождают лицам царским: всяк же зол бывает в поношение мужеви.

<p>7 Всяк, иже убогаго брата ненавидит, и от содружества далече будет. Мысль благая ведящым ю приближается, муж же мудр обрящет ю. Много творяй зла совершает злобу, а иже раздражает словесы, не спасется.

<p>8 Стяжавый мудрость любит себе, а иже сохраняет разум, обрящет благая.

<p>9 Свидетель лживый не без\ муки будет, а иже разжизает злобу, погибнет от нея.

<p>10 Не пользует безумному сладость, и аще раб начнет с досаждением обладати.

<p>11 Милостив муж долготерпит, похвала же его превосходит законопреступных.

<p>12 Царево прещение подобно рыканию львову, и якоже роса злаку, тако тихость его.

<p>13 Студ есть отцу сын безумен, и нечисты обеты от мзды блудницы.

<p>14 Дом и имение разделяют отцы чадом: от Господа же сочетавается жена мужеви.

<p>15 Страх содержит мужа женонравна: душа же празднаго взалчет.

<p>16 Иже хранит заповеди, соблюдает свою душу, а нерадяй о своих путех погибнет.

<p>17 Милуяй нища взаим дает Богови, по даянию же его воздастся ему.

<p>18 Наказуй сына твоего, тако бо будет благонадежен: в досаждение же не вземлися душею твоею.

<p>19 Злоумен муж много отщетится: аще же губитель есть, и душу свою приложит.

<p>20 Слушай, сыне, отца твоего наказания, да мудр будеши в последняя твоя.

<p>21 Многи мысли в сердцы мужа: совет же Господень во век пребывает.

<p>22 Плод мужеви милостыня: лучше же нищь праведный, нежели богат лжив.

<p>23 Страх Господень в живот мужеви: а безстрашный водворится на местех, идеже не наблюдается разум.

<p>24 Скрываяй в недрех руце свои неправедно ниже ко устом своим принесет я.

<p>25 Губителю раны приемлющу, безумный коварнее будет: аще же обличаеши мужа разумна, уразумеет чувство.

<p>26 Безчествуяй отца и отреваяй матерь свою срамоту приимет и поношение.

<p>27 Сын оставляяй хранити наказание отчее поучится словесем злым.

<p>28 Выручаяй отрока несмыслена досаждает оправданию: уста же нечестивых пожрут суд.

<p>29 уготовляются невоздержным раны, и мучения подобне неразумным.

%{Глава}20.

<p>1 Невинно вино, укоризненно же пиянство, и всяк пребываяй в нем не будет премудр.

<p>2 Не разнствует прещение царево от ярости львовы: раздражаяй же его и примешаяйся ему согрешает в свою душу.

<p>3 Слава мужу отвращатися от досаждения: всяк же безумен сими соплетается.

<p>4 Поносимь ленивый не усрамляется, такожде и заемляй пшеницу в жатву.

<p>5 Вода глубока совет в сердцы мужа: муж же премудр исчерплет ю.

<p>6 Велика вещь человек, и драгая муж творяй милость: мужа же верна (велико) дело обрести.

<p>7 Иже без\ порока живет в правде, блажены оставит дети своя.

<p>8 Егда царь праведен на престоле сядет, не противится пред\ очима его ничтоже лукаво.

<p>9 Кто похвалится чисто имети сердце; или кто дерзнет рещи чиста себе быти от грехов;

<p>10 Вес велик и мал, и мера сугуба, нечиста пред\ Господем обоя:

<p>11 и творяй я в начинаниих своих запнется: юнота с преподобным, и правый путь его.

<p>12 ухо слышит, и око видит: господня дела обоя.

<p>13 Не люби клеветати, да не вознесешися: отверзи очи твои и насыщайся хлеба.

<p>14 Зло, зло, речет стяжаваяй, и отшед тогда похвалится.

<p>15 Есть злато и множество камений драгих, сосуд честен устне разумны.

<p>16 Возми ризу его, яко испоручник бысть чуждыя, и за чуждую возми залог от него.

<p>17 Сладок есть человеку хлеб лжи, но потом исполнятся уста его камения.

<p>18 Помышление в совете уготовится, в правлении же творит брань.

<p>19 Открываяй тайну ходит лестию: и прельщающему устнами своими не примешайся.

<p>20 Злословящему отца или матерь угаснет светилник, зеницы же очес его узрят тму.

<p>21 Часть поспешна в начале, в последних не благословится.

<p>22 Не рцы: отмщу врагу: но потерпи Господа, да ти поможет.

<p>23 Мерзость Господеви сугубый вес, и мерило лживо не добро пред\ ним.

<p>24 От Господа исправляются стопы мужу: смертный же како уразумеет пути своя;

<p>25 Сеть мужеви скоро нечто от своих освящати: по обете бо раскаяние бывает.

<p>26 Веятель нечестивых есть царь мудр и наложит на ня коло.

<p>27 Свет Господень дыхание человеком, иже испытает тайная утробы.

<p>28 Милостыня и истина сохранение царю, и об\ъидут престол его в правде.

<p>29 Лепота (есть) юным премудрость: слава же старым седины.

<p>30 Раны и сокрушения сретают злых, язвы же в сокровищих чрева.

%{Глава}21.

<p>1 Якоже устремление воды, тако сердце царево в руце божией: аможе аще восхощет обратити, тамо уклонит е.

<p>2 Всяк муж является себе праведен: управляет же сердца Господь.

<p>3 Творити праведная и истинствовати угодна Богу паче, нежели жертв кровь.

<p>4 Велемудрый во укоризне дерзосерд, светило же нечестивых греси.

<p>5 Помышления тщаливаго во из\ъобилии, и всяк нерадивый в лишении.

<p>6 Делаяй сокровища языком лживым суетная гонит в сети смертныя.

<p>7 Всегубителство на нечестивыя устремляется: не хотят бо творити праведная.

<p>8 К стропотным стропотныя пути посылает Бог: чиста бо и права дела его.

<p>9 Лучше жити во угле непокровеннем, нежели в повапленных с неправдою и в храмине общей.

<p>10 Душа нечестиваго не помилуется ни от единаго от человеков.

<p>11 Тщету приемлющу невоздержному, коварнейший будет незлобивый, разумеваяй же мудрый приимет разум.

<p>12 Разумевает праведный сердца нечестивых и уничтожает нечестивыя в злых.

<p>13 Иже затыкает ушеса своя, еже не послушати немощнаго, и той призовет, и не будет послушаяй его.

<p>14 Даяние тайно отвращает гневы, щадяй же даров воздвизает ярость крепкую.

<p>15 Веселие праведных творити суд: преподобный же нечист у злодеев.

<p>16 Муж заблуждаяй от пути правды в сонмищи исполинов почиет.

<p>17 Муж скуден любит веселие, любяй же вино и елей не обогатится.

<p>18 Отребие же праведнику беззаконник.

<p>19 Лучше жити в земли пусте, неже жити с женою сварливою и язычною и гневливою.

<p>20 Сокровище вожделенно почиет во устех мудраго: безумнии же мужие пожирают е.

<p>21 Путь правды и милостыни обрящет живот и славу.

<p>22 Во грады крепки вниде премудрый и разруши утверждение, на неже надеяшася нечестивии.

<p>23 Иже хранит своя уста и язык, соблюдает от печали душу свою.

<p>24 Продерзый и величавый и горделивый губитель нарицается: а иже памятозлобствует, беззаконен.

<p>25 Похоти лениваго убивают: не произволяют бо руце его творити что.

<p>26 Нечестивый желает весь день похоти злыя, праведный же милует и щедрит нещадно.

<p>27 Жертвы нечестивых мерзость Господеви: ибо беззаконно приносят я.

<p>28 Свидетель ложный погибнет, муж же послушлив сохраняемь возглаголет.

<p>29 Нечестив муж безстудно стоит лицем: правый же сам разумевает пути своя.

<p>30 Несть премудрости, несть мужества, несть совета у нечестиваго.

<p>31 Конь уготовляется на день брани: от Господа же помощь.

%{Глава}22.

<p>1 Лучше имя доброе, неже богатство много, паче же сребра и злата благодать благая.

<p>2 Богат и нищь сретоста друг друга, обоих же Господь сотвори.

<p>3 Худог, видев лукаваго мучима крепко, сам наказуется: безумнии же мимошедше отщетишася.

<p>4 Род премудрости страх Господень, и богатство и слава и живот.

<p>5 Волчцы и сети на путех стропотных, храняй же свою душу избежит их.

<p>6 Богатии убогими имут обладати,

<p>7 и раби своим господем взаим дадут.

<p>8 Сеявый злая пожнет злая, язву же дел своих совершит.

<p>9 Мужа тиха и даятеля любит Господь, суету же дел его скончает.

<p>10 Милуяй нищаго сам препитается: от своих бо хлебов даде убогому. Победу и честь устрояет даяй дары, обаче душу погубляет стяжавших.

<p>11 Изжени от сонмища губителя, и изыдет с ним прение: егда бо сядет в сонмищи, всех безчестит.

<p>12 Любит Господь преподобная сердца, приятни же ему вси непорочнии в путех своих: устнама пасет царь (люди своя).

<p>13 очи господни соблюдают чувство: презирает словеса законопреступный.

<p>14 Вины ищет и глаголет ленивый: лев на стезях, на путех же разбойницы.

<p>15 Яма глубока уста законопреступных: возненавиденый же от Господа впадется в ню. Суть путие злии пред\ мужем, и не любит возвратитися от них: возвратитися же подобает от пути стропотна и злаго.

<p>16 Безумие висит на сердцы юнаго: жезл же и наказание далече (отгонит) от него.

<p>17 Обидяй убогаго многая себе зла творит, дает же богатому во оскудение (себе).

<p>18 Ко словесем мудрых прилагай твое ухо, и услыши моя словеса: свое же сердце утверди (к ним), да разумееши, яко добра суть.

<p>19 И аще вложиши я в сердце твое, возвеселят тебе купно во твоих устнех.

<p>20 Да будет ти на Господа надежда, и покажет ти путь свой.

<p>21 Ты же напиши я себе трижды, на совет и смысл и разум, на широте сердца твоего: учу бо тя истинному словеси, и разума благаго слушати на ответы словесем истинным предлагаемым тебе.

<p>22 Не насилствуй нищаго, зане убог есть, и не досаждай немощному во вратех:

<p>23 Господь бо имать судити его суд, и избавиши твою безбедную душу.

<p>24 Не бывай друг мужу гневливу и со другом жестокосердым не соводворяйся:

<p>25 да не когда научишися путем его и приимеши тенета души твоей.

<p>26 Не вдавайся в поручение, стыдяся лица:

<p>27 егда бо не будеши имети чим искупитися, возмут постелю, яже под\ ребры твоими.

<p>28 Не прелагай предел вечных, яже положиша отцы твои.

<p>29 Прозрителну человеку и острому в делех своих пред\ царьми подобает стояти, и не стояти пред\ мужми простыми.

%{Глава}23.

<p>1 Аще сядеши вечеряти на трапезе сильнаго, разумно разумевай предлагаемая тебе,

<p>2 и налагай руку твою, ведый, яко сицевая тебе подобает уготовити:

<p>3 аще же несытнейший еси, не желай брашен его: сия бо имут живот ложен.

<p>4 Не распростирайся убог сый с богатым, твоею же мыслию удаляйся.

<p>5 Аще устремиши на него око твое, никогдаже явится: соделаны бо суть ему крила яко орлу, и обращается в дом настоятеля своего.

<p>6 Не вечеряй с мужем завистливым, ниже похощеши пищей его:

<p>7 имже бо образом аще кто поглотит власы, сице яст и пиет: ниже к себе да введеши его и снеси хлеб твой с ним:

<p>8 изблюет бо его и осквернит словеса твоя добрая.

<p>9 Во ушию безумнаго ничтоже глаголи, да не когда поругает разумная словеса твоя.

<p>10 Не прелагай предел вечных и в стяжание сирот не вниди:

<p>11 избавляяй бо их Господь крепок есть и разсудит суд их с тобою.

<p>12 Даждь в наказание сердце твое, ушеса же твоя уготовай словесем чувственным.

<p>13 Не преставай младенца наказовати: аще бо жезлом биеши его, не умрет (от него):

<p>14 ты бо побиеши его жезлом, душу же его избавиши от смерти.

<p>15 Сыне, аще премудро будет сердце твое, возвеселиши и мое сердце,

<p>16 и пребудут в словесех твои устне к моим устнам, аще права будут.

<p>17 Да не ревнует сердце твое грешником, но в страсе господни буди весь день:

<p>18 аще бо соблюдеши я, будут ти внуцы, и упование твое не отступит.

<p>19 Слушай, сыне, и премудр бывай и исправляй мысли твоего сердца:

<p>20 не буди винопийца, ниже прилагайся к сложением и купованием мяс:

<p>21 всяк бо пияница и блудник обнищает, и облечется в раздранная и в рубища всяк сонливый.

<p>22 Слушай, сыне, отца родившаго тя, и не презирай, егда состареется мати твоя.

<p>23 Истину стяжи и не отрини мудрости и учения и разума.

<p>24 Добре воспитовает отец праведен, о сыне же премудрем веселится душа его.

<p>25 Да веселится отец и мати о тебе, и да радуется рождшая тя.

<p>26 Даждь ми, сыне, твое сердце, очи же твои моя пути да соблюдают.

<p>27 Сосуд бо сокрушен чуждий дом, и студенец тесен чуждий:

<p>28 сей бо вскоре погибнет, и всякий законопреступник потребится.

<p>29 Кому горе; кому молва; кому судове; кому горести и свары; кому сокрушения вотще; кому сини очи;

<p>30 Не пребывающым ли в вине; и не назирающым ли, где пирове бывают;

<p>31 Не упивайтеся вином, но беседуйте ко человеком праведным, и беседуйте во проходех: аще бо на чашы и сткляницы вдаси очи твои, последи имаши ходити нажайший белилнаго древа:

<p>32 последи же яко от змиа уязвен прострется, и якоже от кераста разливается ему яд.

<p>33 очи твои егда узрят (жену) чуждую, уста твоя тогда возглаголют стропотная:

<p>34 и возляжеши яко в сердцы моря и якоже кормчий во мнозе волнении.

<p>35 Речеши же: биша мя, и не поболех, и поругашася ми, аз же не разумех: когда утро будет, да шед взыщу, с нимиже снидуся;

%{Глава}24.

<p>1 Сыне, не ревнуй мужем злым, ниже возжелей быти с ними:

<p>2 лжам бо поучается сердце их, и болезни устне их глаголют.

<p>3 С премудростию зиждется дом и с разумом исправляется.

<p>4 С чувствием исполняются сокровища от всякаго богатства честнаго и добраго.

<p>5 Лучше мудрый крепкаго, и муж разум имеяй земледелца велика.

<p>6 Со управлением бывает брань, помощь же с сердцем советным.

<p>7 Премудрость и мысль блага во вратех премудрых: смысленнии не укланяются от закона господня,

<p>8 но советуют в сонмищих. Ненаказанных сретает смерть,

<p>9 умирает же безумный во гресех. Нечистота мужу губителю:

<p>10 осквернится в день зол и в день печали, дондеже оскудеет.

<p>11 Избави ведомыя на смерть и искупи убиваемых, не щади.

<p>12 Аще же речеши: не вем сего: разумей, яко Господь всех сердца весть, и создавый дыхание всем, сей весть всяческая, иже воздаст комуждо по делом его.

<p>13 Яждь мед, сыне, благ бо есть сот, да насладится гортань твой:

<p>14 сице уразумееши премудрость душею твоею: аще бо обрящеши, будет добра кончина твоя, и упование не оставит тебе.

<p>15 Не приводи нечестиваго на пажить праведных, ниже прельщайся насыщением чрева:

<p>16 седмерицею бо падет праведный и востанет, нечестивии же изнемогут в злых.

<p>17 Аще падет враг твой, не обрадуйся ему, в преткновении же его не возносися:

<p>18 яко узрит Господь, и не угодно ему будет, и отвратит ярость свою от него.

<p>19 Не радуйся о злодеющих и не ревнуй грешным,

<p>20 не пребудут бо внуцы лукавых, светило же нечестивых угаснет.

<p>21 Бойся Бога, сыне, и царя, и ни единому же их противися:

<p>22 внезапу бо истяжут нечестивых, мучения же обоих кто увесть; Слово сохраняяй сын кроме погибели будет: приемляй же прият оное. Ничтоже ложно от языка цареви да глаголется, и ни едина лжа от языка его да изыдет: мечь (есть) язык царев, а не плотян: и иже аще предан будет, сокрушится: аще бо раздражится ярость его, со жилами человеки губит, и кости человеческия поядает и сожигает яко пламень, яко не ядомым быти птенцами орлими. Моих словес, сыне, бойся, и приим я покайся.

<p>23 Сия же вам смысленным глаголю разумети: срамлятися лица на суде не добро.

<p>24 Глаголяй нечестиваго, яко праведен есть, проклят от людий будет и возненавиден во языцех:

<p>25 обличающии же лучшии явятся, на няже приидет благословение благо:

<p>26 и устне облобызают отвещающыя словеса блага.

<p>27 уготовляй на исход дела твоя, и уготовися на село, и ходи в\ъслед мене, и созиждеши дом твой.

<p>28 Не буди свидетель лжив на твоего гражданина, ниже пространяйся твоима устнама.

<p>29 Не рцы: имже образом сотвори ми, сотворю ему и отмщу ему, имиже мя преобиде.

<p>30 Якоже нива муж безумный, и яко виноград человек скудоумный:

<p>31 аще оставиши его, опустеет и травою порастет весь, и будет оставлен, ограды же каменныя его раскопаются.

<p>32 Последи аз покаяхся, воззрех избрати наказание:

<p>33 мало дремлю, мало же сплю и мало об\ъемлю рукама перси:

<p>34 аще же сие твориши, приидет пред\ъидущи нищета твоя и скудость твоя, яко благ течец.

%{Глава}25.

<p>1 Сия притчи соломони бывшыя нерасположенны, яже списаша друзие езекии царя иудейска.

<p>2 Слава божия крыет слово, слава же царева почитает повеления его.

<p>3 Небо высоко, земля же глубока: сердце же царево необличително.

<p>4 Куй неискушенное сребро, и очистится чисто все.

<p>5 убивай нечестивыя от лица царева, и исправится в правде престол его.

<p>6 Не гордися пред\ лицем царевым и на месте сильных не стани:

<p>7 лучше бо ти есть, егда речет: взыди ко мне: нежели смиритися тебе пред\ лицем сильнаго.

<p>8 Яже видеста очи твои, глаголи. Не впадай в тяжбу скоро, да не раскаешися послежди, егда тебе досадит друг твой.

<p>9 Вступай вспять, не неради, да не поносит убо тебе друг:

<p>10 свара же твоя и вражда твоя не отступит, но будет ти равна со смертию. Благодать и любы свобождает, в нихже утверди себе, да не в поношении будеши, но сохрани пути твоя добре устроены.

<p>11 (Якоже) яблоко злато во усерязи сардийскаго камене, сице рещи слово при приличных ему.

<p>12 И (якоже) во усерязь златый сардийский камень многоценный вяжется, (сице) слово премудро во ухо благопослушно.

<p>13 Якоже исходище снега в жатву зноя пользует, тако вестник верен пославших его: душы бо употребляющих его пользует.

<p>14 Якоже ветри и облацы и дождеве являющиися, тако и хвалящийся о даянии ложнем.

<p>15 В долготерпении благополучие царем: язык же мякок сокрушает кости.

<p>16 Мед обрет яждь умеренно, да не како пресыщен изблюеши.

<p>17 Не учащай вносити ногу твою ко другу твоему, да не когда насыщься тебе, возненавидит тя.

<p>18 Дреколь и мечь и стрела остра, тако и муж свидетелствуяй на друга своего свидетелство ложное.

<p>19 Путь злаго и нога законопреступнаго погибнут в день зол.

<p>20 Якоже оцет неполезен вреду и дым очима, тако припадшая страсть в телеси сердце оскорбляет.

<p>21 Якоже молие в ризе и червие в древе, тако печаль мужу вредит сердце.

<p>22 Аще алчет враг твой, ухлеби его: аще ли жаждет, напой его:

<p>23 сие бо творя, углие огненное собираеши на главу его, Господь же воздаст тебе благая.

<p>24 Ветр северный воздвизает облаки, лице же безстудно язык раздражает.

<p>25 Лучше жити во угле непокрытем, неже во храмине общей со женою клеветливою.

<p>26 Якоже вода студеная души жаждущей благоприятна, тако весть благая от земли издалеча.

<p>27 Якоже аще кто источник заграждает и исходище воды губит, тако не лепо праведнику пасти пред\ нечестивым.

<p>28 Ясти мед много не добро: почитати же подобает словеса славна.

<p>29 Якоже град стенами разорен и не огражден, тако муж творяй что без\ совета.

%{Глава}26.

<p>1 Якоже роса в жатву и якоже дождь в лете {Евр.: якоже снег в лете и дождь в жатву.}, тако несть безумному чести.

<p>2 Якоже птицы отлетают и врабиеве, тако клятва суетная не найдет ни на когоже.

<p>3 Якоже бичь коню и остен ослу, тако жезл языку законопреступну.

<p>4 Не отвещай безумному по безумию его, да не подобен ему будеши:

<p>5 но отвещай безумному по безумию его, да не явится мудр у себе.

<p>6 От путий своих поношение творит, иже посла вестником безумным слово.

<p>7 Отими шествие от глезн и законопреступление от уст безумных.

<p>8 Иже привязует камень в пращи, подобен есть дающему безумному славу.

<p>9 Терния прозябают в руце пияницы, и порабощение в руце безумных.

<p>10 Многими волнуется всяка плоть безумных, сокрушается бо изступление их.

<p>11 Якоже пес, егда возвратится на своя блевотины, и мерзок бывает, тако безумный своею злобою возвращься на свой грех. Есть стыд наводяй грех, и есть стыд слава и благодать.

<p>12 Видех мужа непщевавша себе мудра быти, упование же имать безумный паче его.

<p>13 Глаголет ленивый послан на путь: лев на путех, на стогнах же разбойницы.

<p>14 Якоже дверь обращается на пяте, тако ленивый на ложи своем.

<p>15 Скрыв ленивый руку в недро свое не возможет принести ко устом.

<p>16 Мудрейший себе ленивый является, паче во из\ъобилии износящаго весть.

<p>17 Якоже держай за ошиб пса, тако председателствуяй чуждему суду.

<p>18 Якоже врачуемии мещут словеса на человеки, сретаяй же словом первый запнется:

<p>19 тако вси коварствующии над\ своими други: егда же увидени будут, глаголют, яко играя содеях.

<p>20 Во мнозех древех растет огнь: а идеже несть разгневляюща, умолкает свар.

<p>21 огнище углию, и дрова огневи: муж же клеветлив в мятеж свара.

<p>22 Словеса ласкателей мягка: сия же ударяют в сокровища утроб.

<p>23 Сребро даемо с лестию, якоже скудель вменяемо: устне гладки сердце покрывают прискорбно.

<p>24 устнама вся обещавает плачай враг, в сердцы же содевает лесть.

<p>25 Аще тя молит враг велиим гласом, не веруй ему, седмь бо есть лукавствий в души его.

<p>26 Таяй вражду составляет лесть: открывает же своя грехи благоразумный на сонмищих.

<p>27 Изрываяй яму искреннему впадется в ню: валяяй же камень на себе валит.

<p>28 Язык лжив ненавидит истины, уста же непокровенна творят нестроение.

%{Глава}27.

<p>1 Не хвалися о утрии, не веси бо, что родит (день) находяй.

<p>2 Да хвалит тя искренний, а не твоя уста, чуждий, а не твои устне.

<p>3 Тяжко камень и неудобоносно песок, гнев же безумнаго тяжший обоего.

<p>4 Безмилостивна ярость и остр гнев, но ничтоже постоит ревности.

<p>5 Лучше обличения откровенна тайныя любве.

<p>6 Достовернее суть язвы друга, нежели вольная лобзания врага.

<p>7 Душа в сытости сущи сотам ругается: души же нищетней и горькая сладка являются.

<p>8 Якоже егда птица отлетит от гнезда своего, тако человек порабощается, егда устранится от своих мест.

<p>9 Миры и вином и фимиамы красуется сердце, растерзаваетжеся от бед душа.

<p>10 Друга твоего или друга отча не оставляй: в дом же брата своего не вниди неблагополучно: лучше друг близ\, неже брат далече живый.

<p>11 Мудр буди, сыне, да веселится сердце твое, и отврати от себе понослива словеса.

<p>12 Хитрый злым находящым укрывается: безумнии же нашедше тщету постраждут.

<p>13 Отими ризу его, прейде бо досадитель, иже чуждая погубляет.

<p>14 Иже аще благословит друга утро велиим гласом, от кленущаго ни чимже разнствовати возмнится.

<p>15 Капли изгоняют человека в день зимен из\ дому его, тако и жена клеветливая из\ своего дому.

<p>16 Север жесток ветр, именем же приятен нарицается.

<p>17 Железо железа острит: муж же поощряет лице дружне.

<p>18 Иже насаждает смоковницу, снесть плоды ея: а иже хранит господа своего, честен будет.

<p>19 Якоже суть неподобна лица лицам, сице ниже сердца человеков.

<p>20 Ад и погибель не насыщаются: такожде и очи человечестии несыти. Мерзость Господеви утверждаяй очи, и ненаказаннии невоздержни языком.

<p>21 Искушение сребру и злату раздежение: муж же искушается усты хвалящих его. Сердце беззаконника взыскует злая, сердце же право взыскует разума.

<p>22 Аще биеши безумнаго посреде сонмища срамляя его, не отимеши безумия его.

<p>23 Разумне разумевай души стада твоего, и да приставиши сердце твое ко твоим стадам.

<p>24 Яко не во век мужеви держава и крепость, ниже предает от рода в род.

<p>25 Прилежи о злацех сущих на поли и пожнеши траву, и собирай сено нагорное,

<p>26 да имаши овцы на одеяние: почитай поле, да будут ти агнцы.

<p>27 Сыне, от мене имаши речения крепка в жизнь твою и в жизнь твоих служителей.

%{Глава}28.

<p>1 Бегает нечестивый ни единому же гонящу, праведный же яко лев уповая.

<p>2 За грехи нечестивых судове востают: муж же хитрый угасит я.

<p>3 Продерзый в нечестиих оклеветает нищыя, якоже дождь сильный не полезен:

<p>4 тако оставившии закон хвалят нечестие, любящии же закон ограждают себе стену.

<p>5 Мужие злии не уразумеют суда, ищущии же Господа уразумеют о всем.

<p>6 Лучше нищь ходяй во истине, нежели богат ложь.

<p>7 Хранит закон сын разумный: а иже пасет несытость, безчестит отца своего.

<p>8 умножаяй богатство свое с лихвами и прибытки милующему нищыя собирает е.

<p>9 укланяяй ухо свое не послушати закона и сам молитву свою омерзил.

<p>10 Иже льстит правыя на пути злем, во истление сам впадет: беззаконнии же минуют благая и не внидут в ня.

<p>11 Премудр у себе муж богатый, убогий же разумив презрит его.

<p>12 Помощию праведных многа бывает слава, на местех же нечестивых погибают человецы.

<p>13 Покрываяй нечестие свое не успеет во благая, поведая же обличения возлюблен будет.

<p>14 Блажен муж, иже боится всех за благоговение, а жестосердый впадает во злая.

<p>15 Лев алчен и волк жажден, иже тиранствует {мучительски обладает}, нищь сый, над\ языком убогим.

<p>16 Царь скуден уроком велик клеветник (бывает), а ненавидяй неправды долго лет поживет.

<p>17 Мужа, иже в вине смертне, выручаяй беглец будет, а не утвержден. Наказуй сына, и возлюбит тя и даст лепоту твоей души, не послушает языка законопреступна.

<p>18 Ходяй праведно помощь приимет, ходяй же в стропотны пути увязнет.

<p>19 Делаяй свою землю насытится хлебов, гоняй же праздность насытится нищеты.

<p>20 Муж веры достойный много благословится, злый же не без\ мучения будет.

<p>21 Иже не срамляется лица праведных, не благ: таковый за укрух хлеба продаст мужа.

<p>22 Тщится обогатитися муж завидлив, и не весть, яко милостивый воз\ъобладает им.

<p>23 Обличаяй человечы пути благодать имать паче языком ласкающаго.

<p>24 Иже отвергает отца или матерь и мнится не согрешати, сей сопричастник есть мужу нечестиву.

<p>25 Неверный муж судит туне, а иже надеется на Господа, в прилежании будет.

<p>26 Иже надеется на дерзо сердце, таковый безумен: а иже ходит в премудрости, спасется.

<p>27 Иже дает убогим, не оскудеет: а иже отвращает око свое, в скудости будет мнозе.

<p>28 На местех нечестивых стенят праведнии, в погибели же их умножатся праведнии.

%{Глава}29.

<p>1 Лучше муж обличаяй, нежели муж жестоковыйный: внезапу бо палиму ему, несть исцеления.

<p>2 Похваляемым праведным, возвеселятся людие: началствующым же нечестивым, стенят мужие.

<p>3 Мужу любящу премудрость, веселится отец его: а иже пасет любодейцы, погубит богатство.

<p>4 Царь праведен возвышает землю, муж же законопреступник раскоповает.

<p>5 Иже уготовляет на лице своему другу мрежу, облагает ю на своя ноги.

<p>6 Согрешающему мужу велия сеть: праведный же в радости и в веселии будет.

<p>7 умеет праведный суд творити убогим, а нечестивый не разумеет разума, и убогому несть ума разумевающаго.

<p>8 Мужие беззаконнии сожгоша град, мудрии же отвратиша гнев.

<p>9 Муж мудр судит языки, муж же злый гневаяйся посмеваемь бывает, а не устрашает.

<p>10 Мужие кровей причастни возненавидят преподобнаго, правии же взыщут душу его.

<p>11 Весь гнев свой произносит безумный: премудрый же скрывает по части.

<p>12 Царю послушающу словесе неправедна, вси, иже под\ ним, законопреступницы.

<p>13 Заимодавцу и должнику, друг со другом сошедшымся, посещение творит обема Господь.

<p>14 Царю во истине судящему нищым, престол его во свидетелство устроится.

<p>15 Язвы и обличения дают мудрость: отрок же заблуждаяй срамляет родители своя.

<p>16 Многим сущым нечестивым мнози греси бывают, праведнии же, оным падающым, устрашаеми бывают.

<p>17 Наказуй сына твоего, и упокоит тя и даст лепоту души твоей.

<p>18 Не будет сказатель языку законопреступну, храняй же закон блажен.

<p>19 Не накажется словесы раб жесток: аще бо и уразумеет, но не послушает.

<p>20 Аще увидиши мужа скора в словесех, разумей, яко упование имать паче его безумный.

<p>21 Иже ласкосерд будет от детства, поработится, на последок же болезновати будет о сем.

<p>22 Муж гневливый воздвизает свар, муж же ярый открывает грехи.

<p>23 Досаждение мужа смиряет, а смиренныя утверждает Господь в славе.

<p>24 Иже сообщается татю, ненавидит своея души: аще же клятву предложенную слышавшии не возвестят,

<p>25 убоявшеся и постыдевшеся человеков, преткнутся: надеявыйся же на Господа возвеселится. Нечестие мужу дает соблажнение: уповаяй же на Владыку спасется.

<p>26 Мнози угождают лицам началников: от Господа же сбывается правда мужу.

<p>27 Мерзость праведнику муж неправеден: мерзость же законопреступному путь правоведяй.

%{Глава}30.

<p>1 Сия глаголет муж верующым Богови, и почиваю:

<p>2 безумнее бо есмь от всех человек, и разума человеческаго несть во мне:

<p>3 Бог же научи мя премудрости, и разум святых уразумех.

<p>4 Кто взыде на небо и сниде; кто собра ветры в недра; кто возврати воду в ризу; кто обдержа вся концы земли; кое имя его; или кое имя сыну его, да разумееши;

<p>5 Вся бо словеса божия раздежена: защищает же сам благоговеющих ему.

<p>6 Не приложи ко словесем его, да не обличит тя, и ложь будеши.

<p>7 Двое прошу у тебе: не отими от мене благодати прежде умертвия моего:

<p>8 суетно слово и ложно далече от мене сотвори, богатства же и нищеты не даждь ми: устрой же ми потребная и самодоволная,

<p>9 да не насыщься ложь буду и реку: кто мя видит; или обнищав украду и кленуся именем божиим.

<p>10 Не предаждь раба в руце господина, да не когда прокленет тя, и исчезнеши.

<p>11 Чадо зло кленет отца и матерь не благословит.

<p>12 Чадо зло праведна себе судит, исхода же своего не измы.

<p>13 Чадо зло высоки очи имать, веждома же своима возносится.

<p>14 Чадо зло мечь зубы (своя) имать, и членовныя яко сечиво, еже губити и поядати смиренныя от земли и убогия их от человек.

<p>15 Пиявица име три дщери, любовию возлюблены, и три сия не насытишася ея, и четвертая не удовлися рещи: доволно (ми есть).

<p>16 Ад и похоть жены, и земля ненапоеная водою и вода и огнь не рекут: довлеет.

<p>17 око ругающееся отцу и досаждающее старости матерни, да исторгнут е вранове от дебрия и да снедят е птенцы орли.

<p>18 Трие ми суть невозможная уразумети, и четвертаго не вем:

<p>19 следа орла паряща (по воздуху) и пути змиа (ползуща) по камени, и стези корабля пловуща по морю и путий мужа в юности (его).

<p>20 Таков путь жены блудницы: яже егда сотворит, и измывшися, ничтоже, рече, содеях нелепо.

<p>21 Треми трясется земля, четвертаго же не может понести:

<p>22 аще раб воцарится, и безумный исполнится пищею, и раба аще изженет свою госпожу,

<p>23 и мерзкая жена аще ключится добру мужу.

<p>24 Четыри же суть малейшая на земли, сия же суть мудрейша мудрых:

<p>25 мравие, имже несть крепости и уготовляют в жатву пищу:

<p>26 и хирогрилли, язык не крепок, иже сотвориша в камениих домы своя:

<p>27 безцарни суть прузие, и воюют от единаго повеления благочинно:

<p>28 ящерица (Евр.: паук.), руками опирающися и удобь уловляема сущи, живет во твердех царевых.

<p>29 Трие суть, яже благопоспешно ходят, четвертое же, еже добре проходит:

<p>30 скимен львов крепчае зверей, иже не отвращается, ни устрашается скота,

<p>31 и петель ходя в кокошех благодушен, и козел предводитель стаду, и царь глаголяй к народу во языце.

<p>32 Аще вдаси себе в веселие и простреши руку твою со сваром, поруган будеши.

<p>33 Мельзи млеко, и будет масло. Аще ли ноздри чешеши, изыдет кровь: аще же извлечеши словеса, изыдут судове и тяжбы.

%{Глава}31.

<p>1 Моя словеса рекошася от Бога, царево пророчество, егоже наказа мати его:

<p>2 что, чадо, (*соблюдеши,) что речение божие; первородне, тебе глаголю, сыне: что, чадо моего чрева; что, чадо моих молитв;

<p>3 Не даждь женам твоего богатства и твоего ума и жития в последний совет.

<p>4 С советом все твори, с советом пий вино: сильнии гневливи суть, вина да не пиют,

<p>5 да напившеся не забудут мудрости и право судити немощным не возмогут.

<p>6 Дадите сикера сущым в печалех и вино пити сущым в болезнех,

<p>7 да забудут убожества и болезней не воспомянут ктому.

<p>8 Сыне, отверзай уста твоя слову божию и суди вся здраво:

<p>9 отверзай уста твоя и суди праведно, разсуждай же убога и немощна.

<p>10 Жену доблю кто обрящет, дражайши есть камения многоценнаго таковая:

<p>11 дерзает на ню сердце мужа ея: таковая добрых корыстей не лишится:

<p>12 делает бо мужу своему благая во все житие:

<p>13 обретши волну и лен, сотвори благопотребное рукама своима.

<p>14 Бысть яко корабль куплю дея, издалеча собирает себе богатство:

<p>15 и востает из\ нощи, и даде брашна дому и дела рабыням.

<p>16 узревши село купи, от плодов же рук своих насади стяжание.

<p>17 Препоясавши крепко чресла своя, утвердит мышцы своя на дело,

<p>18 и вкуси, яко добро есть делати, и не угасает светилник ея всю нощь.

<p>19 Лакти своя простирает на полезная, руце же свои утверждает на вретено,

<p>20 и руце свои отверзает убогому, длань же простре нищу.

<p>21 Не печется о сущих в дому муж ея, егда где замедлит: вси бо у нея одеяни суть.

<p>22 Сугуба одеяния сотвори мужу своему, от виссона же и порфиры себе одеяния.

<p>23 Славен бывает во вратех муж ея, внегда аще сядет в сонмищи со старейшины жительми земли.

<p>24 Плащаницы сотвори и продаде финикианом, опоясания же хананеом.

<p>25 уста своя отверзе внимателно и законно и чин заповеда языку своему.

<p>26 Крепостию и лепотою облечеся, и возвеселися во дни последния.

<p>27 Тесны стези дому ея, брашна же леностнаго не яде.

<p>28 уста своя отверзе мудро и законно.

<p>29 Милостыня же ея возстави чада ея, и обогатишася: и муж ея похвали ю:

<p>30 многи дщери стяжаша богатство, многи сотвориша силу: ты же пред\ъуспела и превознеслася еси над\ всеми:

<p>31 ложнаго угождения и суетныя доброты женския несть в тебе: жена бо разумная благословена есть: страх же Господень сия да хвалит.

<p>32 Дадите ей от плодов устен ея, и да хвалимь будет во вратех муж ея.

<p><br>Конец книзе притчей соломоних: имать в себе глав 31.
