Книга

<p>пророка исаии.

%{Глава}1.

<p>Видение, еже виде исаиа сын амосов, еже виде на иудею и на иерусалим, в царство озии и иоафама, и ахаза и езекии, иже царствоваша во иудеи.

<p>2 Слыши, небо, и внуши, земле, яко Господь возглагола: сыны родих и возвысих, тии же отвергошася мене.

<p>3 Позна вол стяжавшаго и, и осел ясли господина своего: Исраиль же мене не позна, и людие мои не разумеша.

<p>4 увы, язык грешный, людие исполнени грехов, семя лукавое, сынове беззаконнии, остависте Господа и разгневасте святаго Исраилева, отвратитеся вспять.

<p>5 Что еще уязвляетеся, прилагающе беззаконие; Всякая глава в болезнь, и всякое сердце в печаль.

<p>6 От ног даже до главы несть в нем целости: ни струп, ни язва, ни рана палящаяся: несть пластыря приложити, ниже елеа, ниже обязания.

<p>7 Земля ваша пуста, гради ваши огнем пожжени, страну вашу пред\ вами чуждии поядают, и опусте низвращена от людий чуждих.

<p>8 Оставится дщерь сионя, яко куща в винограде и яко овощное хранилище в вертограде, яко град воюемый.

<p>9 И аще не бы Господь саваоф оставил нам семене, яко содома убо были быхом, и яко гоморру уподобилися быхом.

<p>10 услышите слово господне, князи содомстии: внемлите закону божию, людие гоморрстии.

<p>11 Что ми множество жертв ваших, глаголет Господь; Исполнен есмь всесожжений овних и тука агнцев, и крове юнцев и козлов не хощу.

<p>12 Ниже приходите явитися ми: кто бо изыска сия из\ рук ваших; Ходити по двору моему не приложите.

<p>13 И аще принесете ми семидал, всуе: кадило мерзость ми есть.

<p>14 Новомесячий ваших и суббот и дне великаго не потерплю: поста и праздности, и новомесячий ваших и праздников ваших ненавидит душа моя: бысте ми в сытость, ктому не стерплю грехов ваших.

<p>15 Егда прострете руки (вашя) ко мне, отвращу очи мои от вас: и аще умножите моление, не услышу вас: руки бо вашя исполнены крове.

<p>16 Измыйтеся, (и) чисти будите, отимите лукавства от душ ваших пред\ очима моима, престаните от лукавств ваших.

<p>17 Научитеся добро творити, взыщите суда, избавите обидимаго, судите сиру и оправдите вдовицу,

<p>18 и приидите, и истяжимся, глаголет Господь. И аще будут греси ваши яко багряное, яко снег убелю: аще же будут яко червленое, яко волну убелю.

<p>19 И аще хощете и послушаете мене, благая земли снесте:

<p>20 аще же не хощете, ниже послушаете мене, мечь вы пояст: уста бо господня глаголаша сия.

<p>21 Како бысть блудница град верный сион полн суда; в немже правда почиваше, ныне же (в нем) убийцы.

<p>22 Сребро ваше неискушено, корчемницы твои мешают вино с водою.

<p>23 Князи твои не покаряются, общницы татем, любяще дары, гоняще воздаяние, сирым не судящии и суду вдовиц не внимающии.

<p>24 Сего ради тако глаголет Владыка Господь саваоф: горе крепким во Исраили: не престанет бо ярость моя на противныя, и суд врагом моим сотворю:

<p>25 и наведу руку мою на тя, и разжегу в чистоту, непокаряющихся же погублю, и отиму всех беззаконных от тебе, и всех гордых смирю.

<p>26 И приставлю судии твоя якоже прежде, и советники твоя яко от начала: и по сих наречешися град правды, мати градовом, верный сион.

<p>27 С судом бо спасется пленение его и с милостынею.

<p>28 И сокрушатся беззаконнии и грешницы вкупе, и оставившии Господа скончаются:

<p>29 занеже постыдятся о идолех своих, ихже сами восхотеша, и посрамятся о садех своих, ихже возжелеша.

<p>30 Будут бо яко теревинф отметнувый листвия (своя), и яко вертоград не имый воды.

<p>31 И будет крепость их яко стебль изгребия, и делания их яко искры огненныя, и сожгутся беззаконницы и грешницы вкупе, и не будет угашаяй.

%{Глава}2.

<p>Слово бывшее от Господа ко исаии сыну амосову о иудеи и о иерусалиме.

<p>2 Яко будет в последния дни явлена гора господня, и дом божий на версе гор, и возвысится превыше холмов: и приидут к ней вси языцы.

<p>3 И пойдут языцы мнози и рекут: приидите, и взыдем на гору господню и в дом Бога иаковля, и возвестит нам путь свой, и пойдем по нему. От сиона бо изыдет закон, и слово господне из\ иерусалима:

<p>4 и судити будет посреде язык и из\ъобличит люди многи: и раскуют мечы своя на орала и копия своя на серпы, и не возмет язык на язык меча, и не навыкнут ктому ратоватися.

<p>5 И ныне, доме иаковль, приидите, пойдем светом господним.

<p>6 Остави бо люди своя, дом иаковль: зане якоже из\ начала наполнися страна их волхвований, якоже иноплеменников, и чада многа иноплеменнича родишася им.

<p>7 Наполнися бо страна их сребра и злата, и не бяше числа сокровищ их: и наполнися земля их коней, и не бяше числа колесниц их:

<p>8 и наполнися земля мерзостей дел рук их, и поклонишася тем, яже сотвориша персты их:

<p>9 и преклонися человек, и смирися муж, и не претерплю им.

<p>10 И ныне внидите в камение и скрыйтеся в землю от лица страха господня и от славы крепости его, егда востанет сокрушити землю.

<p>11 очи бо господни высоцы, человек же смирен: и смирится высота человеческая, и вознесется Господь един в день оный.

<p>12 День бо Господа саваофа на всякаго досадителя и горделиваго, и на всякаго высокаго и величаваго, и смирятся:

<p>13 и на всяк кедр ливанский высоких и превознесенных и на всяко древо желудя васанска,

<p>14 и на всякую гору высокую и на всякий холм высокий,

<p>15 и на всякий столп высок и на всякую стену высокую,

<p>16 и на всякий корабль морский и на всяко видение доброты кораблей.

<p>17 И смирится всякий человек, и падется высота человеча, и вознесется Господь един в день оный.

<p>18 И рукотвореная вся скрыют,

<p>19 внесше в пещеры и в разселины камений и в вертепы земныя, от лица страха господня и от славы крепости его, егда востанет сокрушити землю.

<p>20 В день бо оный изринет человек мерзости своя златыя и сребряныя, яже сотвориша, да покланяются суетным и нетопырем,

<p>21 еже внити в вертепы твердаго камене и в разселины камений, от лица страха господня и от славы крепости его, егда востанет сокрушити землю.

<p>22 Оставите (убо) вам человека, емуже есть дыхание в ноздрех его: яко в чем вменися сей;

%{Глава}3.

<p>Се, Владыка Господь саваоф отимет от иерусалима и от иудеи крепкаго и крепкую, крепость хлеба и крепость воды,

<p>2 исполина и крепкаго, и человека ратника и судию, и пророка и смотреливаго, и старца

<p>3 и пятьдесятоначалника, и дивнаго советника и премудраго архитектона и разумнаго послушателя.

<p>4 И поставлю юношы князи их, и ругателие господствовати будут ими.

<p>5 И нападати имут людие, человек на человека, и человек на ближняго своего: приразится отроча к старцу, и безчестный к честному.

<p>6 Яко имется человек брата своего, или домашняго отца своего, глаголя: ризу имаши, началовождь нам буди, и брашно мое под\ тобою да будет.

<p>7 И отвещав в день оный речет: не буду твой началовождь, несть бо в дому моем ни хлеба, ни ризы: не буду началовождь людем сим.

<p>8 Яко оставлен бысть иерусалим, и иудеа паде, и язык их со беззаконием, не покаряющься Господеви.

<p>9 Сего ради ныне смирися слава их, и студ лица их противу ста им: грех же свой яко содомский возвестиша и явиша. Горе души их, зане умыслиша совет лукавый на себе самих,

<p>10 рекше: свяжем праведнаго, яко непотребен нам есть. убо плоды дел своих снедят.

<p>11 Горе беззаконному: лукавая бо приключатся ему по делом руку его.

<p>12 Людие мои, приставницы ваши пожинают вас, и истязающии обладают вами: людие мои, блажащии вас льстят вы и стези ног ваших возмущают.

<p>13 Но ныне устроится Господь на суд и поставит на суд люди своя:

<p>14 сам Господь на суд приидет со старейшины людий и со князи их. Вы же почто запалисте виноград мой, и разграбление убогаго в домех ваших;

<p>15 почто вы обидите людий моих и лице убогих посрамляете; глаголет Господь саваоф.

<p>16 Сия глаголет Господь: понеже вознесошася дщери сиони и ходиша высокою выею и помизанием очес и ступанием ног, купно ризы влекушыя (по долу) и ногама купно играющыя:

<p>17 и смирит Господь началныя дщери сиони, и Господь открыет срамоту их.

<p>18 В день он, и отимет Господь славу риз их и красоты их, и вплетения златая (на главе) и тресны ризныя, и луницы гривенныя

<p>19 и срачицы тонкия, и красоту лица их и состроение красы славныя, и обручи и перстни, и мониста и запястия и художныя усерязи,

<p>20 и багряницы и пребагряная, и утварь храмную

<p>21 и светлая лаконская, и виссоны и синеты, и червленицы

<p>22 и виссон со златом и синетою претыканы, и тончицы преиманы златом:

<p>23 и будет вместо вони добрыя смрад, и вместо пояса ужем препояшешися, и вместо украшения златаго, еже на главе, плешь имети будеши дел твоих ради, и вместо ризы багряныя препояшешися вретищем:

<p>24 и сын твой добрейший, егоже любиши, мечем падет, и крепцыи ваши мечем падут и смирятся:

<p>25 и восплачутся хранилища утварей ваших, и останешися едина и о землю ударена будеши.

%{Глава}4.

<p>И имутся седмь жен за мужа единаго, глаголющя: хлеб наш ясти будем и в ризы нашя одеватися, точию имя твое да наречется на нас, отими укоризну нашу.

<p>2 В день оный возсияет Бог в совете со славою на земли, еже вознести и прославити останок Исраиля.

<p>3 И будет останок в сионе и останок во иерусалиме, святи нарекутся вси написаннии в жизнь во иерусалиме:

<p>4 яко отмыет Господь скверну сынов и дщерей сионских и кровь иерусалимску очистит от среды их духом суда и духом зноя.

<p>5 И приидет Господь, и будет все место горы сиони, и вся яже окрест ея осенит облак во дни, и яко дыма и света огненна горяща в нощи, всею славою покрыется:

<p>6 и будет в сень от зноя и в покров и в сокровение от жестости и дождя.

%{Глава}5.

<p>Воспою ныне возлюбленному песнь возлюбленнаго моего винограду моему: виноград бысть возлюбленному в розе, на месте тучне:

<p>2 и ограждением оградих и окопах, и насадих лозу избранну, и создах столп посреде его, и предточилие ископах в нем, и ждах, да сотворит гроздие, и сотвори терние.

<p>3 И ныне, живущии во иерусалиме и человече иудин, судите между мною и виноградом моим.

<p>4 Что сотворю еще винограду моему, и не сотворих ему; занеже ждах, да сотворит гроздие, сотвори же терние.

<p>5 Ныне убо возвещу вам, что аз сотворю винограду моему: отиму ограждение его, и будет в разграбление: и разорю стену его, и будет в попрание.

<p>6 И оставлю виноград мой, и ктому не обрежется, ниже покопается, и взыдет на нем, якоже на лядине, терние: и облаком заповем, еже не одождити на него дождя.

<p>7 Виноград бо Господа саваофа, дом Исраилев есть, и человек иудин новый сад возлюбленный: ждах, да сотворит суд, сотвори же беззаконие, и не правду, но вопль.

<p>8 Горе совокупляющым дом к дому и село к селу приближающым, да ближнему отимут что: еда вселитеся едини на земли;

<p>9 услышашася бо во ушесех Господа саваофа сия: аще бо будут домове мнози, в запустение будут велицыи и добрии, и не будут живущии в них:

<p>10 идеже бо воз\ъорют десять супруг волов, сотворит корчаг един, и сеяй артавас шесть сотворит меры три.

<p>11 Горе востающым заутра и сикер гонящым, ждущым вечера: вино бо сожжет я:

<p>12 со гусльми бо и певницами, и тимпаны и свирельми вино пиют, на дела же господня не взирают и дел руку его не помышляют.

<p>13 убо пленени быша людие мои, за еже не ведети им Господа, и множество бысть мертвых глада ради и жажди водныя.

<p>14 И разшири ад душу свою и разверзе уста своя, еже не престати: и снидут славнии и велицыи и богатии и губителие их и веселяйся в нем:

<p>15 и смирится человек, и обезчестится муж, и очи высокоглядающии смирятся.

<p>16 И вознесется Господь саваоф в суде, и Бог святый прославится в правде:

<p>17 и упасутся расхищеннии яко юнцы, и пустыни плененных агнцы поядят.

<p>18 Горе привлачающым грехи яко ужем долгим, и яко ига юнична ременем беззакония своя,

<p>19 глаголющым: скоро да приближатся, яже сотворит, да видим, и да приидет совет святаго Исраилева, да разумеем.

<p>20 Горе глаголющым лукавое доброе, и доброе лукавое, полагающым тму свет, и свет тму, полагающым горькое сладкое, и сладкое горькое.

<p>21 Горе, иже мудри в себе самих и пред\ собою разумни.

<p>22 Горе крепким вашым, вино пиющым, и вельможам растворяющым сикер,

<p>23 оправдающым нечестива даров ради, и еже есть праведное праведнаго вземлющым от него.

<p>24 Сего ради якоже сгорит трость от углия огненнаго и сожжется от пламене разгоревшагося, корень их яко персть будет, и цвет их яко прах взыдет: не восхотеша бо закона Господа саваофа, но слово святаго Исраилева раздражиша.

<p>25 И воз\ъярися гневом Господь саваоф на люди своя, и наложи руку свою на них, и порази их: и раздражишася горы, и быша трупи их яко гной посреде пути. И во всех сих не отвратися ярость его, но еще рука его высока.

<p>26 Воздвигнет убо знамение во языцех сущих далече и позвиждет им от конец земли, и се, скоро легце грядут:

<p>27 не взалчут, ни утрудятся, ни воздремлют, ни поспят, ни распояшут поясов своих от чресл своих, ниже расторгнутся ремени сапогов их:

<p>28 ихже стрелы остры суть, и луцы их напряжени: копыта коней их яко тверд камень вменишася, колеса колесниц их яко буря.

<p>29 Ярятся яко львове, и предсташа яко львичища: и имет, и возопиет яко зверь, и извержет, и не будет отемлющаго их.

<p>30 И возопиет их ради в той день, яко шум моря волнующася: и воззрят на землю, и се, тма жестока в недоумении их.

%{Глава}6.

<p>И бысть в лето, в неже умре озиа царь, видех Господа седяща на престоле высоце и превознесенне, и исполнь дом славы его.

<p>2 И серафими стояху окрест его, шесть крил единому и шесть крил другому: и двема убо покрываху лица своя, двема же покрываху ноги своя и двема летаху.

<p>3 И взываху друг ко другу и глаголаху: свят, свят, свят Господь саваоф: исполнь вся земля славы его.

<p>4 И взяся наддверие от гласа, имже вопияху, и дом наполнися дыма.

<p>5 И рекох: о, окаянный аз, яко умилихся, яко человек сый и нечисты устне имый, посреде людий нечистыя устне имущих аз живу: и царя Господа саваофа видех очима моима.

<p>6 И послан бысть ко мне един от серафимов, и в руце своей имяше угль горящь, егоже клещами взят от олтаря,

<p>7 и прикоснуся устнам моим и рече: се, прикоснуся сие устнам твоим, и отимет беззакония твоя и грехи твоя очистит.

<p>8 И слышах глас Господа глаголюща: кого послю, и кто пойдет к людем сим; И рекох: се, аз есмь, посли мя.

<p>9 И рече: иди и рцы людем сим: слухом услышите, и не уразумеете: и видяще узрите, и не увидите:

<p>10 одебеле бо сердце людий сих, и ушима своима тяжко слышаша, и очи свои смежиша, да не когда узрят очима и ушима услышат, и сердцем уразумеют и обратятся, и исцелю я.

<p>11 И рекох: доколе, Господи; И рече: дондеже опустеют гради, от еже ненаселеным быти, и домы, от еже не быти человеком, и земля останется пуста.

<p>12 И посем продолжит Бог человеки, и умножатся оставльшиися на земли.

<p>13 И еще на ней есть десятина, и паки будет в расхищение якоже теревинф и яко желудь, егда испадет из\ плюски своея: семя свято стояние его.

%{Глава}7.

<p>И бысть во дни ахаза сына иоафамля, сына озии, царя иудина, взыде расин царь арамль, и факей сын ромелиев, царь Исраилев, на иерусалим, воевати на него, и не возмогоша разорити его.

<p>2 И возвестися в дому давидове, глаголя: совещася арам со ефремом, и ужасеся душа его и душа людий его, якоже в дубраве древо ветром восколеблется.

<p>3 И рече Господь ко исаии: изыди во сретение ахазу ты и оставыйся иасув сын твой, к купели горняго пути села белилнича,

<p>4 и речеши ему: блюди, еже молчати, и не бойся, ниже душа твоя да изнеможет от двою древу главень дымящихся сих: егда бо гнев ярости моея будет, паки исцелю.

<p>5 Сын же арамль и сын ромелиев яко совещаста совет лукавый на тя, глаголюще:

<p>6 взыдем во иудею, и собеседовавше с ними отвратим я к нам и воцарим в ней сына тавеилева:

<p>7 сия же глаголет Господь саваоф: не пребудет совет сей, ниже сбудется,

<p>8 но глава араму дамаск, и глава дамаску расин: но еще шестьдесят и пять лет, оскудеет царство ефремово от людий,

<p>9 глава же ефремови соморон, и глава соморону сын ромелиев: и аще не уверите, ниже имате разумети.

<p>10 И приложи Господь глаголати ко ахазу, рекий:

<p>11 проси себе знамения от Господа Бога твоего во глубину, или в высоту.

<p>12 И рече ахаз: не имам просити, ниже искушу Господа.

<p>13 И рече (исаиа): слышите убо, доме давидов: еда мало вам есть труд даяти человеком, и како даете Господеви труд;

<p>14 Сего ради даст Господь сам вам знамение: се, Дева во чреве зачнет и родит сына, и наречеши имя ему еммануил:

<p>15 масло и мед снесть, прежде неже разумети ему изволити злая, или избрати благое:

<p>16 зане прежде неже разумети отрочати благое или злое, отринет лукавое, еже избрати благое, и оставится земля, еяже ты боишися, от лица двух царей.

<p>17 Но наведет Господь на тя и на люди твоя и на дом отца твоего дни, иже еще не пришли, от дне в оньже отя ефрема от иуды, царя ассирийска.

<p>18 И будет в той день, позвиждет Господь мухам, яже владеют частию реки египетския, и пчеле, яже есть во стране ассирийстей:

<p>19 и приидут вси и почиют в дебрех страны и в пещерах каменных, и во вертепех и во всяцей разселине и во всяцем древе.

<p>20 В день оный обриет Господь бритвою наятою об\ ону страну реки царя ассирийска, главу и власы ног, и браду отимет.

<p>21 И будет в той день, кормити будет человек юницу от волов и две овце:

<p>22 и будет от множества творения млечнаго, масло и мед снесть всяк оставыйся на земли.

<p>23 И будет в той день, всяко место, идеже аще будет тысяща лоз винограда, по тысящи сикль, в лядину будет и в терние:

<p>24 со стрелою и луком внидут тамо, яко лядиною и тернием будет вся земля:

<p>25 и всяка гора оремая воз\ъорется, не найдет тамо страх: будет от лядины и от терния паству овцам и в попрание волу.

%{Глава}8.

<p>И рече Господь ко мне: приими себе свиток нов велик и напиши в нем писалом человечим, еже скоро пленение сотворити корыстей, приспе бо:

<p>2 и свидетели мне сотвори верны человеки, урию иереа и захарию сына варахиина.

<p>3 И приступих ко пророчице, и во чреве зачат и роди сына. И рече Господь мне: нарцы имя ему: %[скоро плени, нагло расхити,%]

<p>4 зане прежде неже разумети отрочати назвати отца или матерь, приимет силу дамаскову, и корысти самарийския пред\ царем ассирийским.

<p>5 И приложи Господь глаголати ко мне еще, глаголя:

<p>6 понеже не восхотеша людие сии воды силоамли текущия тисе, но восхотеша имети рассона и сына ромелиева царя над\ вами,

<p>7 сего ради се, возводит Господь на вы воду реки сильну и многу, царя ассирийска и славу его: и взыдет на всяку дебрь вашу, и обыдет всяку стену вашу,

<p>8 и отимет от иудеи человека, иже возможет главу воздвигнути, или могущаго что совершити: и будет полк его, во еже наполнити ширину страны твоея, %[с нами Бог!%]

<p>9 Разумейте, языцы, и покаряйтеся, услышите даже до последних земли: могущии, покаряйтеся: аще бо паки возможете, паки побеждени будете,

<p>10 и иже аще совет совещаете, разорит Господь, и слово, еже аще возглаголете, не пребудет в вас, яко с нами Бог.

<p>11 Тако глаголет Господь: крепкою рукою не покаряются хождению пути людий сих, глаголюще:

<p>12 да не когда рекут: жестоко: все бо, еже аще рекут людие сии, жестоко есть: страха же их не убойтеся, ниже возмятитеся.

<p>13 Господа сил, того освятите, и той будет тебе в страх.

<p>14 И аще будеши уповая на него, будет тебе во освящение, а не якоже о камень претыкания преткнешися, ниже яко о камень падения: домове же иаковли в пругле, и в раздолии седящии во иерусалиме.

<p>15 Сего ради изнемогут в них мнози, и падут, и сокрушатся, и приближатся, и яти будут человецы в твердыни суще.

<p>16 Тогда явлени будут печатлеющии закон, еже не учитися.

<p>17 И речет: пожду Бога отвращшаго лице свое от дому иаковля и уповая буду нань.

<p>18 Се, аз и дети, яже ми даде Бог: и будут знамения и чудеса в дому Исраилеве от Господа саваофа, иже обитает на горе сион.

<p>19 И аще рекут к вам: изыщите чревоволшебников и от земли возглашающих, тщесловующих, иже от чрева глашают, не язык ли к Богу своему взыщет; что испытуют мертвыя о живых;

<p>20 Закон бо в помощь даде, да рекут не якоже слово сие, заньже не леть дары даяти.

<p>21 И приидет на вы жесток глад, и будет, егда взалчете, скорбни будете и зло речете князю и отечеству:

<p>22 и воззрят на небо горе, и на землю низу призрят, и се, скудость тесна и тма, скорбь и теснота и тма, якоже не видети: и не оскудеет в тесноте сый даже до времене.

%{Глава}9.

<p>Сие прежде испий, скоро твори, страно завулоня и земле неффалимля, и прочии при мори живущии, и об\ ону страну иордана, галилеа языков.

<p>2 Людие ходящии во тме видеша свет велий: живущии во стране и сени смертней, свет возсияет на вы.

<p>3 Множайшии людие, яже извел еси, в веселии твоем: и возвеселятся пред\ тобою, якоже веселящиися в жатву, и якоже веселятся делящии корысти.

<p>4 Зане отятся ярем лежай на них, и жезл, иже на выи их: жезл бо истязующих разсыпа Господь, якоже в день, иже на мадиама.

<p>5 Яко всякую одежду собранну лестию и ризу с примирением отдадут, и восхотят, да быша огнем сожжены были.

<p>6 Яко отроча родися нам, сын, и дадеся нам, егоже началство бысть на раме его: и нарицается имя его: велика совета ангел, чуден, советник, Бог крепкий, властелин, князь мира, отец будущаго века: приведу бо мир на князи, мир и здравие ему.

<p>7 И велие началство его, и мира его несть предела на престоле Давидове и на царстве его, исправити е и заступити его в суде и правде, отныне и до века: ревность Господа саваофа сотворит сия.

<p>8 Смерть {Евр.: слово.} посла Господь на иакова, и прииде на Исраиля:

<p>9 и уразумеют вси людие ефремовы и живущии в самарии, в досаждении и высоцем сердцы глаголюще:

<p>10 плинфы падоша, но приидите, изсечем камение и посечем черничие и кедры, и созиждем себе столп.

<p>11 И разрушит Бог востающыя на гору сионю, и враги его разсыплет:

<p>12 сирию от восток солнца и еллины от запада солнца, поядающыя Исраиля всеми усты. Во всех сих не отвратися ярость его, но еще рука его высока.

<p>13 И людие не обратишася, дондеже язвени быша, и Господа не взыскаша.

<p>14 И отят Господь от Исраиля главу и ошиб, велика и мала, во един день:

<p>15 старца и чудящихся лицам, сие начало: и пророка учаща беззаконная, сей ошиб.

<p>16 И будут блажащии людий сих льстяше, и льстят, яко да поглотят я.

<p>17 Сего ради о юношах их не возвеселится Господь, и сирот их и вдовиц их не помилует: яко вси беззаконнии и лукавии, и всякая уста глаголют неправду. Во всех сих не отвратися ярость его, но еще рука его высока.

<p>18 И разгорится яко огнь беззаконие, и яко троскот сухий пояден будет огнем, и разгорится в чащах дубравных и пояст, яже окрест холмов вся.

<p>19 За ярость гнева господня сгоре вся земля, и будут людие яко огнем пожжени: человек брата своего не помилует,

<p>20 но уклонится на десно, яко взалчет, и снесть от шуиих, и не насытится человек ядый плоти мышцы своея: снесть бо манассий ефремово, и ефрем манассиино, яко вкупе повоюют иуду.

<p>21 Во всех сих не отвратися ярость (его), но еще рука его высока.

%{Глава}10.

<p>Горе пишущым лукавство: пишущии бо лукавство пишут,

<p>2 укланяюще суд убогих, восхищающе суд нищих людий моих, яко быти им вдовице в расхищение и сироте в разграбление.

<p>3 И что сотворят в день посещения; скорбь бо вам отдалече приидет. И к кому прибегнете, да поможет вам; И где оставите славу вашу,

<p>4 еже не впасти в пленение; И под\ убиеными падут. И во всех сих не отвратися гнев его, но еще рука его высока.

<p>5 Горе ассирием, жезл ярости моея и гнев есть в руку их.

<p>6 Гнев мой послю на язык беззаконен, и своих людий повелю сотворити корысти и пленение, и попрати грады и положити я в прах.

<p>7 Сей же не тако помысли и душею не тако возмне: но отступит ум его, и еже потребити языки не малы.

<p>8 И аще рекут ему: ты ли еси един князь;

<p>9 И речет: не взях ли страны, яже выше вавилона и халани, идеже столп создан, и взях аравию и дамаск и самарию;

<p>10 Якоже сия взях, и вся княжения возму. Возрыдайте, изваянная во иерусалиме и в самарии:

<p>11 якоже бо сотворих самарии и рукотворенным ея, тако сотворю и иерусалиму и кумиром его.

<p>12 И будет, егда скончает Господь вся творя в горе сиони и во иерусалиме, наведет на ум великий, на князя ассирийска и на высоту славы очию его.

<p>13 Рече бо: крепостию руки моея сотворю, и премудростию разума (моего) отиму пределы языков, и силу их пленю,

<p>14 и сотрясу грады населеныя, и вселенную всю об\ъиму рукою моею яко гнездо, и яко оставленая яица возму: и несть, иже убежит мене, или противу мне речет, и отверзет уста и глумит.

<p>15 Еда прославится секира без\ секущаго ею; или вознесется пила без\ влекущаго ю; Такожде аще кто возмет жезл, или древо: и не тако.

<p>16 Но послет Господь саваоф на твою честь безчестие, и на твою славу огнь горя возгорится.

<p>17 И будет свет Исраилев во огнь, и освятит его огнем горящим, и пояст яко сено вещество.

<p>18 В той день угаснут горы и холми и дубравы, и пояст от души даже до плотей: и будет бежай, яко бежай от пламене горяща:

<p>19 и оставльшиися от них будут в число, и отроча малое напишет я.

<p>20 И будет в той день, не приложится ктому останок Исраилев, и спасеннии иаковли не будут ктому уповающе на обидевшыя их, но будут уповающе на Бога святаго Исраилева истиною.

<p>21 И обратится останок иаковль к Богу крепкому.

<p>22 И аще будут людие Исраилевы яко песок морский, останок их спасется:

<p>23 слово бо совершая и сокращая правдою, яко слово сокращено сотворит Господь во всей вселенней.

<p>24 Сего ради сия глаголет Господь саваоф: не бойтеся, людие мои, от ассириан, живущии в сионе, яко жезлом поразит тя: язву бо наводит на тя, еже видети путь египта.

<p>25 Еще бо мало, и престанет гнев, ярость же моя на совет их:

<p>26 и воздвигнет Бог сил на ня язву, яко язву мадиамлю на месте скорби, и ярость его на путь иже к морю, на путь иже во египет:

<p>27 и будет в той день, отимется иго его от рамене твоего и страх его от тебе, и согниет иго от рамен ваших.

<p>28 Приидет бо во град аггай, и прейдет в магеддо, и в махмасе положит сосуды своя.

<p>29 И минет дебрь, и приидет во аггай: страх приимет раму град саулов,

<p>30 побегнет дщерь галимля, услышится в лаисе, услышится во анафофе.

<p>31 И ужасеся мадемина и живущии во гивиме.

<p>32 утешайте днесь еже на пути пребыти: утешайте рукою гору дщерь сионю, и холми, иже во иерусалиме:

<p>33 се, Владыка Господь саваоф смятет славныя со крепостию, и высоции укоризною сокрушатся, и высоцыи смирятся,

<p>34 и падут высоцыи мечем, ливан же с высокими падется.

%{Глава}11.

<p>И изыдет жезл из\ корене иессеова, и цвет от корене его взыдет:

<p>2 и почиет на нем дух божий, дух премудрости и разума, дух совета и крепости, дух ведения и благочестия:

<p>3 исполнит его дух страха божия: не бо славе судити имать, ниже по глаголанию обличит,

<p>4 но судит правдою смиренному суд и обличит правостию смиренныя земли, и поразит землю словом уст своих и духом устен убиет нечестиваго:

<p>5 и будет препоясан правдою о чреслех своих и истиною обвит по ребрам своим:

<p>6 и пастися будут вкупе волк со агнцем, и рысь почиет со козлищем, и телец и юнец и лев вкупе пастися будут, и отроча мало поведет я:

<p>7 и вол и медведь вкупе пастися будут, и вкупе дети их будут, и лев аки вол ясти будет плевы:

<p>8 и отроча младо на пещеры аспидов и на ложе исчадий аспидских руку возложит:

<p>9 и не сотворят зла, ни возмогут погубити ни когоже на горе святей моей: яко наполнися вся земля ведения господня, аки вода многа покры море.

<p>10 И будет в день оный корень иессеов, и востаяй владети языки, на того языцы уповати будут: и будет покой его честь.

<p>11 И будет в день оный, приложит Господь показати руку свою, еже возревновати по останку прочему людий, иже аще останет от ассириов и от египта, и вавилона и от ефиопии, и от еламитов и от востоков солнца, и от аравии и от островов морских.

<p>12 И воздвигнет знамение в языки, и соберет погибшыя Исраилевы, и расточенныя иудины соберет от четырех крил земли.

<p>13 И отимется ревность ефремова, и врази иудины погибнут: ефрем не возревнует иуде, и иуда не оскорбит ефрема.

<p>14 И полетят в кораблех иноплеменничих, море купно пленят, и сущих от восток солнца, и идумею: и на моава первее руки возложат, сынове же аммони первии покорятся.

<p>15 И опустошит Господь море египетское и возложит руку свою на реку духом пресильным: и поразит на седмь дебрий, якоже преходити ю во обувении:

<p>16 и будет прошествие людем моим оставшым во египте, и будет Исраилю, якоже в день, егда изыде от земли египетския.

%{Глава}12.

<p>И речеши в день оный: благословлю тя, Господи, яко разгневался еси на мя, и отвратил еси ярость твою (от мене), и помиловал мя еси.

<p>2 Се, Бог мой Спас мой, уповая буду на него и не убоюся: зане слава моя и похвала моя Господь, и бысть ми во спасение.

<p>3 И почерпите воду со веселием от источник спасения.

<p>4 И речеши в день оный: хвалите Господа, воспойте имя его, возвестите во языцех славная его, поминайте, яко вознесеся имя его.

<p>5 Хвалите имя господне, яко высокая сотвори: возвестите сия по всей земли.

<p>6 Веселитеся и радуйтеся, живущии в сионе, яко вознесеся святый Исраилев посреде тебе.

%{Глава}13.

<p>Видение на вавилона, еже виде исаиа сын амосов.

<p>2 На горе польней воздвигните знамение, вознесите глас им, не бойтеся, поущайте рукою, отверзите, князи.

<p>3 Аз повелеваю, освященни суть: и аз веду их, исполини идут исполнити ярость мою радующеся, вкупе и укаряюще.

<p>4 Глас языков многих на горах, подобен языков многих, глас царей и языков собравшихся: Господь саваоф заповеда языку оружеборцу

<p>5 приити от земли издалеча, от края основания небесе, Господь и оружеборцы его, растлити всю вселенную.

<p>6 Рыдайте: близ\ бо день Господень, и сокрушение от Бога приидет:

<p>7 сего ради всяка рука разслабеет, и всяка душа человеча убоится,

<p>8 и смятутся послы, и болезни приимут я яко жены раждающия: и поскорбят друг ко другу, и ужаснутся, и лице свое яко пламень изменят.

<p>9 Се бо, день Господень грядет неисцельный, ярости и гнева, положити вселенную (всю) пусту и грешники погубити от нея.

<p>10 Звезды бо небесныя и орион и все украшение небесное света своего не дадят, и помрачится солнце возсиявающее, и луна не даст света своего.

<p>11 И заповем всей вселенней злая и нечестивым грехи их, и погублю укоризну беззаконных и укоризну гордых смирю:

<p>12 и будут оставшии честнии паче, нежели злато нежженое, и человек честен будет паче, нежели камень, иже от суфира.

<p>13 Раз\ъярится бо небо, и земля потрясется от оснований своих, за ярость гнева Господа саваофа в день, в оньже приидет ярость его.

<p>14 И будут оставшии яко серна бежащая и яко овца заблудившая, и не будет собираяй, яко человеку в люди своя возвратитися, и человек во страну свою побегнет.

<p>15 Иже бо аще пленится, поразится, и иже собрани суть, мечем падут.

<p>16 И чада их пред\ ними разбиют, и домы их пленят, и жены их поймут.

<p>17 Се, аз возбуждаю на вы мидов, иже сребра не вменяют, ниже злата требуют:

<p>18 стреляния юношеская сокрушат, и чад ваших не помилуют, ниже пощадят чад твоих очи их.

<p>19 И будет вавилон, иже нарицается славный от царя халдейска, якоже разсыпа Бог содому и гоморру,

<p>20 не населится в вечное время, и не внидут в онь чрез\ многия роды, ниже пройдут его аравляне, ниже пастуси почиют в нем.

<p>21 И почиют тамо зверие, и наполнятся домове шума, и почиют ту сирини, и беси тамо воспляшут,

<p>22 и онокентавры тамо вселятся, и вогнездятся ежеве в домех их.

%{Глава}14.

<p>Скоро идет и не умедлит: и помилует Господь иакова и изберет паки Исраиля, и почиют на земли своей, и пришлец приложится к ним и приложится к дому иаковлю,

<p>2 и поймут их языцы и введут на место их, и наследят и умножатся на земли божии в рабы и рабыни: и будут пленени пленившии я, и обладани будут обладавшии ими.

<p>3 И будет в той день, упокоит тя Господь от болезни и ярости твоея и от работы жестокия, еюже работал еси им.

<p>4 И приимеши плачь сей {Евр.: притчу сию.} на царя вавилонска и речеши в той день: како преста истязуяй и преста понуждаяй;

<p>5 Сокруши Бог ярем грешников, ярем князей,

<p>6 поразив язык яростию, язвою неисцельною, поражаяй язык язвою ярости, еюже не пощаде, почи уповающи.

<p>7 Вся земля вопиет со веселием,

<p>8 и древа ливанова возвеселишася о тебе и кедр ливанский: онележе ты уснул еси, не взыде посекаяй нас.

<p>9 Ад доле огорчися, срет тя: восташа с тобою вси исполини обладавшии землею, подвизавшии от престолов своих всех царей языческих.

<p>10 Вси отвещают и рекут тебе: и ты пленен еси, якоже и мы: и в нас вменен еси.

<p>11 Сниде слава твоя во ад, многое веселие твое: под\ тобою постелют гнилость, и покров твой червь.

<p>12 Како спаде с небесе денница восходящая заутра; сокрушися на земли посылаяй ко всем языком.

<p>13 Ты же рекл еси во уме твоем: на небо взыду, выше звезд небесных поставлю престол мой, сяду на горе высоце, на горах высоких, яже к северу:

<p>14 взыду выше облак, буду подобен вышнему.

<p>15 Ныне же во ад снидеши и во основания земли.

<p>16 Видевшии тя удивятся о тебе и рекут: сей человек раздражаяй землю, потрясаяй цари,

<p>17 положивый вселенную всю пусту и грады ея разсыпа, плененых не разреши.

<p>18 Вси царие языков успоша в чести, кийждо в дому своем.

<p>19 Ты же повержен будеши в горах, яко мертвец мерзкий со многими мертвецы изсечеными мечем, сходящими во ад.

<p>20 Якоже риза в крови намочена не будет чиста, такожде и ты не будеши чист, зане землю мою погубил еси и люди моя избил еси: не пребудеши в вечное время, семя злое.

<p>21 уготови чада твоя на убиение грехами отца твоего, да востанут и наследят землю и наполнят землю ратьми.

<p>22 И востану на ня, глаголет Господь саваоф, и погублю имя их, и останок, и семя: сия глаголет Господь.

<p>23 И положу вавилона пуста, яко вогнездитися ежем, и будет ни во чтоже: и положу и брения пропасть в пагубу.

<p>24 Сия глаголет Господь саваоф: якоже глаголах, тако будет, и якоже совещах, тако пребудет,

<p>25 еже погубити ассириан на земли моей и на горах моих: и будут в попрание, и отимется от них ярем их, и слава {Евр.: бремя.} их от рамен их отимется.

<p>26 Сей совет, егоже совеща Господь на всю вселенную, и сия рука на вся языки вселенныя:

<p>27 яже бо Бог святый совеща, кто разорит; и руку его высокую кто отвратит;

<p>28 В лето, в неже умре ахаз царь, бысть глагол сей:

<p>29 не радуйтеся, вси иноплеменницы, сокрушися бо ярем биющаго вы: от семене бо змиина изыдут исчадия аспидов, и исчадия их изыдут змии парящии:

<p>30 и упасутся убозии им, нищии же человецы в мире почиют: и потребит гладом семя твое, и останок твой избиет.

<p>31 Восплачитеся, врата градов, да возопиют грады смятеннии, иноплеменницы вси, зане дым от севера идет, и несть, иже пребудет.

<p>32 И что отвещают царие языков; яко Господь основа сиона, и тем спасутся смиреннии людий его.

%{Глава}15. %(Слово на моавитскую землю.%)

<p>Нощию погибнет моавитска земля, нощию бо погибнет стена моавитская.

<p>2 Плачитеся о себе, погибнет бо и дивон, идеже требище ваше: тамо взыдете плакатися над\ нававом моавитским. Плачитеся, на всяцей главе плешь, вся мышцы обсечены,

<p>3 на стогнах его препояшитеся во вретища, и восплачитеся на храминах его и на улицах его и на стогнах его, вси возрыдайте с плачем.

<p>4 Яко возопи есевон и елеала, даже до иассы услышася глас их: сего ради чресла моавитиды вопиют, душа ея увесть.

<p>5 Сердце моавитиды вопиет в ней даже до сигора: юница бо есть трилетна. В возшествии же луифа к тебе плачущеся взыдут путем арониимлим: вопиет сотрение и трус.

<p>6 Вода немримля пуста будет, и трава ея оскудеет: травы бо зелены не будет.

<p>7 Еда и сице спасется; наведу бо на дебрь аравлян, и возмут ю:

<p>8 прейде бо вопль предел земли моавитския до агаллима, и плачь ея даже до кладязя елимля.

<p>9 Вода бо димоня наполнится крове: наведу бо на димона аравляны, и возму семя моавле и ариилево и останок адаминь.

%{Глава}16.

<p>Послю аки гады на землю: еда камень пуст есть гора дщере сиони {послите агнцы владущему землею от камене пустыни к горе дщере сиони};

<p>2 Будеши бо аки птицы парящия птенец отятый, дщи моавля, потом же арнон {Евр.: в прохождении арнона.} множайше совещавай.

<p>3 Сотворите покров плача ея присно: в полуденней тме бегут, ужаснушася: да не отведешися,

<p>4 обитати будут в тебе беглецы моавли: будут в покровение вам от лица гонящаго, яко отяся помощь твоя, и князь погибе попираяй от земли.

<p>5 И исправится с милостию престол, и сядет на нем со истиною во скинии давидове, судя и взыская суд и ускоряя правду.

<p>6 Слышахом укоризну моавлю, укоритель (бысть) зело, гордыню отях: не тако волхвование твое, не тако.

<p>7 Восплачется моав, в моавитиде бо вси восплачутся: живущым же в сефе помышления, и не усрамишися.

<p>8 Поля есевоня возрыдают, виноград севамань: пожирающии языков, поперите винограды его, даже до иазира: не совокупитеся, обходите пустыню, посланнии осташася, проидоша бо море.

<p>9 Сего ради восплачуся яко плачем иазировым о винограде севамани: древа твоя посече есевон и елиала, яко на жатву твою и на об\ъимание вина поперу, и вся падутся.

<p>10 И отимется радость и веселие от виноградов, и в виноградех твоих не возрадуются, и не изгнетут вина в точилех, престало бо есть:

<p>11 сего ради чрево мое на моава аки гусли возгласит, и внутренняя моя аки стену обновил еси.

<p>12 И будет в посрамление тебе, яко утрудися моав о требищих, и внидет в рукотворенная своя, да помолится, и не возмогут избавити его.

<p>13 Сие слово еже глагола Господь на моава, егда возглагола.

<p>14 И ныне глаголю: в триех летех лет наемника обезчестится слава моавля во всем богатстве мнозе, и оставится умален и нечестен.

%{Глава}17. %(Слово, еже на дамаск.%)

<p>Се, дамаск возмется от градов будет в падение.

<p>2 Оставлен в век, в ложе стадам и в покой, и не будет отгоняяй.

<p>3 И ксему не будет укреплен, еже вбегнути тамо ефрему: и ксему не будет царство в дамасце, и останок сирян погибнет: неси бо ты лучший от сынов Исраилевых и славы их: сия глаголет Господь саваоф.

<p>4 Будет в той день помрачение славы иаковли, и тучная славы его потрясутся.

<p>5 И будет, якоже аще кто собирает жатву стоящую, и семя класов пожинает: и будет, якоже аще кто собирает класы в дебри тверде.

<p>6 И останется в ней стеблие, или аки зерна маслична две или три на версе высоце, или четыре или пять на ветвии ея останут: сия глаголет Господь Бог Исраилев.

<p>7 В той день уповая будет человек на сотворшаго и, и очи его ко святому Исраилеву воззрят,

<p>8 и не будут уповающе на требища, ниже на дела рук своих, яже сотвориша персты их, и не будут смотрити на дубравы, ниже на мерзости их.

<p>9 В той день будут гради твои оставлени, якоже оставиша аморрее и евее от лица сынов Исраилевых: и будут пусти,

<p>10 зане оставил еси Бога Cпаса твоего и Господа помощника твоего не помянул еси: сего ради насадиши сад неверен и семя неверно.

<p>11 В оньже бо день аще насадиши, прельстишися: а еже аще заутра посееши, то процветет на жатву, во оньже день наследиши, и аки отец человечь наследие даси сыном твоим.

<p>12 О, люте множеству языков многих! аки море волнующееся, тако смятетеся, и хребет языков многих яко вода возшумит:

<p>13 аки вода многа языцы мнози, аки (шум) воды многия нуждею носимыя: и отвержет его и далече поженет его, аки прах плевный веющих противу ветра, и яко прах колесный буря возносящая.

<p>14 К вечеру, и будет плачь: прежде заутрия, и не будет: сия часть пленивших ны, и жребий наследивших нас.

%{Глава}18.

<p>Горе корабелным крилам земли, яже об\ ону страну рек ефиопских.

<p>2 Посылаяй по морю послы в залог и послания книжная верху воды: пойдут бо вестницы легцы ко языку высоку и к людем странным и строптивым. Кто далее их; язык безнадежен и попран.

<p>3 Ныне реки земныя вся аки страна населена населится, страна их аки знамение от горы воздвигнется, аки глас трубы услышан будет.

<p>4 Яко тако ми рече Господь: утверждение будет в моем граде, аки свет зноя полуденнаго и аки облак росный в день жатвы будет.

<p>5 Прежде жатвы, егда совершится цвет, и грезн произыдет по цвете недозрел: и отимет гроздие малое серпами и лозие отимет и посечет,

<p>6 и оставит вкупе птицам небесным и зверем земным: и соберутся на ня птицы небесныя, и вси зверие земли нань приидут.

<p>7 В то время принесутся дары Господу саваофу от людий оскорбленых и отторженых и от людий великих, отныне и в вечное время: язык надеющься и попран, иже есть в части речней страны своея, на место, идеже имя Господа саваофа, на гору сионю.

%{Глава}19. %(Видение на египта.%)

<p>Се, Господь седит на облаце легце и приидет во египет, и потрясутся рукотворенная египетская от лица его, и сердца их разслабнут в них.

<p>2 И востанут египтяне на египтяны, и вооружится человек на брата своего, и всяк на ближняго своего, востанет град на град и закон на закон.

<p>3 И возмятется дух египтян в них, и совет их разсыплю, и вопросят богов своих и кумиров своих, и гласящих от земли и чревоволшебников.

<p>4 И предам египет в руце человеков властелей жестоких, и царие жестоцы обладати будут ими: сия глаголет Господь саваоф.

<p>5 И испиют египтяне воду, яже при мори, а река оскудеет и изсхнет.

<p>6 И оскудеют реки и ровенницы речнии: и изсхнет весь сонм водный, и во всяцем лузе тростнем и ситнем,

<p>7 и злак зеленый весь иже окрест реки, и все сеемое при реце посхнет ветром растленно.

<p>8 И возстенят рыбарие, и возстенят вси мещущии удицу в реку, и мещущии неводы и мещущии сети возрыдают.

<p>9 И студ приимет делающих лен расчесаный и делающих виссон, и будут делающии я в болезни,

<p>10 и вси творящии сикеру опечалятся и поболят душами.

<p>11 И юродиви будут князи танесовы: мудрии царевы советницы, совет их об\ъюродеет. Како речете царю: сынове смысленых мы, сынове царей древних;

<p>12 Где суть ныне мудрии твои, и да возвестят тебе и рекут: что совеща Господь саваоф на египет;

<p>13 Оскудеша князи танесовы, и вознесошася князи мемфитстии, и прельстят египта по племеном.

<p>14 Господь бо раствори им дух прельщения, и прельстиша египта всеми делесы своими, якоже прельщается пияный и купно блюющь.

<p>15 И не будет египтяном дела, еже бы сотворило главу и ошиб, и начало и конец.

<p>16 В той день будут египтяне аки жены во страсе и трепете от лица руки Господа саваофа, юже той возложит на ня.

<p>17 И будет страна иудейска во страх египтяном: всяк, иже аще воспомянет ю им, убоятся совета ради, егоже совеща Господь саваоф нань.

<p>18 В той день будет пять градов во египте, глаголющих языком ханаанитским и кленущихся именем Господа саваофа: град %[аседекъ%] прозовется един град.

<p>19 В той день будет жертвенник Господеви в земли египетстей и столп в пределех его Господеви.

<p>20 И будет в знамение во век Господеви в земли египетстей: яко возопиют ко Господу на оскорбляющыя их, и послет им Господь человека, иже спасет я, судяй спасет я.

<p>21 И познан будет Господь египтяном: и уведят египтяне Господа в той день и сотворят жертвы и дары, и обещают обеты Господеви и воздадят.

<p>22 И поразит Господь египтян язвою великою и исцелит их цельбою, и обратятся ко Господеви, и услышит их и исцелит их цельбою.

<p>23 В той день будет путь от египта ко ассирианом, и внидут ассириане во египет, и египтяне пойдут ко ассирианом, и поработают египтяне ассирианом.

<p>24 В той день будет Исраиль третий во египтянех и во ассирианех, благословен на земли,

<p>25 юже благослови Господь саваоф, глаголя: благословени людие мои, иже во египте и иже во ассириах, и наследие мое Исраиль.

%{Глава}20.

<p>В лето, в неже вниде танафан во азот, егда послан бысть от арны, царя ассирийскаго, и воева на азот и взя его,

<p>2 тогда рече Господь ко исаии сыну амосову, глаголя: иди и сверзи вретище со чресл своих, и сандалия твоя иззуй с ног твоих, и сотвори сице, ходя наг и бос.

<p>3 И рече Господь: якоже ходил раб мой исаиа наг и бос три лета, три лета будут знамения и чудеса египтяном и ефиопляном:

<p>4 яко такожде отведет царь ассирийск плен египетск и ефиопск, юношы и старцы, наги и босы, откровены во стыдение египту.

<p>5 И постыдятся побеждени египтяне о ефиоплянех, на нихже уповаху египтяне, бяху бо им слава.

<p>6 И рекут живущии на острове сем в день оный: се, мы бехом уповающе бежати к ним на помощь, иже не могоша спастися от царя ассирийска, и како мы спасемся;

%{Глава}21. Видение пустыни.%)

<p>Якоже буря сквозе пустыню проходит, от пустыни исходящая из\ земли,

<p>2 страшно видение и жестоко поведася мне: преступаяй преступает, и беззаконнуяй беззаконствует: на мя еламите, и послы персстии на мя идут: ныне воздохну и утешу себе.

<p>3 Сего ради наполнишася чресла моя разслабления, и болезни прияша мя аки раждающую: неправдовах еже не слышати, потщахся еже не видети.

<p>4 Сердце мое заблуждает, и беззаконие погружает мя, душа моя стоит во страсе.

<p>5 уготовите трапезу, ядите, пийте: воставше, князи, уготовите щиты,

<p>6 яко тако рече Господь ко мне: шед постави себе стража, и еже аще узриши, возвести.

<p>7 И узрех всадники конныя два, всадника на осляти и всадника на велблюде. Послушай слушанием многим

<p>8 и призови урию на стражбу господню. И рече: стоях выну день, и у полчища аз стоях всю нощь,

<p>9 и се, сам грядет (муж) всадник двоконный, и отвещав рече: паде, паде вавилон, и вси кумиры его и вся рукотворенная его сокрушишася на земли.

<p>10 Послушайте, оставшиися, и болезнующии, услышите: еже слышах от Господа саваофа, Бог Исраилев возвести нам.

<p>%(Видение на идумею.%) 11 Ко мне зови от сиира: стрегите забрала.

<p>12 Стрегу заутра и нощию. Аще ищеши, ищи и у мене обитай.

<p>13 В дубраве в вечер преспиши, или на пути деданове.

<p>14 Во сретение жаждущему воду принесите, живущии во стране феманове, со хлебы сретайте бежащыя множества ради убиенных

<p>15 и множества ради заблуждающих, и множества ради мечей и множества ради луков напряженных, и множества ради падших на сечи.

<p>16 Яко сице рече Господь ко мне: еще лето (едино), якоже лето наемника, оскудеет слава сынов кидарских,

<p>17 и останок луков сильных сынов кидарских будет мал, яко Господь Бог Исраилев глагола.

%{Глава}22. %(Видение дебри сиони.%)

<p>Что бысть тебе, яко ныне возлезосте вси на храмины тщетныя;

<p>2 Наполнися град вопиющих, уязвленнии твои не мечьми уязвлени, ниже мертвецы твои умерщвлени ратию:

<p>3 вси князи твои побегоша, и плененнии жестоце суть связани, и крепцыи в тебе далече отбежаша.

<p>4 Сего ради рекох: оставите мене, да горце восплачуся: не належите утешати мя о сокрушении дщере рода моего:

<p>5 яко день мятежа и пагубы и попрания, и смятение от Господа саваофа: в дебри сиони скитаются, от мала даже до велика скитаются по горам.

<p>6 Еламите же взяша тулы, и всадницы человецы на конех, и собор ополчения.

<p>7 И будут избранны дебри твоя, наполнятся колесниц, конницы же заступят врата твоя

<p>8 и открыют врата иудина, и воззрят в той день во избранныя домы града,

<p>9 и открыют сокровенная домов краеградия давидова, и узрят, яко множайшии суть, и яко отвратиша воду древния купели во град,

<p>10 и яко разориша домы иерусалимли на утверждение стене градней.

<p>11 И сотвористе себе воду между двема стенама, внутрьуду купели древния, и не воззресте на сотворившаго ю исперва, и сограждшаго ю не видесте.

<p>12 И призва Господь, Господь саваоф в той день плачь и рыдание, и острижение и препоясание во вретища:

<p>13 тии же сотвориша радость и веселие, закалающе телцы и жруще овцы, яко ясти мяса и пити вино, глаголюще: да ямы и пием, утре бо умрем.

<p>14 И откровенна сия суть во ушию Господа саваофа, яко не оставится вам той грех, дондеже умрете.

<p>15 Сице глаголет Господь саваоф: иди в кущу ко сомнану строителю дому и рцы ему:

<p>16 что ты зде, и что тебе зде, яко истесал еси себе зде гроб и сотворил еси себе на высоце гроб, и написал еси себе на камени кущу;

<p>17 Се, ныне Господь саваоф извержет и сотрет мужа, и отимет утварь твою и венец твой славный,

<p>18 и повержет тя во страну велику и безмерну, и тамо умреши: и положит колесницу твою добрую в безчестие и дом князя твоего в попрание:

<p>19 и извержешися от строителства твоего и от степене твоего.

<p>20 И будет в той день, и призову раба моего елиакима сына хелкиева

<p>21 и облеку его во утварь твою, и венец твой дам ему и державу твою, и строителство твое дам в руце его, и будет яко отец живущым во иерусалиме и живущым во иудеи.

<p>22 И дам ему славу давидову, и обвладеет, и не будет противоглаголющаго: и дам ему ключь дому давидова на рамо его, и отверзет, и не будет затворяющаго, и затворит, и не будет отверзающаго.

<p>23 И поставлю его князя на месте верне, и будет на престоле славы дому отца своего.

<p>24 И будет уповаяй на него всяк славный в дому отца его, от мала даже до велика: и будут зависяще на нем.

<p>25 В той день, сия глаголет Господь саваоф, подвигнется человек утвержден на месте верне, и отимется, и падет, и потребится слава, яже на нем, яко Господь глагола.

%{Глава}23. %(Видение на тира.%)

<p>Плачитеся, корабли кархидонстии, яко погибе, и ктому не идут от земли китиейския, отведеся пленен.

<p>2 Кому подобни быша живущии во острове, купцы финичестии, преходящии море;

<p>3 В воде мнозе семя купеческо, аки жатве вносимей купцы язычестии.

<p>4 усрамися, сидоне, рече море. Крепость же морская рече: не болех, ни породих, ни вскормих юнош, ниже вознесох девиц.

<p>5 Егда же слышано будет во египте, приимет я болезнь о тире.

<p>6 Идите в кархидон, плачитеся, живущии во острове сем.

<p>7 Не сие ли бе величание вам исперва, прежде неже предану быти ему;

<p>8 Кто сия совеща на тира; еда хуждший есть, или не крепкий есть; купцы его славнии князи земли.

<p>9 Господь саваоф совеща разсыпати всякую гордыню славных и обезчестити всякое славное на земли.

<p>10 Делай землю твою, ибо корабли ктому не приидут от кархидона.

<p>11 И рука твоя ктому не укрепеет по морю, разгневляющая царей. Господь саваоф заповеда о ханаане, еже погубити крепость его.

<p>12 И рекут: ктому не приложите укаряти и обидети дщерь сидоню: и аще отидеши ко китииом, ниже тамо будет тебе покой:

<p>13 и в землю халдейску, но и та опустела от ассириан, яко стена ея падеся.

<p>14 Плачитеся, корабли кархидонстии, яко погибе твердыня ваша.

<p>15 И будет в той день, оставлен будет тир седмьдесят лет, якоже время (единаго) царя, яко время человеческо: и по седмидесятих летех будет тир яко песнь блудницы.

<p>16 Возми гусли, обыди град, блудница забвеная, добре погуди, много воспой, да память твоя будет.

<p>17 И будет по седмидесятих летех, присещение сотворит Бог тиру, и паки возставится на прежднее и будет торжище всем царствам вселенныя на лицы земли.

<p>18 И будет его купля и мзда свято Господеви, не им собрано будет, но живущым пред\ Господем, вся купля его, ясти и пити и наполнитися, и в сытость, на память пред\ Господем.

%{Глава}24.

<p>Се, Господь разсыплет вселенную и опустошит ю, и открыет лице ея и расточит живущыя на ней.

<p>2 И будут людие аки жрец, и раб аки господин, и раба аки госпожа: будет купуяй яко продаяй, и взаим емляй аки заимодавец, и должный аки емуже есть должен.

<p>3 Тлением истлеет земля, и расхищением расхищена будет земля: уста бо господня глаголаша сия.

<p>4 Восплакася земля, и растленна бысть вселенная, восплакашася высоцыи земли.

<p>5 Земля бо беззаконие сотвори живущих ради на ней, понеже преступиша закон и измениша заповеди, разрушиша завет вечный.

<p>6 Сего ради проклятие пояст землю, яко согрешиша живущии на ней: сего ради убози будут живущии на земли, и останется человеков мало.

<p>7 Восплачется вино, возрыдает виноград, возстенут вси радующиися душею.

<p>8 Престало есть веселие тимпанов, преста высокодерзость и богатство нечестивых, престал есть глас гуслей:

<p>9 усрамишася, не пиша вина, горька бысть сикера пиющым.

<p>10 Опусте всяк град, заключит храм, еже не внити.

<p>11 Плачитеся о вине всюду, престала есть радость вся земная, отиде вся радость земли.

<p>12 И останут гради пусти, и домове оставлени погибнут.

<p>13 Сия вся будут на земли среди языков: якоже аще кто отрясает масличину, тако отрясут их: и (якоже) аще останет от об\ъимания винограда,

<p>14 сии гласом возопиют: оставшиися же на земли возрадуются со славою господнею, возмятется вода морская.

<p>15 Сего ради слава господня во островех будет морских, имя господне прославлено будет.

<p>16 Господи Боже Исраилев, от крил земных чудеса слышахом, надежда благочестивому: и рекут: (горе хулящым, иже хулят закон,) горе преступником, иже преступают закон.

<p>17 Страх и пропасть и сеть на вас живущих на земли.

<p>18 И будет, бежай страха впадет в пропасть, и излазяй из\ пропасти имется в сеть: яко окна с небесе отверзошася, и потрясутся основания земная.

<p>19 Мятежем возмятется земля, и скудостию оскудеет земля.

<p>20 Преклонися и потрясеся земля аки овощное хранилище, и аки пиян и шумен падет и не возможет востати, преодоле бо на ней беззаконие.

<p>21 И будет в той день, наведет Господь на утварь небесную руку и на цари земныя.

<p>22 И соберут собрание ея и затворят в тверди и в темницы: мноземи роды будет посещение их.

<p>23 И истает плинфа и падет стена, и устыдится луна и посрамится солнце: яко воц~рится Господь в сионе и во иерусалиме и пред\ старейшины славен будет.

%{Глава}25.

<p>Господи Боже мой, прославлю тя, воспою имя твое, яко сотворил еси чудная дела, совет древний истинный: да будет, Господи.

<p>2 Яко положил еси грады в персть, грады твердыя, еже пасти основанием их, нечестивых град да же созиждется во век.

<p>3 Сего ради благословят тя людие нищии, и гради человеков обидимых возблагословят тя.

<p>4 Был бо еси всякому граду смиренному помощник, и изнемогающым за оскудение покров, от человек злых избавиши их: покров жаждущих, и дух человеков обидимых.

<p>5 Аки человецы малодушнии жаждущии в сионе, яко избавиши их от человек нечестивых, имже нас предал еси.

<p>6 И сотворит Господь саваоф всем языком: на горе сей испиют радость, испиют вино,

<p>7 помажутся миром на горе сей: предаждь сия вся языком: той бо совет на вся языки.

<p>8 Пожре смерть {Евр.: пожерта будет смерть} возмогши, и паки отят Господь Бог всякую слезу от всякаго лица: поношение людий отят от всея земли, уста бо господня глаголаша (сия).

<p>9 И рекут в день оный: се, Бог наш, наньже уповахом, и спасет нас: сей Господь, потерпехом его, и возрадовахомся и возвеселихомся о спасении нашем.

<p>10 Покой даст Бог на горе сей, и поперется моавитида, якоже топчут ток колесницами.

<p>11 И воздвигнет руце свои, якоже и той смири, еже погубити: и смирит гордыню его, на няже руце возложи.

<p>12 И высоту убежища ограды твоея смирит, и обнизится даже до земли.

%{Глава}26.

<p>В той день воспоют песнь сию в земли иудейстей, глаголюще: се, град крепок, и спасение нам положит стену и ограждение.

<p>2 Отверзите врата, да внидут людие хранящии правду и хранящии истину,

<p>3 приемлющии истину и хранящии мир.

<p>4 Яко на тя надеянием надеяшася, Господи, во век, Боже великий, вечный,

<p>5 иже смирив низвел еси живущыя в высоких: грады крепкия разориши и обнизиши я даже до земли.

<p>6 И поперут я ноги кротких и смиренных.

<p>7 Путь благочестивых прав бысть, и приуготован путь благочестивых.

<p>8 Путь бо Господень суд: уповахом на имя твое и память, еяже желает душа наша.

<p>9 От нощи утренюет дух мой к тебе, Боже, зане свет повеления твоя на земли: правде научитеся, живущии на земли.

<p>10 Преста бо нечестивый: всяк, иже не научится правде на земли, истины не сотворит: да возмется нечестивый, да не видит славы господни.

<p>11 Господи, высока твоя мышца, и не ведеша, разумевше же постыдятся: ревность приимет люди ненаказанныя, и ныне огнь супостаты пояст.

<p>12 Господи Боже наш, мир даждь нам, вся бо воздал еси нам.

<p>13 Господи Боже наш, стяжи ны: Господи, разве тебе иного не вемы: имя твое именуем.

<p>14 Мертвии же живота не имут видети, ниже врачеве воскресят: сего ради навел еси и погубил еси, и взял еси всяк мужеск пол их.

<p>15 Приложи им зла, Господи, приложи зла славным земли.

<p>16 Господи, в скорби помянухом тя, в скорби мале наказание твое нам.

<p>17 И яко болящая приближается родити и в болезни своей воскрича, тако быхом возлюбленному твоему.

<p>18 Страха ради твоего, Господи, во чреве прияхом и поболехом, и родихом дух спасения твоего, егоже сотворихом на земли: не падемся, но падутся вси живущии на земли.

<p>19 Воскреснут мертвии и востанут иже во гробех, и возрадуются иже на земли: роса бо, яже от тебе, исцеление им есть, земля же нечестивых падет.

<p>20 Идите, людие мои, внидите во храмину вашу, затворите двери своя, укрыйтеся мало елико елико, дондеже мимоидет гнев Господень.

<p>21 Се бо, Господь от святаго (места) наводит гнев на живущыя на земли: и открыет земля кровь свою и не покрыет избиеных.

%{Глава}27.

<p>В той день наведет Господь мечь святый и великий и крепкий на драконта змиа бежаща, на драконта змиа лукаваго, и убиет драконта сущаго в мори.

<p>2 В той день виноград добрый, желание пети над\ ним:

<p>3 аз град крепкий, град воюемый, всуе напою его: пленен бо будет нощию, в день же падется стена его: несть того, иже не возмет его.

<p>4 Кто мя приставит стрещи стеблие на ниве; ради вражды сея отринух и. убо сего ради сотвори Господь Бог вся, елика совеща.

<p>5 И сгорех, возопиют живущии в нем: сотворим мир ему, сотворим мир,

<p>6 приходящая чада иаковля: прозябнет и процветет Исраиль, и наполнится вселенная плода его.

<p>7 Еда якоже той порази, и сам сице уязвится; и якоже сам уби, такожде убиен будет;

<p>8 Сваряся и укоряя отпустит я: не ты ли был еси помышляя духом жестоким, убити я духом ярости;

<p>9 Сего ради отимется беззаконие иаковле, и сие есть благословение его, егда отиму грех его, егда положат все камение требищ сокрушено аки прах дробный: и не пребудут древеса их, и кумиры их будут посечени, аки дубрава далече.

<p>10 Обитающее стадо отпущенно будет, аки стадо оставленое: и будет много время в пажить, и тамо почиют стада.

<p>11 И по времени не будет в нем всякаго злака, занеже изсхнет: жены грядущыя с позорища, приидите: не суть бо людие имуще смысла, сего ради не ущедрит сотворивый я, ниже создавый их помилует.

<p>12 И будет в той день, заградит Господь о ровенника речнаго, даже до ринокоруры {Евр.: водотечи египетския.} (града): вы же соберите сыны Исраилевы по единому.

<p>13 И будет в той день, вострубят трубою великою, и приидут погубляемии во стране ассирийстей и погубляемии во египте, и поклонятся Господеви на горе святей во иерусалиме.

%{Глава}28.

<p>Горе венцу гордыни, наимницы ефремовы, цвет отпадый от славы, на версе горы тучныя пиянии без\ вина.

<p>2 Се, крепка и жестока ярость господня, аки град низпущаемый не имый крова, насильно низпущаемый: якоже воды многое множество влекущее страну, земли сотворит покой рукама,

<p>3 и ногама поперется венец гордыни, наимницы ефремовы.

<p>4 И будет цвет отпадый от надежды славы на версе горы высокия, аки ранний плод смоквин: видевый его, прежде взятия в руце свои, восхощет поглотити его.

<p>5 В той день будет Господь саваоф венец надежди, сплетеный славою оставшымся людем.

<p>6 И оставятся духом судным на суд, и крепость возбраняющих погубляти.

<p>7 Сии бо вином суть прельщени: прельстишася сикеры ради, жрец и пророк изступиша ума от сикеры, пожерты быша вином, потрясошася от пиянства сикеры, прельстишася: сие есть привидение.

<p>8 Проклятие пояст сей совет, сей бо совет ради лихоимства.

<p>9 Кому возвестихом злая и кому поведахом весть; иже отдоении (суть) от млека, отторженнии от сосца.

<p>10 Печали на печаль ожидай, надежды к надежди, еще мало, еще мало,

<p>11 яко худостию устен, языком иным возглаголют людем сим, рекуще им:

<p>12 сей покой алчному и сие сокрушение, и не восхотеша слышати.

<p>13 И будет им слово Господа Бога, печаль к печали, надежда к надежди, еще мало, еще мало, да идут и падутся вспять и в беду впадут, и сокрушатся и пленени будут.

<p>14 Сего ради услышите слово господне, мужие озлобленнии и князи людий сущих во иерусалиме.

<p>15 Яко рекосте: сотворихом завет со адом и со смертию сложение: буря носима аще мимоидет, не приидет на нас: положихом лжу надежду нашу и лжею покрыемся.

<p>16 Сего ради тако глаголет Господь: се, аз полагаю во основание сиону камень многоценен, избран, краеуголен, честен, во основание ему, и веруяй в онь не постыдится:

<p>17 и положу суд в надежду, милость же моя на мерилех, и уповавшии вотще на лжу, яко не минет вас буря:

<p>18 и не отимет от вас завета смертнаго, и надежда ваша, яже ко аду, не пребудет. Буря идущая аще найдет, будете ей в попрание:

<p>19 егда мимоидет, возмет вас: яко по всяко утро преходити будет в день, и в нощи будет надежда зла. Научитеся слышати, утесняемии:

<p>20 не можем ратовати, сами же изнемогаем, еже собратися нам.

<p>21 Якоже гора на нечестивых востанет Господь, и будет (якоже) в дебри гаваонстей, с яростию сотворит дела своя, горести дело: ярость же его чуждо употребится, и погубление его странно.

<p>22 И вы не радуйтеся, ниже да возмогут ваши узы: зане скончаны и сокращены вещи слышах от Господа саваофа, яже сотворит над\ всею землею.

<p>23 Внушите и слышите глас мой, внемлите и слышите словеса моя.

<p>24 Еда весь день будет оряй орати; или семя уготовит прежде возделания земли;

<p>25 Не егда ли умягчит {уравнит} лице ея, тогда всеет мало чернухи и кимина, потом же сеет пшеницу и ячмень и просо в пределех твоих;

<p>26 И научишися суду Бога твоего и возрадуешися.

<p>27 Ибо не с жестокостию очищается чернуха, ниже коло колесничное обыдет кимина, но жезлом истрясается чернуха, кимин же со хлебом снестся.

<p>28 Не во век бо аз разгневаюся на вы, ниже глас гнева моего поперет вас.

<p>29 И сия от Господа саваофа изыдоша чудеса: советуйте, вознесите тщетное утешение.

%{Глава}29.

<p>Горе граду ариилу, наньже давид воева. Соберите жита от года до года, снесте бо вкупе с моавом:

<p>2 озлоблю бо ариила, и будет крепость его и богатство мне:

<p>3 и обсяду тя аки давид, и поставлю окрест тебе острог, и согражду столпы.

<p>4 И смирятся словеса твоя до земли, и в землю внидут словеса твоя: и будет глас твой аки гласящих от земли, и ко земли изнеможет глас твой.

<p>5 И будет яко персть от колесе богатство нечестивых, и аки прах летяй множество утесняющих тя, и будет аки черта внезапу от Господа саваофа.

<p>6 Присещение бо будет со громом и с трусом и гласом великим, буря несома и пламень огненный поядаяй.

<p>7 И будет аки соние видяй во сне нощию, богатство всех языков, елицы воеваша на ариила, и вси, иже воеваша на иерусалима, и вси собраннии нань и озлобляющии его.

<p>8 И будут аки во сне ядущии и пиющии, и воставшым, тощь их сон: и якоже во сне жаждай аки пияй, воспрянув же еще жаждет, душа же его вотще надеяся: тако будет богатство всех языков, елицы воеваша на гору сионю.

<p>9 Разслабейте и ужаснитеся, и упийтеся не сикером, ни вином,

<p>10 яко напои вас Господь духом умиления, и смежит очи их и пророков их и князей их, видящих сокровенная.

<p>11 И будут вам вся сия словеса, аки словеса книги запечатленныя сея, юже аще дадут человеку ведущему писания, глаголюще: прочти сие. И речет: не могу прочести, запечатленна бо.

<p>12 И дастся книга сия в руце человеку не ведущему писания, и речется ему: прочти сие. И речет: не вем писания.

<p>13 И рече Господь: приближаются мне людие сии усты своими и устнами своими почитают мя, сердце же их далече отстоит от мене: всуе же почитают мя, учаще заповедем человеческим и учением.

<p>14 Сего ради се, аз приложу, еже преселити люди сия, и преставлю я, и погублю премудрость премудрых и разум разумных сокрыю.

<p>15 Горе творящым глубоко совет, а не Господем: горе в тайне совет творящым, и будут во тме дела их, и рекут: кто ны виде, и кто ны уразумеет, яже мы творим;

<p>16 Не якоже ли брение скудельника вменитеся; Еда речет здание создавшему е: не ты мя создал еси; или творение сотворшему: не разумно мя сотворил еси;

<p>17 Не еще ли мало, и приложится ливан, аки гора хермель, и хермель в дубраву вменится;

<p>18 И услышат в день оный глусии словеса книги (сея), и иже во тме и иже во мгле очи слепых узрят.

<p>19 И возрадуются нищии ради Господа в веселии, и отчаявшиися человецы исполнятся веселия.

<p>20 Исчезе беззаконник, и погибе гордый, и потребишася вси беззаконнующии во злобе

<p>21 и творящии согрешати человеки во слове: всем же обличающым во вратех претыкание положат, понеже совратиша в неправдах праведнаго.

<p>22 Сего ради тако глаголет Господь на дом иаковль, егоже определи от авраама: не ныне постыдится иаков, ниже ныне лице свое изменит Исраиль:

<p>23 но егда увидят чада их дела моя, мене ради освятят имя мое и освятят святаго иаковля, и Бога Исраилева убоятся.

<p>24 И уразумеют заблуждающии духом смысл, и ропщущии научатся послушати, и языцы немотствующии научатся глаголати мир.

%{Глава}30.

<p>Горе, чада отступившая, сия глаголет Господь: сотвористе совет не мною и заветы не духом моим, приложити грехи ко грехом:

<p>2 идущии снити во египет, мене же не вопросиша, еже помощь имети от фараона и заступление от египтян.

<p>3 Будет бо вам покров фараонов в постыдение и уповающым на египет укоризна:

<p>4 яко суть в тане старейшины его, и вестницы его зли.

<p>5 Вотще потрудятся людий ради, иже не упользуют их, ниже на помощь, ниже на пользу, но на студ и на укоризну.

<p>%(Видение четвероногих, иже в пустыни.%) 6 В печали и в тесноте лев и львичищь: оттуду аспиды и племя аспидов парящих, иже везяху на ослех и на велблюдех богатство свое ко языку, иже не поможет им в помощь, но на студ и укоризну.

<p>7 Египтяне вотще и всуе успеют вам: возвести им, яко тщетно утешение ваше сие.

<p>8 Ныне убо сед напиши сия на дске и в книгу: яко будут сия во дни времен и даже до века.

<p>9 Яко людие непокориви суть, сынове лживии, иже не похотеша слышати закона божия,

<p>10 глаголюще пророком: не поведайте нам: и видения видящым: не глаголите нам, но нам глаголите и возвещайте нам иное прельщение

<p>11 и совратите нас с пути сего: отимите от нас путь сей и отимите от нас суд Исраилев {Евр.: святое Исраилево.}.

<p>12 Того ради сице глаголет Господь святый Исраилев: понеже не покористеся словесем сим и надеястеся на лжу, и яко пороптасте и уповающе бысте на слово сие,

<p>13 сего ради будет вам грех сей, аки стена падающая внезапу града тверда пленена, егоже абие настоит падение:

<p>14 и падение его будет яко сокрушение сосуда глиняна, от глины дробны, яко не можно обрести в них чрепа, имже огнь возмеши и в оньже влиеши воды мало.

<p>15 Тако глаголет Господь, Господь святый Исраилев: егда возвратився воздохнеши, тогда спасешися и уразумееши, где еси был: егда уповал еси на суетная, тщетна крепость ваша бысть, и не хотесте послушати,

<p>16 но рекосте: на конех побегнем. Того ради побегнете. И рекосте: на легких всадницы будем. Того ради легцы будут гонящии вас.

<p>17 От гласа единаго побегнут тысяща, и от гласа пяти побегнут мнози, дондеже оставлени будете аки щогла на горе и яко знамя носяй на холме.

<p>18 И паки пождет Бог, еже ущедрити вас, и сего ради вознесется еже помиловати вас: зане судия Господь Бог ваш есть, и где оставите славу вашу; блажени вси пребывающии в нем.

<p>19 Зане людие святии в сионе вселятся, иерусалим же плачем восплакася: помилуй мя. Помилует тя, егда узре глас вопля твоего, послуша тебе.

<p>20 И даст Господь вам хлеб печали и воду тесную, и ктому не приближатся к тебе льстящии тя: яко очи твои узрят прельщающих тя,

<p>21 и ушеса твоя услышат словеса созади тебе прельщающих, иже глаголют: сей путь, поидим по нему или на десно, или на лево.

<p>22 И отвержеши кумиры посребренныя, и позлащенныя раздробиши, и развееши яко воду жены месячныя, и аки мотыла отвержеши я.

<p>23 Тогда будет дождь семени земли твоея, и хлеб жита земли твоея будет из\ъобилен и тучен, и напасутся скоти твои в той день на месте тучне и пространне.

<p>24 Юнцы ваши и волове делающии землю наядятся плев смешенных со ячменем извеяным.

<p>25 И будет на всяцей горе высоце и на всяцем холме вознесенне вода текущая в день оный, егда погибнут мнози, и егда падутся столпи:

<p>26 и будет свет луны аки свет солнца, и свет солнечный будет седмерицею в той день, егда исцелит Господь сокрушение людий своих и болезнь язвы твоея исцелит.

<p>27 Се, имя господне идет временем многим, горящая ярость его: со славою слово устен его, слово гнева полно, и гнев ярости яко огнь пояст:

<p>28 и дух его аки вода в дебри влекущи приидет даже до выи и разделится, еже смутити языки о прельщении суетнем, и поженет я прелесть тща, и возмет я пред\ лицем их.

<p>29 Еда присно подобает вам радоватися и входити во святая моя всегда, аки празднующым и яко веселящымся внити со сопелию в гору господню к Богу Исраилеву;

<p>30 И слышану сотворит Господь славу гласа своего, и ярость мышцы своея показати, с яростию и гневом, и со пламенем поядающим возгремит зелно, и яко вода и град низходящь нуждею.

<p>31 Гласом бо господним побеждени будут ассириане язвою, еюже аще поразит я.

<p>32 И будет ему окрест, отонудуже бе их надежда помощи, на нюже той уповаше: тии со тимпаны и гусльми ратовати будут нань от пременения.

<p>33 Ты бо прежде дний истязан будеши: еда и тебе уготовася царствовати; дебрь глубокую, древеса лежаща, огнь и древа многа, ярость господня аки дебрь жупелом горящая.

%{Глава}31.

<p>Горе сходящым во египет помощи ради, уповающым на кони и на колесницы: суть бо многа, и конническое множество много зело: и не беша уповающе на святаго Исраилева, и Бога не взыскаша.

<p>2 Тойже премудре наведе на них злая, и слово его не отринется, и востанет на домы человеков злых и на надежду их тщетную,

<p>3 египтянина человека, а не Бога, конски плоти, и не будет помощи: Господь же наведет руку свою на ня, и утрудятся помагающии, и вси вкупе погибнут.

<p>4 Занеже тако рече мне Господь: якоже возревет лев, или львичищь о ловитве, юже имет, и возопиет над\ нею, дондеже наполнятся горы гласа его, и победишася и множества ярости убояшася: тако Господь саваоф снидет на гору сионю и на горы его воевати.

<p>5 Якоже птицы парящыя, сице защитит Господь саваоф о иерусалиме, защитит и избавит, и снабдит и спасет.

<p>6 Обратитеся, совещавающии глубок совет и беззаконен, сынове Исраилевы:

<p>7 яко в той день отвергут человецы рукотворенная своя сребряная и рукотворенная златая, яже сотвориша руки их.

<p>8 И падет ассур не мечем человеческим, ни мечь мужеский пояст его, и побегнет не от лица меча: юноты же будут в побеждение.

<p>9 Камением бо об\ъимутся яко острогом и побеждени будут, а бежай пленен будет. Сия глаголет Господь: (блажен,) иже имеет племя в сионе и южики во иерусалиме.

%{Глава}32.

<p>Се бо, царь праведный воц~рится, и князи со судом владети начнут.

<p>2 И будет человек сокрываяй словеса своя, и скрыется, аки от воды носимыя: и явится в сионе яко река текущая славная в земли жаждущей.

<p>3 И ксему не будут уповающе на человеки, но ушы вдадят на слышание,

<p>4 и сердце изнемогших вонмет послушати, и языцы немотствующии скоро научатся глаголати мир:

<p>5 и ксему не рекут юродивому владети, и ксему не рекут слуги твои: молчи.

<p>6 Юрод бо юродивая изречет, и сердце его тщетная уразумеет, еже совершати беззаконная и глаголати на Господа прелесть, еже растлити душы алчныя и душы жаждущыя тщы сотворити.

<p>7 Совет бо злых беззаконная совещавает, растлити смиренныя словесы неправедными и разсыпати словеса смиренных на суде.

<p>8 Благочестивии же смысленне совещаша, и той совет пребудет.

<p>9 Жены богатыя, востаните и услышите глас мой: дщери, с надеждею слышите словеса моя:

<p>10 дня летняго память сотворите в болезни с надеждею: потребися об\ъимание винное, преста сеяние, и (собирание) ктому не приидет.

<p>11 ужаснитеся, сжалитеся, уповавшыя, совлецытеся, наги будите, препояшите чресла своя во вретища

<p>12 и в перси бийтеся о селе желаемем и о винограднем рождении.

<p>13 На земли людий моих терние и былие возникнет, и от всего дому радость восхитится: град богат,

<p>14 домове оставленнии, богатство града и домы вожделения оставят: и будут веси пещеры до века, радость ослом дивиим, паствы пастухов:

<p>15 дондеже найдет на ны дух от вышняго, и будет пустыня в хермель, а хермель в дубраву вменится.

<p>16 И почиет в пустыни суд, и правда в кармиле вселится:

<p>17 и будут дела правды мир, и одержит правда покой, и уповающе будут до века:

<p>18 и вселятся людие его во граде мира и обитати будут уповающе, и почиют с богатством.

<p>19 Град же, аще снидет, то не на вы приидет: и будут живущии в дубравах уповающе, якоже сущии на полях.

<p>20 Блажени сеющии при всяцей воде, идеже вол и осел попирает.

%{Глава}33.

<p>Горе обидящым вас! вас никтоже из\ъобидит, и отвергаяй вас не отвержет: пленени будут отметающии (вас) и предадятся, и яко молие в ризе, тако побеждени будут.

<p>2 Господи, помилуй ны, на тя бо уповахом: бысть племя непокаряющихся в пагубу, спасение же наше во время печали.

<p>3 Гласом страха твоего ужасошася людие от страха твоего, и разсеяшася языцы.

<p>4 Ныне же соберутся корысти вашя малаго и великаго: якоже аще кто соберет пруги, тако наругаются вам.

<p>5 Свят Бог живый в вышних, наполнися сион суда и правды.

<p>6 В законе предадятся, в сокровищих спасение наше, тамо премудрость и хитрость и благочестие ко Господеви: сия суть сокровища правды.

<p>7 Се, ныне во страсе вашем тии убоятся: ихже боястеся, возопиют от вас: вестницы бо послани будут горце плачущеся, просяще мира.

<p>8 Опустеют бо сих путие: преста страх языков, и завет иже к ним вземлется, и не вмените их в человеки.

<p>9 Восплакася земля, посрамлен ливан, блато бысть саронь: явлена будет галилеа и хермель.

<p>10 Ныне воскресну, глаголет Господь, ныне прославлюся, ныне вознесуся.

<p>11 Ныне узрите, ныне ощутите, тщетна будет крепость духа вашего: огнь вы пояст.

<p>12 И будут языцы пожжени, аки терние на ниве разметано и пожжено.

<p>13 услышат дальнии, яже сотворих, (глаголет Господь,) уведят приближающиися крепость мою.

<p>14 Отступиша, иже в сионе, беззаконницы, приимет трепет нечестивыя: кто возвестит вам, яко огнь горит; кто возвестит вам место вечное;

<p>15 Ходяй в правде, глаголяй правый путь, ненавидяй беззакония и неправды и руце оттрясаяй от даров: отягчаваяй ушы, да не услышит суда крове: смежаяй очи, да не узрит неправды,

<p>16 сей вселится во высоце пещере камене крепкаго: хлеб ему дастся, и вода его верна.

<p>17 Царя со славою узрите, и очи ваши узрят землю издалеча,

<p>18 душа ваша поучится страху господню: где суть книгочии; где суть совещавающии; где есть исчитаяй питаемыя малы и велики люди;

<p>19 Имже не совещаше, ниже ведяше глубокий глас имущаго, яко не слышати людем уничтоженым, и несть слышащему смысла.

<p>20 Се, сион град, спасение наше, очи твои узрят, иерусалиме, граде богатый, кущы не поколеблются, ниже подвигнутся колие храмины его в вечное время, и ужя его не преторгнутся.

<p>21 Яко имя господне велико вам есть, место вам будет, реки и ровенницы широцы и пространни: не пойдеши по сему пути, ниже пойдет корабль пловущь:

<p>22 Бог бо мой велик есть: не минет мене Господь судия наш, Господь князь наш, Господь царь наш, Господь той нас спасет.

<p>23 Прервашася ужя твоя, яко не укрепишася: щогла твоя преклонися, не распустит ветрил, не воздвигнет знамения, дондеже предастся на пленение: темже мнози хромии плен сотворят,

<p>24 и не рекут: труждаемся, людие живущии в них, оставися бо им грех.

%{Глава}34.

<p>Приступите, языцы, и услышите, князи: да слышит земля и живущии на ней, вселенная и людие, иже на ней.

<p>2 Зане ярость господня на вся языки и гнев на число их, еже погубити их и предати я на заклание.

<p>3 И язвении их повергнутся и мертвецы, и взыдет их смрад, и намокнут горы кровию их:

<p>4 и истают вся силы небесныя, и свиется небо аки свиток, и вся звезды спадут яко листвие с лозы, и якоже спадает листвие смоковницы.

<p>5 упися мечь мой на небеси: се, на идумею снидет и на люди пагубныя с судом.

<p>6 Мечь Господень наполнися крове, растолсте туком, от крове козлов и агнцев и от тука козлов и овнов: яко жертва Господеви в восоре, и заклание велие во идумеи.

<p>7 И падут с ними сильнии, и овны и юнцы, и упиется земля от крове и от тука их насытится:

<p>8 день бо суда господня, и лето воздаяния суда сионя.

<p>9 И обратятся дебри его в смолу, и земля его в жупел,

<p>10 и будет земля его горящи яко смола днем и нощию, и не угаснет в вечное время, и взыдет дым ея высоце, в роды своя опустеет.

<p>11 И во время много птицы и ежеве, совы и вранове возгнездятся в нем: и возложат нань уже землемерно пустыни, и онокентаври вселятся в нем.

<p>12 Князи его не будут: царие бо и вельможи его будут в пагубу.

<p>13 И возникнут во градех их терновая древеса и во твердынех его, и будут селения сирином селища струфионом:

<p>14 и срящутся беси со онокентавры и возопиют друг ко другу, ту почиют онокентаври, обретше себе покоища:

<p>15 тамо возгнездится ежь, и сохранит земля дети его со утверждением: тамо елени сретошася и увидеша лица друг друга.

<p>16 Числом преидоша, и един от них не погибе, друг друга не взыска, яко Господь заповеда им, и дух его собра я.

<p>17 И той вержет им жребия, и рука его раздели пастися: в вечное время наследите, в роды родов почиют в нем.

%{Глава}35.

<p>Радуйся, пустыня жаждущая, да веселится пустыня и да цветет яко крин.

<p>2 И процветет и возвеселится пустыня иорданова: и слава ливанова дадеся ей, и честь кармилова, и узрят людие мои славу господню и высоту божию.

<p>3 укрепитеся, руце ослабленыя и колена разслабленая:

<p>4 утешитеся, малодушнии умом, укрепитеся, не бойтеся: се, Бог наш суд воздает и воздаст, той приидет и спасет нас.

<p>5 Тогда отверзутся очи слепых, и уши глухих услышат.

<p>6 Тогда скочит хромый яко елень, и ясен будет язык гугнивых: яко проторжеся вода в пустыни и дебрь в земли жаждущей.

<p>7 И безводная будет во езера, и на жаждущей земли источник водный будет: тамо будет веселие птицам, и селитва трости, и лузи.

<p>8 И тамо будет путь чист, и путь свят наречется: и не прейдет тамо нечистый, ниже будет тамо путь нечист: разсеяннии же пойдут по нему и не заблудят.

<p>9 И не будет тамо льва, ни от зверей злых не взыдет нань, ниже обрящется тамо, но пойдут по нему избавленнии:

<p>10 и собраннии Господем обратятся и приидут в сион с радостию, и радость вечная над\ главою их: над\ главою бо их хвала и веселие, и радость приимет я, отбеже болезнь и печаль и воздыхание.

%{Глава}36.

<p>И бысть во четвертоенадесять лето царствующу езекии, взыде сеннахирим царь ассирийск на грады тверды иудейски и взя оныя.

<p>2 И посла царь ассирийск рапсака от лахиса во иерусалим ко царю езекии с силою великою, и ста у водоважды купели вышния на пути села кнафеова {белилнича}.

<p>3 И изыде к нему елиаким сын хелкиев домостроитель, и сомнас книгочий, и иоах сын асафов памятописец.

<p>4 И рече им рапсак: рцыте езекии: сия глаголет царь великий, царь ассирийск: на что уповаеши;

<p>5 еда советом и словесы устными битва бывает; и ныне на кого уповаеши, яко не покаряешися мне;

<p>6 се, уповаеши на жезл тростян сокрушенный сей, на египет, на негоже аще опрется муж, внидет в руку его и прободет ю: тако есть фараон царь египетский, и вси уповающии на него:

<p>7 аще же глаголете, на Господа Бога нашего уповаем: не сей ли есть, егоже разори езекиа высокая и требища его, и заповеда иуде и иерусалиму: пред\ олтарем сим поклонитеся;

<p>8 ныне соединитеся господину моему царю ассирийску, и дам вам две тысящы коней, аще можете дати вседающыя на них:

<p>9 и како можете отвратити лице воеводы единаго; раби суть, иже уповают на египтян, на коней и всадников:

<p>10 и ныне еда без\ Господа приидохом на страну сию, воевати на ню; Господь рече ко мне: взыди на землю сию и погуби ю.

<p>11 И рече к нему елиаким и сомнас книгочий и иоах: глаголи к рабом твоим сирски, разумеем бо мы, а не глаголи к нам иудейски: и вскую глаголеши во ушы человеком седящым на стене;

<p>12 И рече к ним рапсак: еда ко господину вашему, или к вам посла мя господин мой глаголати словеса сия; не к человеком ли седящым на ограде, да ядят мотыла и пиют мочь с вами вкупе;

<p>13 И ста рапсак, и возопи гласом велиим иудейски и рече: слышите словеса царя великаго, царя ассирийска:

<p>14 сия глаголет царь: да не прельщает вас езекиа словесы, не может избавити вас:

<p>15 и да не глаголет вам езекиа, яко избавит вы Бог, и не предастся град сей в руце царя ассирийска:

<p>16 не слушайте езекии: сия глаголет царь ассирийский: аще хощете благословени быти, изыдите ко мне и ядите кийждо виноград свой и смокви, и пийте от потока вашего,

<p>17 дондеже прииду и поиму вы в землю, яже аки ваша земля, земля пшеницы и вина и хлебов и виноградов:

<p>18 да не прельщает вас езекиа, глаголя: Бог ваш избавит вы: еда избавиша бози язычестии, кийждо страну свою от руки царя ассирийска;

<p>19 где есть бог емафов и арфафов; и где бог града сепфарима; еда возмогоша избавити самарию от руки моея;

<p>20 кто от богов всех языков сих, иже избави землю свою от руки моея, яко избавит Бог иерусалима от руки моея;

<p>21 И умолкоша, и никтоже отвеща ему словесе, повеления ради царева, да никтоже отвещает.

<p>22 И вниде елиаким сын хелкиев домостроитель, и сомнас книгочий силы, и иоах сын асафов памятописец ко езекии в растерзаных ризах и поведаша ему словеса рапсакова.

%{Глава}37.

<p>И бысть егда услыша царь езекиа, растерза ризы и облечеся во вретище и вниде во храм Господень:

<p>2 и посла елиакима домостроителя, и сомну книгочия, и старейшины жречески оболчены во вретища ко исаии пророку сыну амосову.

<p>3 И рекоша ему: сия глаголет езекиа: день печали и укоризны и обличения и гнева днешний день, понеже прииде болезнь раждающей, крепости же не имеет родити:

<p>4 да услышит Господь Бог твой словеса рапсакова, яже посла царь ассирийский, господин его, укаряти Бога живаго и поносити словесы, яже слыша Господь Бог твой, и да помолишися ко Господеви Богу твоему о оставшихся сих.

<p>5 И приидоша отроцы царя езекии ко исаии.

<p>6 И рече им исаиа: сице рцыте ко господину вашему: сия глаголет Господь: не убойся от словес, яже еси слышал, имиже укориша мя послы царя ассирийска:

<p>7 се, аз вложу в него дух, и услышав весть возвратится во страну свою и падет мечем на своей земли.

<p>8 И возвратися рапсак и обрете царя ассирийскаго облежаща ловну: и услыша царь ассирийск, яко отиде от лахиса,

<p>9 и изыде фарака царь ефиопский воевати нань: и услышав возвратися и посла послы ко езекии, глаголя:

<p>10 сице рцыте езекии царю иудейску: да не прельщает Бог твой тебе, на негоже уповая еси, глаголя, яко не предастся иерусалим в руце царя ассирийска:

<p>11 или не слышал еси ты, что сотвориша царие ассирийстии, како всю землю погубиша, и ты ли избавишися;

<p>12 еда избавиша сих бози язычестии, ихже погубиша отцы мои, гозан и харран и расем, иже суть во стране феемафи;

<p>13 где суть царие емафовы, и где арфафовы, и где града епфаруема, анагугана;

<p>14 И взя езекиа книгу от послов и прочте ю, и вниде во храм Господень и отверзе ю пред\ Господем.

<p>15 И помолися езекиа ко Господеви, глаголя:

<p>16 Господи саваоф, Боже Исраилев, седяй на херувимех, ты еси Бог един царь всякаго царства вселенныя, ты сотворил еси небо и землю:

<p>17 приклони, Господи, ухо твое, услыши, Господи, отверзи, Господи, очи твои, призри, Господи, и виждь и слыши вся словеса сеннахиримля, яже посла укаряти Бога живаго:

<p>18 поистинне бо, Господи, пусту сотвориша царие ассирийстии всю землю и страны их,

<p>19 и ввергоша кумиры их во огнь, не беша бо бози, но дела рук человеческих, древа и камение, и погубиша я:

<p>20 ныне же, Господи Боже наш, спаси ны от руки их, да уведят вся царствия земная, яко ты еси (Господь) Бог един.

<p>21 И послан бысть исаиа сын амосов ко езекии и рече ему: сия глаголет Господь Бог Исраилев: слышах, о нихже молился еси ко мне о сеннахириме цари ассирийстем.

<p>22 Сие слово, еже глагола о нем Бог: похули тя и поругася тебе девица дщи сионя, на тя главою покива дщи иерусалимля:

<p>23 кого укорил и разгневал еси; или к кому возвысил еси глас твой, и не воздвигл еси на высоту очес твоих; ко святому Исраилеву!

<p>24 яко послами укорил еси Господа, ты бо рекл еси: множеством колесниц аз взыдох на высоту гор и на последняя ливана, и посекох высоту кедра его и доброту кипарисову, и внидох в высоту части дубравныя

<p>25 и положих мост, и опустоших воды и все собрание водное:

<p>26 не слышал ли еси издревле сих, яже аз сотворих; от древних дний совещах, ныне же показах опустошити языки в твердынех и живущыя во твердых градех:

<p>27 опустих руце, и изсхоша и быша аки сухо сено на кровех и аки троскот:

<p>28 ныне же покой твой и исход твой и вход твой аз вем,

<p>29 ярость же твоя, еюже разгневался еси, и огорчение твое взыде ко мне, и вложу брозду в ноздри твоя и узду во уста твоя, и возвращу тя путем, имже еси пришел.

<p>30 Сие же тебе знамение: яждь сего лета, еже еси всеял, а во второе лето, еже от себе растет: а в третие насеявше пожнете и насадите винограды и снесте плоды их:

<p>31 и будут оставшии во иудеи, прорастят корение долу и сотворят в верх плод,

<p>32 яко от иерусалима будут оставшиися и спасшиися от горы сиони: ревность Господа саваофа сотворит сия.

<p>33 Сего ради тако глаголет Господь на царя ассирийска: не внидет в сей град, ниже пустит нань стрелу, ниже возложит нань щита, ниже оградит окрест его ограждения:

<p>34 но путем, имже прииде, темже возвратится, и во град сей не внидет. Сия глаголет Господь:

<p>35 защищу град сей, еже спасти его мене ради и ради давида раба моего.

<p>36 И изыде ангел Господень и изби от полка ассирийска сто осмьдесят пять тысящ. И воставше заутра, обретоша вся телеса мертва.

<p>37 И отиде возвращься сеннахирим царь ассирийский и вселися во ниневии.

<p>38 И внегда покланятися ему в дому насараху отечествоначалнику своему, адрамелех и сарасар сынове его убиста его мечьми, сами же убежаста во армению. И воцарися асордан сын его вместо его.

%{Глава}38.

<p>Бысть же в то время, разболеся езекиа до смерти. И прииде к нему исаиа пророк сын амосов и рече к нему: сия глаголет Господь: устрой о доме твоем, умираеши бо ты и не будеши жив.

<p>2 И обрати езекиа лице свое ко стене и помолися ко Господеви глаголя:

<p>3 помяни, Господь, како ходих пред\ тобою со истиною и сердцем истинным, и угодная пред\ тобою сотворих. И плакася езекиа плачем великим.

<p>4 И бысть слово господне ко исаии глаголя:

<p>5 иди и рцы езекии: тако глаголет Господь Бог давида отца твоего: услышах молитву твою и видех слезы твоя, се, прилагаю к летом твоим лет пятьнадесять,

<p>6 и от руки царя ассирийска избавлю тя и град сей, и защищу о граде сем:

<p>7 сие же тебе знамение от Господа, яко Бог сотворит глагол сей, якоже глагола:

<p>8 се, аз возвращу сень степеней, имиже сниде солнце десять степеней дому отца твоего, возвращу солнце десять степеней, имиже сниде сень. И взыде солнце десять степеней, имиже сниде сень.

<p>%(9. Молитва езекии царя иудейска, егда боле и воста от недуга своего.%)

<p>10 Аз рекох в высоте дний моих: пойду во врата адова, оставлю лета прочая.

<p>11 Рекох: ктому не узрю спасения божия на земли живых, ктому не узрю спасения Исраилева на земли, ктому не узрю человека со живущими:

<p>12 остах от сродства моего, оставих прочее живота моего, изыде и отиде от мене аки разрушаяй кущу поткнувый: аки платно дух мой во мне бысть, ткателнице приближающейся отрезати.

<p>13 В той день предан бых до заутра аки льву, тако сокруши вся кости моя: от дне бо до нощи предан бых.

<p>14 Яко ластовица, тако возопию, и яко голубь, тако поучуся: исчезосте бо очи мои, еже взирати на высоту небесную ко Господу, иже избави мя и отя болезнь души моея:

<p>15 и той сотвори путеводство во вся лета моя.

<p>16 Господи, о той бо возвестися тебе, и воздвигл еси дыхание мое, и утешився ожих.

<p>17 Избавил бо еси душу мою, да не погибнет, и завергл еси за мя вся грехи моя.

<p>18 Не похвалят бо тебе, иже во аде, ни умершии возблагословят тя, и не надеются, иже во аде, милости твоея.

<p>19 Живии же возблагословят тя, якоже и аз: отднесь бо дети сотворю, яже возвестят правду твою,

<p>20 Господи спасения моего: и не престану благословя тя с песнию вся дни живота моего прямо дому божию.

<p>21 И рече исаиа ко езекии: возми от смоквий и сотри, и приложи пластырь на язву и здрав будеши.

<p>22 И рече езекиа: сие знамение, яко взыду в дом божий.

%{Глава}39.

<p>В то время посла меродах валадан сын валаданов, царь вавилонский, писания и послы и дары езекии: слыша бо, яко болел есть до смерти и воста.

<p>2 И обрадовася о них езекиа радостию великою, и показа им дом ароматов и мира, и стакти и фимиама, и сребра и злата, и вся домы сосудов сокровищных, и вся елика бяху во сокровищих его: и не оста ничтоже, егоже не показа им езекиа в дому своем и во всей области своей.

<p>3 И прииде исаиа пророк ко езекии царю и рече к нему: что глаголют сии мужие, и откуду приидоша к тебе; И рече езекиа: от земли далекия приидоша ко мне, от вавилона.

<p>4 И рече исаиа: что видеша в дому твоем; И рече езекиа: вся, елика в дому моем, видеша, и несть в дому моем, егоже бы не видели, но и яже в сокровищих моих.

<p>5 И рече ему исаиа: послушай словесе Господа саваофа:

<p>6 се, дние грядут, глаголет Господь, и возмут вся, яже в дому твоем, и елика собраша отцы твои даже до дне сего, в вавилон прейдут, и ничесоже оставят:

<p>7 рече Господь, яко и от чад твоих, ихже родил еси, поймут и сотворят каженики в дому царя вавилонска.

<p>8 И рече езекиа ко исаии: благо слово господне, еже глагола: да будет ныне мир и правда во дни моя.

%{Глава}40.

<p>утешайте, утешайте люди моя, глаголет Бог:

<p>2 священницы, глаголите в сердце иерусалиму, утешайте и, яко наполнися смирение его, разрешися грех его, яко прият от руки господни сугубы грехи своя.

<p>3 Глас вопиющаго в пустыни: уготовайте путь Господень, правы сотворите стези Бога нашего:

<p>4 всяка дебрь наполнится, и всяка гора и холм смирится, и будут вся стропотная в право, и острая в пути гладки.

<p>5 И явится слава господня, и узрит всяка плоть спасение божие, яко Господь глагола.

<p>6 Глас вопиющаго: возопий. И рекох: что возопию; всяка плоть сено, и всяка слава человеча яко цвет травный:

<p>7 изсше трава, и цвет отпаде,

<p>8 глагол же Бога нашего пребывает во веки.

<p>9 На гору высоку взыди, благовествуяй сиону, возвыси крепостию глас твой, благовествуяй иерусалиму: возвысите, не бойтеся. Рцы градом иудиным:

<p>10 се, Бог ваш, се, Господь, Господь со крепостию идет, и мышца его со властию: се, мзда его с ним, и дело его пред\ ним:

<p>11 аки пастырь упасет паству свою, и мышцею своею соберет агнцы, и имущыя во утробе утешит.

<p>12 Кто измери горстию воду и небо пядию и всю землю горстию; кто постави горы в мериле и холмы в весе;

<p>13 кто уразуме ум Господень, и кто советник ему бысть, иже научает его;

<p>14 или с ким советова, и настави и; или кто показа ему суд; или путь разумения кто показа ему; или кто прежде даде ему, и воздастся ему;

<p>15 Аще вси языцы, аки капля от кади, и яко претяжение веса вменишася, и аки плюновение вменятся;

<p>16 Дубрава же ливанова не доволна на сожжение, и вся четвероногая не доволна на всесожжение.

<p>17 И вси языцы яко ничтоже суть, и в ничтоже вменишася.

<p>18 Кому уподобисте Господа, и коему подобию уподобисте его;

<p>19 Еда образ сотвори древоделатель, или златарь слияв злато позлати его, или подобием сотвори его;

<p>20 Древо бо негниющее избирает древоделатель и мудре ищет, како поставит образ его, и да не поколеблется.

<p>21 Не разуместе ли, не слышасте ли, не возвестися ли вам исперва; не разуместе ли основания земли;

<p>22 Содержай круг земли, и живущии на ней аки прузи: поставивый небо яко камару и простер е, яко скинию обитати:

<p>23 даяй князи аки ничтоже владети, и землю аки ничтоже сотвори.

<p>24 Не насадят бо, ниже насеют, и не вкоренится в земли корение их: дхну на них ветр, и изсхоша, и буря аки стеблие возмет их.

<p>25 Ныне убо кому мя уподобисте, и вознесуся; рече святый.

<p>26 Воззрите на высоту очима вашима и видите, кто сотвори сия вся: носяй по числу утварь свою, и вся по имени прозовет от многия славы и в державе крепости своея: ничтоже утаися от тебе.

<p>27 Еда бо речеши, иакове, и что глаголал еси, Исраилю: утаися путь мой от Бога, и Бог мой суд отя, и отступи;

<p>28 И ныне не уразумел ли еси; ни ли слышал еси; Бог вечный, Бог устроивый концы земли, не взалчет, ниже утрудится, ниже есть из\ъобретение премудрости его,

<p>29 даяй алчущым крепость и неболезненным печаль.

<p>30 Взалчут бо юнейшии, и утрудятся юноты, и избраннии не крепцы будут:

<p>31 терпящии же Господа изменят крепость, окрылатеют аки орли, потекут и не утрудятся, пойдут и не взалчут.

%{Глава}41.

<p>Обновляйтеся ко мне, острови, князи бо изменят крепость: да приближатся и да глаголют вкупе, тогда суд да возвещают.

<p>2 Кто возстави от восток правду, призва ю к ногам своим, и пойдет; даст пред\ языки, и цари ужасит: и повержет на землю мечы их, и аки стеблие отвержени луцы их,

<p>3 и проженет я, и пройдет с миром путь ног его.

<p>4 Кто содела и сотвори сия; призва ю призываяй ю от начала родов. Аз Бог первый, и в грядущая аз есмь.

<p>5 Видеша языцы и убояшася, концы земнии приближишася и приидоша вкупе.

<p>6 Судяй кийждо ближнему, и брату помощи, и речет:

<p>7 превозможе муж древоделатель, и ковачь бияй млатом, вкупе проковаяй: овогда убо речет: спаяние добро есть, утвердиша я гвоздьми, положат я, и не подвигнутся.

<p>8 Ты же, Исраилю, рабе мой, иакове, егоже избрах, семя авраамле, егоже возлюбих,

<p>9 егоже поях от конец земли, и от стражб ея призвах тя, и рекох ти: раб мой еси, избрах тя, и не оставих тебе:

<p>10 не бойся, с тобою бо есмь, не прельщаю: аз бо есмь Бог твой, укрепивый тя, и помогох ти, и утвердих тя десницею моею праведною:

<p>11 се, постыдятся и посрамятся вси сопротивляющиися тебе, будут бо яко не сущии, и погибнут вси соперницы твои:

<p>12 взыщеши их, и не обрящеши человеков, иже поругаются тебе: будут бо аки не бывшии и не будут ратующии тебе.

<p>13 Яко аз Бог твой держай десницу твою, глаголяй тебе:

<p>14 не бойся, иакове, малый Исраилю, аз помогох ти, глаголет Бог твой, избавляяй тя святый Исраилев:

<p>15 се, сотворих тя аки колеса колесничная новая, стирающая аки пила, и сотреши горы, и истончиши холмы, и аки прах положиши,

<p>16 и извееши, и ветр возмет я, и буря развеет я: ты же возвеселишися во святых Исраилевых.

<p>17 И возрадуются убозии и неимущии: поищут бо воды, и не будет, язык их от жажди изсше. Аз Господь Бог, аз услышу их, Бог Исраилев, и не оставлю их,

<p>18 но отверзу на горах реки и среди поля источники, сотворю пустыню в луги водныя и жаждущую землю в водотечы,

<p>19 положу в безводную землю кедр и смерчие, и мирсину и кипарис и тополю:

<p>20 да узрят и уразумеют, и помыслят и уведят вкупе, яко рука господня сотвори сия вся, и святый Исраилев показа.

<p>21 Приближается суд ваш, глаголет Господь Бог: приближишася совети ваши, глаголет царь иаковль.

<p>22 Да приближатся и возвестят вам, яже сбудутся, или яже прежде быша, рцыте: и приставим ум и уразумеем, что последняя и будущая: рцыте нам,

<p>23 возвестите нам грядущая на последок, и увемы, яко бози есте: благо сотворите и зло сотворите, и почудимся и узрим вкупе.

<p>24 Яко откуду есте вы, и откуду дело ваше; от земли мерзость избраша вас.

<p>25 Аз же возставих, иже от севера и иже от восток солнечных, прозовутся именем моим: да приидут князи, и яко брение скудельника и яко скудельник топчущь брение, тако попрани будете.

<p>26 Кто бо возвестит, яже исперва, да увемы, яже напреди, и речем, яко истинна суть; несть предглаголющаго, ни слышащаго словес ваших.

<p>27 Начало сиону дам и иерусалима утешу на пути.

<p>28 От язык бо, се, ни един: и от кумир их несть возвещаяй. И аще вопрошу их, откуду есте, не отвещают ми.

<p>29 Суть бо творящии вас и всуе прельщающии вас.

%{Глава}42.

<p>Иаков отрок мой, восприиму и: Исраиль избранный мой, прият его душа моя, дах дух мой нань, суд языком возвестит:

<p>2 не возопиет, ниже ослабит, ниже услышится вне глас его:

<p>3 трости сокрушены не сотрет и льна курящася не угасит, но во истину изнесет суд:

<p>4 возсияет и не потухнет, дондеже положит на земли суд, и на имя его языцы уповати имут.

<p>5 Тако глаголет Господь Бог, сотворивый небо и водрузивый е, утверждей землю и яже на ней, и даяй дыхание людем, иже на ней, и дух ходящым на ней:

<p>6 аз Господь Бог призвах тя в правде, и удержу за руку твою и укреплю тя: и дах тя в завет рода Исраилева, во свет языков,

<p>7 отверсти очи слепых, извести от уз связанныя и из\ дому темницы и седящыя во тме.

<p>8 Аз Господь Бог, сие мое есть имя, славы моея иному не дам, ниже добродетелей моих истуканным.

<p>9 Яже из\ начала, се, приидоша, и новая, яже аз возвещу, и прежде неже возвестити, явишася вам.

<p>10 Воспойте Господеви песнь нову: началство его, прославите имя его от конец земли, сходящии в море и плавающии по нему, острови и живущии на них.

<p>11 Возвеселися, пустыне, и веси ея, придвория, и живущии в кидаре: возвеселятся живущии на камени, от края гор возопиют,

<p>12 дадят Богу славу, добродетели его во островех возвестят.

<p>13 Господь Бог сил изыдет и сокрушит рать, воздвигнет рвение и возопиет на враги своя со крепостию.

<p>14 Молчах, еда и всегда умолчу и потерплю; Терпех яко раждающая, истреблю и изсушу вкупе,

<p>15 опустошу горы и холмы, и всяку траву их изсушу, и положу реки во островы, и луги изсушу:

<p>16 и наведу слепыя на путь, егоже не видеша, и по стезям, ихже не знаша, ходити сотворю им: сотворю им тму во свет и стропотная в правая: сия глаголы сотворю, и не оставлю их.

<p>17 Тии же возвратишася вспять: посрамитеся стыдением, уповающии на изваянная, глаголющии слиянным: вы есте бози наши.

<p>18 Глусии, услышите, и слепии, прозрите видети.

<p>19 И кто слеп, разве раби мои; и глуси, разве владеющии ими; и ослепоша раби божии.

<p>20 Видесте многажды, и не сохранисте: отверсты ушы (имуще), и не слышасте.

<p>21 Господь Бог восхоте, да оправдится и возвеличит хвалу.

<p>22 И видех, и быша людие расхищени и разграблени: пругло бо в ложах везде, и в домех вкупе, идеже скрыша я, быша в плен: и не бысть из\ъимаяй разграбления и не бе глаголющаго: отдаждь.

<p>23 Кто в вас, иже внушит сия; и услышит во грядущая.

<p>24 Кто даде на разграбление иакова, и Исраиля пленяющым его; не Бог ли, емуже согрешиша и не восхотеша в путех его ходити, ни слушати закона его;

<p>25 И наведе на ня гнев ярости своея, и укрепися на ня рать, и палящии их окрест, и не уведеша кийждо их, ниже положиша на уме.

%{Глава}43.

<p>И ныне сице глаголет Господь Бог сотворивый тя, иакове, и создавый тя, Исраилю: не бойся, яко избавих тя, прозвах тя именем твоим: мой еси ты.

<p>2 И аще преходиши сквозе воду, с тобою есмь, и реки не покрыют тебе: и аще сквозе огнь пройдеши, не сожжешися, и пламень не опалит тебе,

<p>3 яко аз Господь Бог твой, святый Исраилев, спасаяй тя: сотворих премену твою египет и ефиопию, и соину за тя.

<p>4 Отнелиже честен был еси предо мною, прославился еси, и аз тя возлюбих, и дам человеки за тебе и князи за главу твою.

<p>5 Не бойся, яко с тобою есмь: от восток приведу семя твое и от запад соберу тя:

<p>6 реку северу: приведи: и ливу: не возбраняй, приведи сыны моя от земли дальния и дщери моя от краев земных,

<p>7 всех, елицы нарицаются именем моим: во славе бо моей устроих его и создах его и сотворих и.

<p>8 И изведох люди слепы, и очи суть такожде слепы, и глуси ушы имущии.

<p>9 Вси языцы собрашася вкупе, и соберутся князи от них. Кто возвестит сия; или яже исперва кто возвестит вам; да приведут свидетели своя и оправдятся, и да услышат и да рекут истину.

<p>10 Будите ми свидетелие, и аз свидетель, глаголет Господь Бог, и отрок мой, егоже избрах, да увесте и веруете ми и уразумеете, яко аз есмь: прежде мене не бысть ин Бог, и по мне не будет.

<p>11 Аз Бог, и несть разве мене спасаяй.

<p>12 Аз возвестих и спасох, укорих, и не бе в вас чуждий: вы мне свидетелие, и аз свидетель, глаголет Господь Бог,

<p>13 еще от начала, и несть из\ъимаяй от руку моею: сотворю, и кто отвратит е;

<p>14 Тако глаголет Господь Бог, избавляяй вас, святый Исраилев: вас ради послю в вавилон и воздвигну вся бежащыя, и халдее в кораблех свяжутся.

<p>15 Аз Господь Бог святый ваш, показавый Исраиля царя вашего.

<p>16 Сице глаголет Господь, даяй путь по морю и по воде сильне стезю:

<p>17 изводяй колесницы и кони и народ силен: но успоша и не востанут, угасоша аки лен угашен.

<p>18 Не поминайте первых, и ветхих не помышляйте,

<p>19 се, аз творю новая, яже ныне возсияют, и увесте я: и сотворю в пустыни путь и в безводней реки.

<p>20 Возблагословят мя зверие селнии, сирини и дщери струфовы: яко дах в пустыни воду и реки в безводней, напоити род мой избранный,

<p>21 люди моя, яже снабдех, добродетели моя поведати.

<p>22 Не ныне призвах тебе, иакове, ниже трудитися сотворих тя, Исраилю.

<p>23 Не принесл еси мне овец твоих всесожжения твоего, ни в жертвах твоих прославил мя еси, не поработих тя в жертвах, ниже утруждена сотворих тя в ливане:

<p>24 не купил еси мне на сребро фимиама, ниже тука треб твоих возжелах, но во гресех твоих стал еси предо мною и в неправдах твоих.

<p>25 Аз есмь, аз есмь заглаждаяй беззакония твоя мене ради и грехи твоя, и не помяну.

<p>26 Ты же помяни, и да судимся: глаголи ты беззакония твоя прежде, да оправдишися.

<p>27 отцы ваши первии согрешиша, и князи ваши беззаконноваша на мя.

<p>28 И оскверниша князи святая моя, и дах погубити иакова и Исраиля во укоризну.

%{Глава}44.

<p>Ныне же слыши, рабе мой иакове, и Исраилю, егоже избрах.

<p>2 Сице глаголет Господь Бог сотворивый тя и создавый тя из\ утробы: еще поможет ти: не бойся, рабе мой иакове, и возлюбленный Исраилю, егоже избрах.

<p>3 Яко аз дам воду в жажду ходящым в безводней, наложу дух мой на семя твое и благословения моя на чада твоя,

<p>4 и прозябнут аки трава посреде воды и яко верба при воде текущей.

<p>5 Сей речет: божий есмь: и сей возопиет о имени иаковли, и другий напишет рукою своею: божий есмь: и о имени Исраилеве возопиет.

<p>6 Сице глаголет Бог царь Исраилев, и избавлей его Бог саваоф: аз первый и аз по сих, кроме мене несть Бога:

<p>7 кто якоже аз; да станет и да призовет, и да возвестит и да уготовит ми, отнележе сотворих человека во век, и грядущая прежде неже приити им, да возвестят вам.

<p>8 Не укрывайтеся, ниже заблуждайте: не исперва ли внушисте, и возвестих вам; свидетелие вы есте, аще есть Бог разве мене.

<p>9 И не послушаша тогда созидающии, и ваяющии вси тщетни, творящии желания своя, яже не упользуют их:

<p>10 но посрамятся вси созидающии бога и ваяющии вси неполезная.

<p>11 И вси, отнюдуже быша, изсхоша: и глусии от человек да соберутся вси и да станут вкупе, и да посрамятся и устыдятся вкупе.

<p>12 Яко наостри древоделатель сечиво, теслою содела оное, и свердлом состави е, и длатом издолбе е, и содела е крепостию мышцы своея: и взалчет, и изнеможет, и не напиется воды.

<p>13 И избрав древоделя древо, постави е в меру, и клеем сострои е, и сотвори е аки образ мужеск и аки красоту человечу, поставити е в дому.

<p>14 Посече древо в дубраве, еже насади Господь, сосну, и дождь возрасти,

<p>15 да будет человеком на жжение: и взяв от него, согреся, и изжегше я, испекоша ими хлебы, из\ оставшаго же сотвориша боги и покланяются им: сотвори е изваянное, и прекланяется им.

<p>16 Пол его сожже огнем, и пол его сожже на углие, и испече в них хлебы, и на них испече мясо, и яде, и насытися, и согревся рече: сладко мне, яко согрехся и видех огнь.

<p>17 Из\ оставшаго же сотвори бога изваянна, прекланяется ему и покланяется, и молится ему глаголя: избави мя, яко бог мой еси ты.

<p>18 Не уведаша смыслити, яко отемнеша очи их, еже видети и разумети сердцем своим.

<p>19 И не помысли в души своей, ни уведе смышлением, яко пол его сожже огнем, и испече на углиех его хлебы, и испек мяса снеде, и оставшее его в мерзость сотвори, и покланяются ему.

<p>20 увеждь, яко пепел есть сердце их, и прельщаются, и ни един может души своея избавити: видите, не рцыте, яко лжа в деснице моей.

<p>21 Помяни сия, иакове и Исраилю, яко раб мой еси ты, сотворих тя раба моего, и ты, Исраилю, не забывай мене.

<p>22 Се бо, отях яко облак беззакония твоя и яко примрак грехи твоя: обратися ко мне, и избавлю тя.

<p>23 Возвеселитеся, небеса, яко помилова Бог Исраиля: вострубите, основания земная, возопийте, горы, веселие, холми и вся древеса, яже на них: яко избави Бог иакова, и Исраиль прославится.

<p>24 Сице глаголет Господь избавляяй тя и создавый тя от чрева: аз Господь совершаяй вся, распрострох небо един и утвердих землю.

<p>25 Кто ин разсыплет знамения чревоволшебников и волшбы от сердца, отвращаяй мудрыя вспять и советы их обуяяй,

<p>26 и уставляя глагол раба своего, и совет вестников своих истинен творяй; глаголяй иерусалиму: населишися: и градом иудейским: возградитеся, и пустыни его просияют,

<p>27 глаголяй бездне: опустееши, и реки твоя изсушу,

<p>28 глаголяй киру смыслити, и вся воли моя сотворит: глаголяй иерусалиму: возградишися, и храм святый мой осную.

%{Глава}45.

<p>Сице глаголет Господь Бог помазанному моему киру, егоже удержах за десницу, повинути пред\ ним языки, и крепость царей разрушу, отверзу пред\ ним врата, и гради не затворятся:

<p>2 аз пред\ тобою пойду и горы уравню, врата медяная сокрушу и вереи железныя сломлю,

<p>3 и дам ти сокровища темная сокровенная: невидимая отверзу тебе, да увеси, яко аз Господь Бог твой прозывая имя твое, Бог Исраилев.

<p>4 Ради раба моего иакова и Исраиля избраннаго моего, аз прозову тя именем твоим и прииму тя:

<p>5 ты же не познал еси мене, яко аз Господь Бог, и несть разве мене еще Бога: укрепих тя, и не познал еси мене,

<p>6 да быша уведели, иже от восток солнечных и иже от запад, яко несть Бог разве мене: аз Господь Бог, и несть еще.

<p>7 Аз устроивый свет и сотворивый тму, творяй мир и зиждяй злая, аз Господь Бог, творяй сия вся.

<p>8 Да возрадуется небо свыше, и облацы да кропят правду: да прозябнет земля, и да прорастит милость, и правду да прозябнет вкупе: аз есмь Господь создавый тя.

<p>9 Что лучшее устроих яко глину скудельничу; еда оряй орати будет землю весь день; еда речет брение скудельнику: что твориши, яко не делаеши, ниже имаши рук, еда отвещает здание создавшему е;

<p>10 еда глаголет отцу: что родиши; и матери: что чревоболиши;

<p>11 Яко тако глаголет Господь Бог, святый Исраилев, сотворивый грядущая: вопросите мене о сынех моих и о дщерех моих, и о делех руку моею заповедите мне.

<p>12 Аз сотворих землю и человека на ней, аз рукою моею утвердих небо, аз всем звездам заповедах.

<p>13 Аз возставих его со правдою царя, и вси путие его правы: сей созиждет град мой и пленение людий моих возвратит, не по мзде, ни по даром, рече Господь саваоф.

<p>14 Тако глаголет Господь саваоф: утрудися египет и купли ефиопския, и саваимстии мужие высоцыи к тебе прейдут и тебе будут раби, и в\ъслед тебе пойдут связани узами ручными, и прейдут к тебе и поклонятся тебе, и в тебе помолятся, яко в тебе Бог есть, и рекут: несть Бога разве тебе:

<p>15 ты бо еси Бог, и не ведехом, Бог Исраилев Спас.

<p>16 Постыдятся и посрамятся вси противящиися ему и пойдут в студе: обновляйтеся ко мне, острови.

<p>17 Ии~ль спасается от Господа спасением вечным: не постыдятся, ни посрамятся даже до века ктому.

<p>18 Зане тако глаголет Господь сотворивый небо, сей Бог показавый землю и сотворивый ю, той раздели ю, не вотще сотвори ю, но на вселение созда ю: аз есмь Господь, и несть ктому.

<p>19 Не отай глаголах, ни в темне месте земли: не рекох племени иаковлю: суетнаго взыщите. Аз есмь, аз есмь Господь глаголяй правду и возвещаяй истину.

<p>20 Соберитеся и приидите, совещайтеся вкупе, спасаемии от язык. Не разумеша воздвижущии древо изваяние свое и молящеся богом, иже не спасают.

<p>21 Аще возвестят, да приближатся, да уведят вкупе, кто слышана сотвори сия исперва; Тогда возвестися вам: аз Бог, и несть иного разве мене, праведн и спаситель, несть кроме мене.

<p>22 Обратитеся ко мне и спасетеся, иже от края земнаго: аз есмь Бог, и несть иного.

<p>23 Кленуся мною самим, аще не изыдет изо уст моих правда, словеса моя не возвратятся: яко мне поклонится всяко колено, и исповестся всяк язык Богови, глаголя:

<p>24 правда и слава к нему приидет: и посрамятся вси отлучающиися.

<p>25 От Господа оправдятся, и о Бозе прославится все семя сынов Исраилевых.

%{Глава}46.

<p>Паде вил, сокрушися дагон, быша ваяния их во звери и скоты: носите я связана яко бремя труждающемуся и разслабевшу,

<p>2 и алчущу и не могущу вкупе, иже не возмогут спастися от рати, сами же пленени приведошася.

<p>3 Послушайте мене, доме иаковль и весь останок Исраилев, носимии от чрева и наказуемии от детска даже до старости:

<p>4 аз есмь, и дондеже состареетеся, аз есмь, аз терплю вам, аз сотворих и аз понесу, аз под\ъиму и спасу вы.

<p>5 Кому мя уподобисте; видите, ухитрите, заблуждающии,

<p>6 слагающии злато из\ меха, и сребро весом поставляют в мериле, и наемше златаря сотвориша рукотворенная, и преклоншеся покланяются им:

<p>7 воздвижут я на рамех и ходят: аще же положат я на месте своем, ту лежат, ниже подвижутся: и иже аще возопиет к ним, не услышат, от бед не спасут его.

<p>8 Помяните сия и возстените, покайтеся, прельстившиися, обратитеся сердцем

<p>9 и помяните первая от века, яко аз есмь Бог, и несть еще разве мене:

<p>10 возвещаяй первее последняя, прежде неже быти им, и абие сбышася: и рекох: весь совет мой станет, и вся, елика совещах, сотворю.

<p>11 Призываяй от восток птицу, и от земли издалеча, о нихже совещах: рекох и приведох, создах и сотворих, приведох и и благопоспеших путь его.

<p>12 Послушайте мене, погубльшии сердце, сущии далече от правды:

<p>13 приближих правду мою, и не удалится, и спасение, еже от мене, не умедлю: дах в сионе спасение Исраилю во прославление.

%{Глава}47.

<p>Сниди, сяди на земли, дево, дщи вавилоня, вниди во тму {По иным: сяди на землю.}, дщи халдейска, яко не приложиши ксему прозыватися мягка и юна.

<p>2 Возми жерновы, мели муку, открый покрывало твое, открый седины, возсучи голени, прейди реки:

<p>3 открыется студ твой, явятся укоризны твоя, праведное от тебе возму, ктому не предам человеком.

<p>4 Рече избавивый тя Господь саваоф, имя ему святый Исраилев:

<p>5 сяди умилена, вниди во тму, дщи халдейска, ксему не прозовешися крепость царства.

<p>6 Разгневахся на люди моя, осквернила еси наследие мое: аз вдах я в руку твою, ты же не дала им милости, старчий ярем отягчила еси зело

<p>7 и рекла еси: в век буду владычица: не помыслила еси сих в сердцы твоем, ниже помянула еси последних:

<p>8 ныне же слыши сие, юная, седящая, уповающая, глаголющая в сердцы своем: аз есмь, и несть иныя, не сяду вдовою и не познаю сиротства.

<p>9 Ныне же приидут на тя два сия внезапу во един день, безчадие и вдовство внезапу приидет на тя, в волшебстве твоем и в крепости волхвов твоих зело,

<p>10 в надеянии злобы твоея: ты бо рекла еси: аз есмь, и несть иныя: увеждь, яко смышление сих и блужение твое будет тебе срам: и рекла еси сердцем своим: аз есмь, и несть иныя.

<p>11 И приидет на тя пагуба, и не увеси, пропасть, и впадеши в ню: и приидет на тя печаль, и не возможеши чиста быти: и приидет на тя внезапу пагуба, и не увеси.

<p>12 Стани ныне с волхвы твоими и со многими чары твоими, имже научилася еси из\ юности твоея, аще возмогут ти помощи.

<p>13 утрудилася еси в советех твоих: да станут ныне и спасут тя звездочетцы небесе, смотряющии звезд, да возвестят ти, что имать на тя приити.

<p>14 Се, вси яко хврастие огнем погорят и не из\ъимут души своея из\ пламене, понеже имаши углие огненное, сяди на них.

<p>15 Сии будут тебе помощь: трудилася еси в преложении от юности, человек сам в себе прельстися, тебе же не будет спасения.

%{Глава}48.

<p>услышите сия, доме иаковль, прозваннии именем Исраилевым и изшедшии из\ иуды, кленущиися именем Господа Бога Исраилева, поминающии не со истиною, ниже со правдою,

<p>2 и придержащиися имени града святаго, и о Бозе Исраилеве подтверждающиися: Господь саваоф имя ему.

<p>3 Преждняя еще возвестих, и из\ уст моих изыдоша, и слышано бысть: внезапу сотворих, и найде.

<p>4 Вем, яко жесток еси, и жила железна выя твоя, и чело твое медяно.

<p>5 И возвестих ти, яже древле, прежде неже приити на тя: слышана тебе сотворих, да не когда речеши, яко идоли мне сия сотвориша, и не рцы, яко изваянная и слиянная заповедаша мне.

<p>6 Слышасте вся, и вы не разуместе: но и слышана тебе сотворих новая отныне, яже имут быти:

<p>7 и не рекл еси: ныне бывают, а не прежде, и не в преждния дни слышал еси сия: не рцы: ей, вем сия.

<p>8 Не ведел еси, ниже разумел еси, ниже исперва отверзох ушеса твоя: ведех бо, яко отвергая отринеши и беззаконник еще от чрева прозовешися.

<p>9 Имене моего ради покажу ти ярость мою, и славная моя наведу на тя, да не потреблю тебе.

<p>10 Се, продах тя не сребра ради: из\ъях же тя из\ пещи убожества.

<p>11 Мене ради сотворю ти, яко мое имя оскверняется, и славы моея иному не дам.

<p>12 Послушай мене, иакове и Исраилю, егоже аз призываю: аз есмь первый и аз есмь во век.

<p>13 И рука моя основа землю, и десница моя утверди небо: призову я, и станет вкупе,

<p>14 и соберутся вси и услышат: кто им возвести сия; любя тя сотворих волю твою над\ вавилоном, еже отяти племя халдейско.

<p>15 Аз глаголах, аз призвах, приведох и, и благопоспешит путь его.

<p>16 Приступите ко мне и слышите сия, исперва не отай глаголах: егда бываху, тамо бех, и ныне Господь Господь посла мя и дух его.

<p>17 Тако глаголет Господь, избавивый тя, святый Исраилев: аз есмь Господь Бог твой, научих тя, еже обрести тебе путь, по немуже пойдеши.

<p>18 И аще бы еси послушал заповедий моих, то был бы убо аки река мир твой, и правда твоя яко волна морская,

<p>19 и было бы яко песок семя твое, и исчадия чрева твоего яко персть земли: ниже ныне потребишися, ниже погибнет имя твое предо мною.

<p>20 Изыди от вавилона, бежай от халдеев: глас радости возвестите, и да слышано будет сие, возвестите даже до последних земли, глаголите: избави Господь раба своего иакова.

<p>21 И аще вжаждут, пустынею проведет их и воду из\ камене изведет им: разсядется камень, и потечет вода, и испиют людие мои.

<p>22 Несть радоватися нечестивым, глаголет Господь.

%{Глава}49.

<p>Послушайте мене, острови, и внемлите, языцы. Временем многим стояти будет, глаголет Господь: от чрева матере моея нарече имя мое,

<p>2 и положи уста моя яко мечь остр, и под\ кровом руки своея скры мя: положи мя яко стрелу избранну, и в туле своем скры мя,

<p>3 и рече ми: раб мой еси ты, Исраилю, и в тебе прославлюся.

<p>4 Аз же рекох: вотще трудихся, всуе и ни во что дах крепость мою: сего ради суд мой пред\ Господем и труд мой пред\ богом моим.

<p>5 И ныне тако глаголет Господь, создавый мя от чрева раба себе, еже собрати иакова к нему и Исраиля: соберуся и прославлюся пред\ Господем, и Бог мой будет мне крепость.

<p>6 И рече ми: велие ти есть, еже назватися тебе рабом моим, еже возставити племена иаковля и разсеяние Исраилево обратити: се, дах тя в завет рода, во свет языком, еже быти тебе во спасение даже до последних земли.

<p>7 Тако глаголет Господь, избавивый тя Бог Исраилев: освятите уничижающаго душу свою, гнушаемаго от язык рабов княжеских: царие узрят его, и востанут князи и поклонятся ему Господа ради, яко верен есть святый Исраилев, и избрах тя.

<p>8 Тако глаголет Господь: во время приятно послушах тебе и в день спасения помогох ти, и сотворих тя и дах тя в завет вечный языков, еже устроити землю и наследити наследия пустыни,

<p>9 глаголюща сущым во узах: изыдите, и сущым во тме: открыйтеся. На всех путех пастися будут, и на всех стезях пажить их:

<p>10 не взалчут, ниже вжаждут, ниже поразит их зной, ниже солнце, но милуяй их утешит их и сквозе источники водныя проведет их.

<p>11 И положу всяку гору в путь и всяку стезю в паству им.

<p>12 Се, сии издалеча приидут, сии от севера и от моря, инии же от земли персския.

<p>13 Радуйтеся, небеса, и веселися, земле, да отрыгнут горы веселие и холми правду, яко помилова Бог люди своя и смиренныя людий своих утеши.

<p>14 Рече же сион: остави мя Господь, и Бог забы мя.

<p>15 Еда забудет жена отроча свое, еже не помиловати исчадия чрева своего; аще же и забудет сих жена, но аз не забуду тебе, глаголет Господь.

<p>16 Се, на руках моих написах стены твоя, и предо мною еси присно,

<p>17 и вскоре возградишися, от нихже разорился еси, и опустошившии тя изыдут из\ тебе.

<p>18 Возведи окрест очи твои и виждь вся, се, собрашася и приидоша к тебе, живу аз, глаголет Господь: яко всеми ими аки в красоту облечешися и обложиши себе ими яко утварию невеста.

<p>19 Понеже пустая твоя и разсыпаная и падшая ныне утеснеют от обитающих, и удалятся от тебе поглощающии тя.

<p>20 Рекут бо во ушы твои сынове твои, ихже был погубил еси: тесно ми место, сотвори ми место, да вселюся.

<p>21 И речеши в сердцы своем: кто мне породи сих; аз же безчадна и вдова, сих же кто воспита мне; аз же остахся едина, сии же мне где быша;

<p>22 Тако глаголет Господь Господь: се, воздвизаю на языки руку мою и на островы воздвигну знамение мое, и приведут сыны твоя в лоне и дщери твоя на плещах возмут.

<p>23 И будут царие кормителие твои, и княгини их кормилицы твоя: до лица земли поклонятся тебе и прах ног твоих оближут, и увеси, яко аз Господь Бог, и не посрамятся терпящии мя.

<p>24 Еда возмет кто от исполина корысти; и аще кто пленит неправедне, спасетлися;

<p>25 Зане тако глаголет Господь: аще кто пленит исполина, возмет корысти: вземляй же от крепкаго спасется: аз же прю твою разсужду и аз сыны твоя избавлю:

<p>26 и оскорбившии тебе снедят плоть свою и испиют яко вино ново кровь свою, и упиются: и увесть всяка плоть, яко аз Господь избавивый тя и заступаяй крепость иаковлю.

%{Глава}50.

<p>Тако глаголет Господь: кая книга отпущения матере вашея, еюже отпустих ю; или коему заимодавцу продах вы; се, грехми вашими продастеся, и беззаконий ради ваших отпустих матерь вашу.

<p>2 Что яко приидох, и не бяше человека; звах, и не бе послушающаго; еда не может рука моя избавити, или не могу из\ъяти; се, запрещением моим опустошу море и положу реки пусты, и изсхнут рыбы их не сущей воде и умрут жаждею:

<p>3 облеку небо во тму и положу аки вретище одежду его.

<p>4 Господь Господь дает мне язык научения, еже разумети, егда подобает рещи слово: положи мя утро утро, приложи ми ухо, еже слышати,

<p>5 и наказание господне отверзает ушы мои: аз же не противлюся, ни противоглаголю.

<p>6 Плещы мои вдах на раны и ланите мои на заушения, лица же моего не отвратих от студа заплеваний,

<p>7 и Господь Господь помощник ми бысть: сего ради не усрамихся, но положих лице свое аки твердый камень и разумех, яко не постыждуся:

<p>8 зане приближается оправдавый мя. Кто пряйся со мною; да сопротивостанет мне купно. И кто судяйся со мною; да приближится ко мне.

<p>9 Се, Господь Господь поможет ми: кто озлобит мя; Се, вси вы яко риза обетшаете, и яко молие из\ъяст вы.

<p>10 Кто в вас бояйся Господа; да послушает гласа отрока его. Ходящии во тме, и несть им света, надейтеся на имя господне и утвердитеся о Бозе.

<p>11 Се, вси вы огнь раждизаете укрепляете пламень: ходите светом огня вашего и пламенем, егоже разжегосте. Мене ради быша сия вам, в печали успнете.

%{Глава}51.

<p>Послушайте мене, гонящии правду и взыскающии Господа, воззрите на твердый камень, егоже изсекосте {Евр.: из\ негоже изсечени бысте.}, и в юдоль потока, юже ископасте {Евр.: из\ неяже ископани бысте.}.

<p>2 Воззрите на авраама отца вашего и на сарру породившую вы: яко един бе, и призвах его, и благослових его, и возлюбих его, и умножих его.

<p>3 И тебе ныне утешу, сионе, и утеших вся пустыни его, и поставлю пустыню его яко рай, и яже ко западом его аки рай Господень: радость и веселие обрящут в нем, исповедание и глас хваления.

<p>4 Послушайте мене, людие мои, послушайте, и царие, ко мне внушите: яко закон от мене изыдет, и суд мой во свет языком.

<p>5 Приближается скоро правда моя, и изыдет яко свет спасение мое, и на мышцу мою языцы надеятися будут: мене острови ожидати и на мышцу мою уповати будут.

<p>6 Воздвигните на небо очи ваши и воззрите на землю долу, понеже небо яко дым утвердися, и земля яко риза обетшает, живущии же на земли якоже сия изомрут, спасение же мое во век будет, и правда моя не оскудеет.

<p>7 Послушайте мене, ведящии суд, людие мои, имже закон мой в сердцы вашем, не бойтеся укорения человеча и похулению их не покаряйтеся.

<p>8 Якоже бо риза снедена будет временем, и яко сукно из\ъястся мольми, правда же моя во веки будет и спасение мое в роды родов.

<p>9 Востани, востани, иерусалиме, и облецыся во крепость мышцы твоея, востани яко в начале дне, яко род века: не ты ли еси победил гордаго и расторгнул змиа;

<p>10 Не ты и еси опустошаяй море, воду бездны многу; положивый глубины морския путь прохода из\ъятым и избавленым;

<p>11 Господем бо возвратятся и приидут в сион с радостию и со веселием вечным: на главе бо их веселие и хвала, и радость приимет я: отбеже болезнь и печаль и воздыхание.

<p>12 Аз есмь, аз есмь утешаяй тя: разумей, кто сый убоялся еси человека смертна и сына человеча, иже яко трава изсхоша,

<p>13 и забыл еси Бога создавшаго тя, сотворшаго небо и основавшаго землю: и боялся еси присно во вся дни лица ярости стужающаго тебе: како бо восхоте взяти тя, и ныне где ярость стужающаго тебе;

<p>14 Внегда бо спастися тебе, не станет, ниже умедлит:

<p>15 яко аз Бог твой, возмущаяй море и творяй шум волнам его: Господь саваоф имя мне.

<p>16 Положу словеса моя во уста твоя и под\ сению руки моея покрыю тя, еюже поставих небо и основах землю: и речет сиону: людие мои есте вы.

<p>17 Востани, востани, воскресни, иерусалиме, испивый чашу ярости от руки господни: чашу бо падения, фиал ярости испил и истощил еси,

<p>18 и не бысть утешаяй тебе от всех чад твоих, яже родил еси, и не бысть под\ъемлющаго руки твоея, ниже от всех сынов твоих, ихже вознесл еси.

<p>19 Два сия противна тебе, кто сожалеет тебе; падение и сокрушение, глад и мечь, кто утешит тя;

<p>20 Сынове твои обнищавшии, седяще на краи всякаго исхода, яко свекла недовареная, исполнени ярости господни, разслаблени Господем богом.

<p>21 Сего ради слыши, смиренный и упивыйся не вином:

<p>22 тако глаголет Господь Бог судяй людем своим: се, взях от руки твоея чашу падения, фиал ярости моея, и не приложиши ксему пити ея:

<p>23 и вложу ю в руце преобидевших тя и смиривших тя, иже рекоша души твоей: преклонися, да минем: и положил еси равно земли плещы твоя отвне мимоходящым.

%{Глава}52.

<p>Востани, востани, сионе, облецыся во крепость твою, сионе, и ты облецыся во славу твою, иерусалиме, граде святый, ктому не приложит проити сквозе тя необрезанный и нечистый.

<p>2 Истряси прах и востани, сяди, иерусалиме, совлецы узу выи твоея, плененая дщи сионя.

<p>3 Яко сия глаголет Господь: туне продани бысте, и не сребром избавитеся.

<p>4 Тако глаголет Господь: во египет снидоша людие мои прежде, еже пришелцем быти тамо, и во ассирию нуждею отведошася.

<p>5 И ныне что зде есте; сия глаголет Господь: яко взяшася людие мои туне, чудитеся и плачитеся. Тако глаголет Господь: вас ради присно имя мое хулится во языцех.

<p>6 Сего ради познают людие мои имя мое в той день, яко аз есмь сам глаголяй, ту есмь.

<p>7 Коль красны на горах ноги благовествующих мир, благовествующих благая, яко слышано сотворю спасение твое, глаголя: сионе, воц~рится Бог твой.

<p>8 Яко глас хранящих тя вознесеся, и гласом вкупе возрадуются: яко очи ко очесем воззрят, егда помилует Господь сиона.

<p>9 Да отрыгнут веселие вкупе пустыни иерусалимския, яко помилова Господь людий своих и избави иерусалима:

<p>10 и открыет Господь мышцу свою святую пред\ всеми языки, и узрят вси концы земли спасение, еже от Бога нашего.

<p>11 Отступите, отступите, изыдите отсюду и нечистоте не прикасайтеся, изыдите от среды его, отлучитеся, носящии сосуды господни:

<p>12 яко не с мятежем изыдете, ниже убежанием пойдете: пойдет бо пред\ вами Господь, и собираяй вы Господь Бог Исраилев.

<p>13 Се, уразумеет отрок мой и вознесется и прославится зело.

<p>14 Якоже ужаснутся о тебе мнози, тако обезславится от человек вид твой, и слава твоя от сынов человеческих.

<p>15 Тако удивятся языцы мнози о нем, и заградят царие уста своя: яко, имже не возвестися о нем, узрят, и иже не слышаша, уразумеют.

%{Глава}53.

<p>Господи, кто верова слуху нашему, и мышца господня кому открыся;

<p>2 Возвестихом, яко отроча пред\ ним яко корень в земли жаждущей, несть вида ему, ниже славы: и видехом его, и не имяше вида, ни доброты:

<p>3 но вид его безчестен, умален паче всех сынов человеческих: человек в язве сый и ведый терпети болезнь, яко отвратися лице его, безчестно бысть, и не вменися.

<p>4 Сей грехи нашя носит и о нас болезнует, и мы вменихом его быти в труде и в язве от Бога и во озлоблении.

<p>5 Той же язвен бысть за грехи нашя и мучен бысть за беззакония наша, наказание мира нашего на нем, язвою его мы исцелехом.

<p>6 Вси яко овцы заблудихом: человек от пути своего заблуди, и Господь предаде его грех ради наших.

<p>7 И той, зане озлоблен бысть, не отверзает уст своих: яко овча на заколение ведеся, и яко агнец пред\ стригущим его безгласен, тако не отверзает уст своих.

<p>8 Во смирении его суд его взятся: род же его кто исповесть; яко вземлется от земли живот его, ради беззаконий людий моих ведеся на смерть.

<p>9 И дам лукавыя вместо погребения его и богатыя вместо смерти его: яко беззакония не сотвори, ниже обретеся лесть во устех его.

<p>10 И Господь хощет очистити его от язвы: аще дастся о гресе, душа ваша узрит семя долгоживотное.

<p>11 И хощет Господь рукою своею отяти болезнь от души его, явити ему свет и создати разумом, оправдати праведнаго благо служаща многим, и грехи их той понесет.

<p>12 Сего ради той наследит многих и крепких разделит корысти, зане предана бысть на смерть душа его, и со беззаконными вменися, и той грехи многих вознесе и за беззакония их предан бысть.

%{Глава}54.

<p>Возвеселися, неплоды, нераждающая, возгласи и возопий, нечревоболевшая, яко многа чада пустыя паче, нежели имущия мужа.

<p>2 Рече бо Господь: разшири место кущи твоея и покровов твоих, водрузи, не пощади, продолжи ужя твоя и колие твое укрепи,

<p>3 еще на десно и на лево простри: и семя твое языки наследит, и грады опустевшыя населиши.

<p>4 Не бойся, яко посрамлена еси, ниже устыдися, яко укорена еси: понеже срамоту вечную забудеши и укоризны вдовства твоего не помянеши ктому.

<p>5 Яко Господь творяй тя, Господь саваоф имя ему: и избавивый тя, святый Бог Исраилев, всей земли прозовется.

<p>6 Не яко жену оставлену и малодушну призва тя Господь, ниже яко жену из\ юности возненавидену, рече Бог твой.

<p>7 На время мало оставих тя, а с милостию великою помилую тя:

<p>8 во ярости мале отвратих лице мое от тебе, но милостию вечною помилую тя, рече избавивый тя Господь.

<p>9 От воды, яже при нои, сие ми есть, якоже кляхся ему во время оно на землю, не разгневатися о тебе ктому, ниже во прещении твоем

<p>10 горы преставити, и холми твои не предвигнутся: тако ниже, яже от мене к тебе, милость оскудеет, ниже завет мира твоего преставится: рече бо милостив к тебе Господь.

<p>11 Смиренная и колеблемая не имела еси утешения: се, аз уготовляю тебе анфракс камень твой и на основание твое сапфир:

<p>12 и положу забрала твоя иаспис, и врата твоя камение кристалла, и ограждение твое камение избранное,

<p>13 и вся сыны твоя научены богом, и во мнозе мире чада твоя.

<p>14 И правдою возградишися: удалися от неправеднаго, и не убоишися, и трепет не приближится тебе.

<p>15 Се, пришелцы приидут к тебе мною и вселятся у тебе и к тебе прибегнут.

<p>16 Се, аз создах тя, не якоже кузнец раздуваяй углие и износя сосуд на дело: аз же создах тя не на пагубу, еже истлити.

<p>17 Всяк сосуд соделан на тя не благопоспешу, и всяк глас, иже на тя востанет на прю, одолееши им всем: повиннии же твои будут в нем. Есть наследие служащым Господеви, и вы будете мне праведни, глаголет Господь.

%{Глава}55.

<p>Жаждущии, идите на воду, и елицы не имате сребра, шедше купите, и ядите (и пийте) без\ сребра и цены вино и тук.

<p>2 Вскую цените сребро не в хлебы, и труд ваш не в сытость; Послушайте мене, и снесте благая, и насладится во благих душа ваша.

<p>3 Внемлите ушима вашима и последуйте путем моим: послушайте мене, и жива будет во благих душа ваша, и завещаю вам завет вечен, преподобная давидова верная.

<p>4 Се, свидетелство во языцех дах его, князя и повелителя языком.

<p>5 Се, языцы, иже не ведяху тебе, призовут тя, и людие, иже не познаша тебе, ко тебе прибегнут ради Господа Бога твоего, святаго Исраилева, яко прослави тя.

<p>6 Взыщите Господа, и внегда обрести вам того, призовите: егда же приближится к вам,

<p>7 да оставит нечестивый пути своя, и муж беззаконен советы своя, и да обратится ко Господу, и помилован будет, яко попремногу оставит грехи вашя.

<p>8 Не суть бо совети мои якоже совети ваши, ниже якоже путие ваши путие мои, глаголет Господь.

<p>9 Но якоже отстоит небо от земли, тако отстоит путь мой от путий ваших, и помышления ваша от мысли моея.

<p>10 Якоже бо аще снидет дождь или снег с небесе, и не возвратится, дондеже напоит землю, и родит, и прозябнет, и даст семя сеющему и хлеб в снедь:

<p>11 тако будет глагол мой, иже аще изыдет из\ уст моих, не возвратится ко мне тощь, дондеже совершит (вся), елика восхотех, и поспешу пути твоя и заповеди моя.

<p>12 Со веселием бо изыдете и с радостию научитеся: горы бо и холми возскачут ждуще вас с радостию, и вся древеса селная восплещут ветвьми:

<p>13 и вместо драчия взыдет кипарис, и вместо кропивы взыдет мирсина: и будет Господь во имя и во знамение вечное, и не оскудеет.

%{Глава}56.

<p>Сия глаголет Господь: сохраните суд и сотворите правду, приближися бо спасение мое приити и милость моя открытися.

<p>2 Блажен муж творяй сия, и человек держайся их, и храняй субботы не оскверняти, и блюдый руце свои не творити неправды.

<p>3 Да не глаголет иноплеменник приложивыйся ко Господеви: еда отлучит мя Господь от людий своих; и да не глаголет каженик, яко аз есмь древо сухо.

<p>4 Сия глаголет Господь кажеником: елицы сохранят субботы моя и изберут, яже аз хощу, и содержат завет мой,

<p>5 дам им в дому моем и во ограде моей место именито, лучшее от сынов и дщерей, имя вечно дам им, и не оскудеет:

<p>6 и иноплеменником приложившымся Господеви работати ему и любити имя господне, еже быти ему в рабы и рабыни, и вся снабдящыя субботы моя не оскверняти и держащыя завет мой,

<p>7 введу я в гору святую мою и возвеселю я в дому молитвы моея: всесожжения их и жертвы их будут приятны на требнице моем: дом бо мой дом молитвы наречется всем языком,

<p>8 глаголет Господь, собираяй разсеяныя Исраилевы, яко соберу к нему собор.

<p>9 Вси зверие дивии, приидите, ядите, вси зверие дубравнии.

<p>10 Видите, яко вси ослепоша, не разумеша смыслити, вси пси немии не возмогут лаяти, видяще сны на ложи, любяще дремати,

<p>11 и пси безстуднии душею, не ведяще сытости: и суть лукави, не ведяще смысла, вси путем своим последоваша, кийждо уклонишася в лихоимство свое, от перваго и до последняго.

<p>12 Приидите, да возмем вино и наполнимся пиянства, и будет яко днесь, тако и заутра, и много множае.

%{Глава}57.

<p>Видите, како праведный погибе, и никтоже не приемлет сердцем, и мужие праведнии вземлются, и никтоже разумеет: от лица бо неправды взяся праведный.

<p>2 Будет с миром погребение его, взяся от среды.

<p>3 Вы же приидите семо, сынове беззаконнии, семя прелюбодеев и блудницы:

<p>4 в чем услаждастеся и на кого отверзосте уста ваша; и на кого изсунусте язык ваш; не вы ли есте чада пагубы, семя беззаконно,

<p>5 молящиися кумиром под\ древием частым, закалающе чада своя в дебрех посреде камения;

<p>6 То твоя часть, сей твой жребий, и тем пролиял еси возлияния, и тем принесл еси жертвы: от сих убо не разгневаюся ли;

<p>7 На горе высоце и превознесенне, тамо твое ложе, и тамо вознесл еси требы твоя:

<p>8 и за подвоями дверий твоих положил еси память твою: мыслил еси, яко аще от мене отступиши, более нечто воз\ъимееши: возлюбил еси спящыя с тобою,

<p>9 и умножил еси блужение твое с ними, и многи сотворил, иже далече от тебе, и послал еси послы за пределы твоя, и смирился еси даже до ада.

<p>10 Многими путьми твоими трудился еси, и не рекл еси: престану крепящься, яко сотворил еси сия, сего ради не помолился ми еси ты.

<p>11 Кого благопочет убоялся еси, и солгал ми, и не помянул еси мене, ниже приял мя еси во ум, ниже в сердце твое; и аз тя видя, презираю, и не убоялся еси мене.

<p>12 И аз возвещу правду твою и злобы твоя, яже не успеют тебе:

<p>13 егда возопиеши, да избавят тя во печалех твоих: сия бо вся ветр возмет, и отнесет буря: а держащиися мене стяжут землю и наследят гору святую мою.

<p>14 И рекут: очистите пред\ лицем его пути и отимите претыкания от пути людий моих.

<p>15 Сия глаголет Господь вышний, иже живет во высоких во век, святый во святых имя ему, вышний, во святых почиваяй, и малодушным даяй долготерпение и даяй живот сокрушеным сердцем:

<p>16 не во век отмщу вам, ни всегда гневатися буду на вы: дух бо от мене изыдет, и всякое дыхание аз сотворих.

<p>17 За грех мало что опечалих его и поразих его и отвратих лице мое от него: и опечалися и пойде дряхл во путех своих.

<p>18 Пути его видех и исцелих его, и утеших его и дах ему утешение истинно,

<p>19 мир на мир далече и близ\ сущым: и рече Господь: исцелю я.

<p>20 Неправеднии же возволнуются и почити не возмогут.

<p>21 Несть радоватися нечестивым, рече Господь Бог.

%{Глава}58.

<p>Возопий крепостию и не пощади: яко трубу возвыси глас твой и возвести людем моим грехи их и дому иаковлю беззакония их.

<p>2 Мене день от дне ищут и разумети пути моя желают, яко людие правду сотворившии и суда Бога своего не оставившии: просят ныне у мене суда праведна и приближитися ко Господу желают, глаголюще:

<p>3 что яко постихомся, и не увидел еси; смирихом душы нашя, и не уведел еси; Во дни бо пощений ваших обретаете воли вашя, и вся подручныя вашя томите:

<p>4 аще в судех и сварех поститеся и биете пястьми смиреннаго, вскую мне поститеся якоже днесь, еже услышану быти с воплем гласу вашему;

<p>5 Не сицеваго поста аз избрах, и дне, еже смирити человеку душу свою: ниже аще слячеши яко серп выю твою, и вретище и пепел постелеши, ниже тако наречете пост приятен.

<p>6 Не таковаго (бо) поста аз избрах, глаголет Господь: но разрешай всяк соуз неправды, разрушай обдолжения насильных писаний, отпусти сокрушенныя во свободу и всякое писание неправедное раздери:

<p>7 раздробляй алчущым хлеб твой и нищыя безкровныя введи в дом твой: аще видиши нага, одей, и от свойственных племене твоего не презри.

<p>8 Тогда разверзется рано свет твой, и исцеления твоя скоро возсияют, и пред\ъидет пред\ тобою правда твоя, и слава божия об\ъимет тя.

<p>9 Тогда воззовеши, и Бог услышит тя, и еще глаголющу ти, речет: се, приидох. Аще отимеши от себе соуз и рукобиение и глагол роптания

<p>10 и даси алчущему хлеб от души твоея и душу смиренную насытиши, тогда возсияет во тме свет твой, и тма твоя будет яко полудне,

<p>11 и будет Бог твой с тобою присно: и насытишися, якоже желает душа твоя, и кости твоя утучнеют, и будут яко вертоград напоен, и яко источник, емуже не оскуде вода: и кости твоя прозябнут яко трава, и разботеют, и наследят роды родов.

<p>12 И созиждутся пустыни твоя вечныя, и будут основания твоя вечная родом родов: и прозовешися здатель оград, и стези твоя посреде упокоиши.

<p>13 Аще отвратиши ногу твою от суббот, еже не творити хотений твоих в день святый, и прозовеши субботы сладостны, святы Богови твоему: не воздвигнеши ноги своея на дело, ниже возглаголеши словесе во гневе из\ уст твоих,

<p>14 и будеши уповая на Господа, и возведет тя на благоты земныя, и ухлебит тя наследием иакова отца твоего: уста бо господня глаголаша сия.

%{Глава}59.

<p>Еда не может рука господня спасти; или отягчил есть слух свой, еже не услышати;

<p>2 Но греси ваши разлучают между вами и между богом, и грех ради ваших отврати лице свое от вас, еже не помиловати.

<p>3 Руце во ваши осквернене кровию, и персты ваши во гресех, устне же ваши возглаголаша беззаконие, и язык ваш неправде поучается.

<p>4 Никтоже глаголет правды, ниже есть суд истинен: уповают на суетная и глаголют тщетная, яко зачинают труд и раждают беззаконие.

<p>5 Яица аспидска разбиша и постав паучинный ткут, и хотяй от яиц их ясти, разбив запорток (его), обрете и в нем василиска.

<p>6 Постав их не будет на ризу, и не одеждутся от дел своих: дела бо их дела беззакония.

<p>7 Нозе же их на зло текут, скори пролияти кровь, и мысли их мысли о убийствах: сокрушение и бедность во путех их,

<p>8 и пути мирнаго не познаша, и несть суда во путех их: стези бо их развращены, по нихже ходят, и не ведят мира.

<p>9 Того ради отступи от них суд, и не постигнет их правда: ждущым им света, бысть им тма, ждуще зари во мраце ходиша.

<p>10 Осяжут яко слепии стену, яко суще без\ очес осязати будут, и падутся в полудни яко в полунощи, яко умирающе возстенут

<p>11 яко медведь, и яко голубь вкупе пойдут. Ждахом суда, и несть, спасение далече отступи от нас.

<p>12 Много бо беззаконие наше пред\ тобою, и греси наши противу сташа нам: беззакония бо наша в нас, и неправды нашя уразумехом:

<p>13 нечествовахом и солгахом и отступихом от последования Бога нашего: глаголахом неправду и не покорихомся, во утробе зачахом и поучихомся от сердца нашего словесем неправедным:

<p>14 и оставихом созади суд, и правда далече отступи от нас: яко изнеможе во путех их истина, и правым (путем) не возмогоша прейти:

<p>15 и истина взяся, и преставиша ум свой еже смыслити. И виде Господь и негодова, яко не бяше суда:

<p>16 и виде, и не бяше мужа, и помысли, и не бяше избавляющаго: и мсти им мышцею своею, и помилованием утверди.

<p>17 И одеяся правдою яко щитом, и возложи шлем спасения на главу, и облечеся в ризу отмщения, и одеждею своею:

<p>18 яко воздаваяй воздаяние укоризну супостатом.

<p>19 И убоятся, иже от запад, имене господня, и иже от восток солнца, имене его славнаго: приидет бо яко река насильная гнев от Господа, приидет со яростию.

<p>20 И приидет сиона ради избавляяй, и отвратит нечестие от иакова.

<p>21 И сей им иже от мене завет, рече Господь: дух мой, иже есть в тебе, и глаголы, яже аз дах во уста твоя, не оскудеют от уст твоих и от уст семене твоего: рече бо Господь отныне и во век.

%{Глава}60.

<p>Светися, светися, иерусалиме, прииде бо твой свет, и слава господня на тебе возсия.

<p>2 Се, тма покрыет землю, и мрак на языки, на тебе же явится Господь, и слава его на тебе узрится.

<p>3 И пойдут царие светом твоим, и языцы светлостию твоею.

<p>4 Возведи окрест очи твои и виждь собраная чада твоя: се, приидоша вси сынове твои издалеча, и дщери твоя на рамех возмутся.

<p>5 Тогда узриши и возрадуешися, и убоишися и ужаснешися сердцем, яко преложится к тебе богатство морское и языков и людий:

<p>6 и приидут к тебе стада велблюд, и покрыют тя велблюди мадиамстии и гефарстии: вси от савы приидут, носяще злато, и ливан принесут и камень честен, и спасение господне благовозвестят:

<p>7 и вся овцы кидарския соберутся тебе, и овни навеофстии приидут к тебе, и вознесутся приятная на жертвенник мой, и дом молитвы моея прославится.

<p>8 Кии суть, иже яко облацы летят, и яко голубие со птенцы ко мне;

<p>9 Мене острови ждаша, и корабли фарсийстии во первых, привести чада твоя издалеча, и сребро и злато их с ними, имене ради господня святаго, и за еже святому Исраилеву славну быти.

<p>10 И созиждут сынове инороднии стены твоя, и царие их предстояти будут тебе: за гнев бо мой поразих тя и за милость мою возлюбих тя.

<p>11 И отверзутся врата твоя присно, день и нощь не затворятся, ввести к тебе силу язык и цари их ведомыя.

<p>12 Языцы бо и царие, иже не поработают ти, погибнут, и языцы запустением запустеют.

<p>13 И слава ливанова к тебе приидет, кипарисом и певгом и кедром вкупе, прославити место святое мое, и место ногу моею прославлю.

<p>14 И пойдут к тебе боящеся сынове смиривших тя и раздраживших тя, и поклонятся следам ногу твоею вси прогневавшии тя, и наречешися град Господень, сион святаго Исраилева.

<p>15 За сие, яко был еси оставлен и возненавиден и не бе помагающаго ти, положу тя в радость вечную, веселие родом родов.

<p>16 И изссеши млеко языков и богатство царей снеси, и уразумееши, яко аз Господь спасаяй тя и избавляяй тя Бог Исраилев.

<p>17 И вместо меди принесу ти злато, и вместо железа принесу ти сребро, и вместо древес принесу ти медь, и вместо камения железо: и вдам князи твоя в мир и надзиратели твоя в правду.

<p>18 И не услышится посем неправда в земли твоей, ни сокрушение, ни бедность во пределех твоих, но прозовется %[спасение%] забрала твоя и врата твоя %[хвала%].

<p>19 И не будет тебе ктому солнце во свет дне, ниже восход луны просветит твою нощь, но будет тебе Господь свет вечный и Бог слава твоя.

<p>20 Не зайдет бо солнце тебе, и луна не оскудеет тебе: будет бо Господь тебе свет вечный, и исполнятся дние рыдания твоего.

<p>21 И людие твои вси праведнии во век наследят землю, храняще сад, дела руку его в славу.

<p>22 Малый будет в тысящы, а малейший во язык велик: аз Господь по времени соберу их.

%{Глава}61.

<p>Дух Господень на мне, егоже ради помаза мя, благовестити нищым посла мя, исцелити сокрушенныя сердцем, проповедати пленником отпущение и слепым прозрение,

<p>2 нарещи лето господне приятно и день воздаяния, утешити вся плачущыя,

<p>3 дати плачущым сиона славу вместо пепела, помазание веселия плачущым, украшение славы вместо духа уныния: и нарекутся родове правды, насаждение господне во славу.

<p>4 И созиждут пустыни вечныя, запустевшыя прежде воздвигнут: и обновят грады пустыя, опустошенныя в роды.

<p>5 И приидут инороднии, пасущии овцы твоя, и иноплеменницы орателие и виноградарие ваши:

<p>6 вы же священницы господни наречетеся, служителие Бога вашего, речется вам: крепость язык снесте и в богатстве их чудни будете.

<p>7 Сице землю свою вторицею наследят, и веселие вечное над\ главою их.

<p>8 Аз бо есмь Господь любяй правду и ненавидяй грабления от неправды: и дам труд их праведником и завет вечен завещаю им.

<p>9 И познается во языцех семя их, и внуцы их посреде людий: всяк видяй я познает я, яко сии суть семя благословено от Бога, и радостию возрадуются о Господе.

<p>10 Да возрадуется душа моя о Господе: облече бо мя в ризу спасения и одеждею веселия (одея мя): яко на жениха возложи на мя венец, и яко невесту украси мя красотою.

<p>11 И яко земля растящая цвет свой, и яко вертоград семена своя прозябает: тако возрастит Господь Господь правду и веселие пред\ всеми языки.

%{Глава}62.

<p>Сиона ради не умолчу и иерусалима ради не попущу, дондеже изыдет яко свет правда моя, и спасение мое яко светило разжжется.

<p>2 И узрят языцы правду твою, и царие славу твою, и прозовут тя именем новым, имже Господь наименует е.

<p>3 И будеши венец доброты в руце господни и диадима царствия в руце Бога твоего:

<p>4 и не прозовешися ктому оставлен, и земля твоя ктому не наречется пуста: тебе бо прозовется воля моя, и земля твоя вселенная, яко благоволи Господь в тебе, и земля твоя вкупе населится.

<p>5 И якоже живяй юноша с девою, тако поживут сынове твои с тобою: и будет якоже радуется жених о невесте, тако возрадуется Господь о тебе.

<p>6 И на стенах твоих, иерусалиме, приставих стражы весь день и всю нощь, иже до конца не премолкнут поминающе Господа.

<p>7 Несть бо вам подобен: аще исправиши и сотвориши, иерусалиме, радование на земли.

<p>8 Клятся Господь десницею своею и крепостию мышцы своея: аще ктому отдам пшеницу твою и пищу твою врагом твоим, и аще ктому испиют вино твое сынове чуждии, о немже трудился еси:

<p>9 но собирающии снедят я и похвалят Господа, и об\ъимающии испиют я во дворех святых моих.

<p>10 Идите враты моими и путь сотворите людем моим, и камение, еже на пути, размещите: воздвигните знамение на языки.

<p>11 Се бо, Господь слышано сотвори до последних земли: рцыте дщери сионове: се, спаситель твой грядет, имеяй с собою мзду и дело свое пред\ лицем своим.

<p>12 И прозовет я люди святы, избавлены Господем: ты же прозовешися взыскан град и не оставлен.

%{Глава}63.

<p>Кто сей пришедый от едома, червлены ризы его от восора, сей красен во утвари, зело с крепостию; Аз глаголю правду и суд спасения.

<p>2 Почто червлены ризы твоя и одежды твоя яко от истоптания точила;

<p>3 Исполнен истоптания, и от язык несть мужа со мною: и попрах я яростию моею, и сотрох я яко персть, и сведох кровь их в землю и вся ризы моя омочих:

<p>4 день бо воздаяния прииде на них, и лето избавления приспе:

<p>5 и воззрех, и не бе помощника: и помыслих, и никтоже заступи: и избави я мышца моя, и ярость моя наста:

<p>6 и попрах я гневом моим и сведох кровь их в землю.

<p>7 Милость господню помянух, добродетели господни во всех, имиже нам воздает: Господь, судия благ дому Исраилеву, наводит нам по милости своей и по множеству правды своея.

<p>8 И рече: не людие ли мои; чада, и не отвергнутся. И бысть им во спасение от всякия скорби их.

<p>9 Не ходатай, ниже ангел, но сам Господь спасе их, зане любит их и щадит их: сам избави их и восприят их и вознесе их во вся дни века.

<p>10 Тии же не покоришася и разгневаша духа святаго его, и обратися им на вражду, и той воева на ня.

<p>11 И помяну дни вечныя: где возведый от земли {В нек.: от моря.} пастыря овец своих; где есть вложивый в них духа святаго;

<p>12 Возведшая десницею моисеа, мышца славы его раздели воду пред\ лицем его сотворити ему имя вечно,

<p>13 проведе их сквозе бездну, якоже коня сквозе пустыню, и не утрудишася,

<p>14 и яко скоты по полю, и сниде дух от Господа и настави их: тако провел еси люди твоя сотворити тебе самому имя славно.

<p>15 Обратися, Господи, от небесе и виждь от дому святаго твоего и славы твоея: где есть ревность твоя и крепость твоя; где есть множество милости твоея и щедрот твоих, яко терпел еси нам;

<p>16 Ты бо еси отец наш, понеже авраам не уведе нас, и Исраиль не позна нас, но ты, Господи, отец наш, избави ны, исперва имя твое на нас есть.

<p>17 Что уклонил еси нас, Господи, от пути твоего; и ожесточил еси сердца наша, еже не боятися тебе; Обратися ради раб твоих, ради племен достояния твоего,

<p>18 да (поне) мало наследим горы святыя твоея. Противницы наши попраша святыню твою:

<p>19 быхом яко исперва, егда не владел еси нами, ниже бе наречено имя твое на нас.

%{Глава}64.

<p>Аще отверзеши небо, трепет приимут от тебе горы и растают,

<p>2 яко тает воск от лица огня, и попалит огнь супостаты, и явлено будет имя твое в сопротивных твоих: от лица твоего языцы возмятутся:

<p>3 егда сотвориши славная, трепет приимут от тебе горы.

<p>4 От века не слышахом, ниже очи наши видеша Бога, разве тебе, и дела твоя, яже сотвориши ждущым милости.

<p>5 Милость бо срящет творящих правду, и пути твоя помянутся: се, ты разгневался еси, и мы согрешихом.

<p>6 Сего ради заблудихом и быхом яко нечисти вси мы, якоже порт нечистыя вся правда наша, и отпадохом яко листвие беззаконий ради наших: тако ветр восхитит нас.

<p>7 И несть призываяй имя твое и помянувый удержати тя: яко отвратил еси лице твое от нас и предал ны еси беззаконий ради наших.

<p>8 И ныне, Господи, отец наш еси ты, мы же брение, дела руку твоею вси:

<p>9 не прогневайся на ны зело и не помяни во время беззаконий наших, и ныне призри, яко людие твои вси мы.

<p>10 Град святилища твоего бысть пуст, сион якоже пустыня бысть, иерусалим на проклятие:

<p>11 дом святый наш и слава, юже благословиша отцы наши, бысть огнем пожжен, и вся славная наша купно падоша.

<p>12 И от всех сих терпел еси, Господи, и молчал, и смирил еси ны зело.

%{Глава}65.

<p>Явлен бых не ищущым мене, обретохся не вопрошающым о мне, рекох: се, есмь: языку, иже не призваша имене моего.

<p>2 Прострох руце мои весь день к людем не покаряющымся и противу глаголющым, иже не ходиша путем истинным, но в\ъслед грехов своих.

<p>3 Людие сии разгневляющии мя пред\ лицем моим присно: тии жертвы приносят в вертоградех и кадят во чрепех бесом, иже не суть,

<p>4 и во гробех и во пещерах лежат соний ради, иже ядят мяса свиная и юху треб, осквернени сосуди их вси:

<p>5 иже глаголют: отиди от мене, не прикоснися мне, яко чист есмь. Сей дым ярости моея, огнь горит в нем вся дни.

<p>6 Се, написася предо мною: не умолчу, дондеже отдам в недра им грехи их и грехи отец их, глаголет Господь:

<p>7 иже кадяху на горах и на холмех укориша мя, отдам дела их в недра им.

<p>8 Тако глаголет Господь: имже образом обретается ягода на грезне, и рекут: не погуби его, яко благословение есть в нем: тако сотворю служащаго ми ради, не имам всех погубити ради его:

<p>9 и изведу из\ иакова семя и из\ иуды, и наследит гору святую мою, и наследят избраннии мои и раби мои и вселятся тамо.

<p>10 И будут во дубраве ограды стадом, и юдоль ахорская в покоище говядов людем моим, иже взыскаша мене.

<p>11 Вы же, оставившии мя и забывающии гору святую мою, и уготовляющии демону трапезу и исполняющии щастию растворение,

<p>12 аз предам вас под\ мечь, вси закланием падете: яко звах вас, и не послушасте, глаголах, и преслушасте и сотвористе лукавое предо мною, и яже не хотех, избрасте.

<p>13 Сего ради тако глаголет Господь: се, работающии ми ясти будут, вы же взалчете: се, работающии ми пити будут, вы же возжаждете:

<p>14 се, работающии ми возрадуются, вы же посрамитеся: се, работающии ми возвеселятся в веселии сердца, вы же возопиете в болезни сердца вашего и от сокрушения духа восплачетеся.

<p>15 Оставите бо имя ваше в насыщение избранным моим, вас же избиет Господь: работающым же мне наречется имя новое,

<p>16 еже благословится на земли, благословят бо Бога истиннаго: и кленущиися на земли клятися будут богом истинным, забудут бо печаль свою первую, и не взыдет им на сердце.

<p>17 Будет бо небо ново и земля нова, и не помянут прежних, ниже взыдут на сердце их,

<p>18 но радость и веселие обрящут на ней, яко се, аз творю веселие иерусалиму и людем моим радость.

<p>19 И возвеселюся о иерусалиме и возрадуюся о людех моих, и ксему не услышится в нем глас плача, ни глас вопля,

<p>20 ниже будет тамо младенец, ни старец, иже не исполнит лет своих: будет бо юный ста лет, умираяй же грешник ста лет и проклят будет.

<p>21 И созиждут домы и сами вселятся, и насадят винограды и сами снедят плоды их.

<p>22 Не созиждут, да инии вселятся, и не насадят, да инии снедят: якоже бо дние древа жизни, будут дние людий моих: дела бо трудов их обетшают.

<p>23 Избраннии же мои не имут трудитися вотще, ниже породят чад на проклятие, яко семя благословено есть богом, и внуцы их с ними будут.

<p>24 И будет, прежде неже воззвати им, аз услышу их, еще глаголющым им, реку: что есть;

<p>25 Тогда волцы и агнцы имут пастися вкупе, и лев яко вол снесть плевы, и змия землю яко хлеб: не повредят, ниже погубят на горе святей моей, глаголет Господь.

%{Глава}66.

<p>Тако глаголет Господь: небо престол мой, земля же подножие ногу моею: кий дом созиждете ми, и кое место покоища моего;

<p>2 Вся бо сия сотвори рука моя, и сия суть вся моя, глаголет Господь. И на кого воззрю, токмо на кроткаго и молчаливаго и трепещущаго словес моих;

<p>3 Беззаконник же жряй ми телца, яко убиваяй пса: и приносяй семидал, яко кровь свиную: даяй ливан в память, аки хулник. И тии избраша пути своя, и мерзости их, яже душа их изволи.

<p>4 И аз изберу поругания их и грехи их воздам им: яко звах их, и не послушаша мене, глаголах, и преслушаша и сотвориша злое предо мною, и яже не хотех, избраша.

<p>5 услышите глагол Господень, трепещущии словесе его: рцыте, братия, ненавидящым вас и гнушающымся, да имя господне прославится и явится во веселии их, и они посрамятся.

<p>6 Глас вопля от града, глас от храма, глас Господа воздающаго воздаяние сопротивящымся.

<p>7 Прежде неже чревоболети ей, роди, прежде неже приити труду чревоболения, избеже и породи мужеск пол.

<p>8 Кто слыша сицевое, и кто виде сице; аще родила земля с болезнию во един день; или и родися язык весь купно, яко поболе и роди сион дети своя;

<p>9 Аз же дах чаяние сие, и не помянул еси мене, рече Господь. Не се ли, аз родящую и неплодную сотворих; рече Бог твой.

<p>10 Веселися, иерусалиме, и торжествуйте в нем, вси любящии его и живущии в нем: радуйтеся вкупе с ним радостию, вси елицы плакасте о нем,

<p>11 да ссете и насытитеся от сосца утешения его, да ссавше насладитеся от входа славы его.

<p>12 Яко сия глаголет Господь: се, аз укланяю на ня аки реку мира, и аки поток наводняемый славу языков: дети их на рамена взяты будут и на колену утешатся.

<p>13 Якоже аще кого мати утешает, тако и аз утешу вы, и во иерусалиме утешитеся

<p>14 и узрите, и возрадуется сердце ваше, и кости вашя яко трава прозябнут: и познается рука господня боящымся его, и запретит непокаряющымся.

<p>15 Се бо, Господь яко огнь приидет, и яко буря колесницы его, воздати яростию отмщение свое и прещение во пламени огненне:

<p>16 огнем бо господним судитися будет вся земля, и мечем его всяка плоть: мнози язвени будут от Господа.

<p>17 Очищающиися и освящающиися во вертоградех и в преддвериих ядущии мясо свиное и мерзости и мышы вкупе погибнут, рече Господь.

<p>18 И аз дела их и помышление их вем, и гряду собрати вся народы и языки, и приидут и узрят славу мою:

<p>19 и оставлю на них знамение, и послю от них спасеных во языки, во фарсис и в фуд, и в луд и в мосох, и в фовель и во елладу, и во островы дальния, иже не слышаша имене моего, ниже видеша славу мою: и возвестят славу мою во языцех,

<p>20 и приведут братию вашу от всех язык дар Господеви, с коньми и колесницами и с носилами мсков, под\ сеньми во святый град иерусалим, рече Господь, аки бы принесли сынове Исраилевы жертвы своя мне со псалмы в дом Господень:

<p>21 и от тех поиму себе жерцы и левиты, рече Господь.

<p>22 Якоже бо небо ново и земля нова, яже аз творю, пребывают предо мною, глаголет Господь, тако станет семя ваше и имя ваше:

<p>23 и будет месяц от месяца, и суббота от субботы, приидет всяка плоть поклонитися предо мною во иерусалим, рече Господь:

<p>24 и изыдут и узрят трупы человеков преступивших мне: червь бо их не скончается, и огнь их не угаснет, и будут в позор всяцей плоти.

<p><br>Конец книзе пророка исаии: имать в себе глав 66.
