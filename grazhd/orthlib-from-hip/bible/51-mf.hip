Новый завет

Господа нашего

Ии~са Христа

От матфеа

Святое благовествование.

%{Глава}1. Зачало 1.

<p>1 Книга родства Иисуса Христа, сына Давидова, сына авраамля.

<p>2 Авраам роди исаака. Исаак же роди иакова. Иаков же роди иуду и братию его.

<p>3 Иуда же роди фареса и зару от фамары. Фарес же роди есрома. Есром же роди арама.

<p>4 Арам же роди аминадава. Аминадав же роди наассона. Наассон же роди салмона.

<p>5 Салмон же роди вооза от рахавы. Вооз же роди овида от руфы. Овид же роди иессеа.

<p>6 Иессей же роди Давида царя. Давид же царь роди соломона от уриины.

<p>7 Соломон же роди ровоама. Ровоам же роди авию. Авиа же роди асу.

<p>8 Аса же роди иосафата. Иосафат же роди иорама. Иорам же роди озию.

<p>9 озиа же роди иоафама. Иоафам же роди ахаза. Ахаз же роди езекию.

<p>10 Езекиа же роди манассию. Манассиа же роди амона. Амон же роди иосию.

<p>11 Иосиа же роди иехонию и братию его, в преселение вавилонское {Ст. 11 в некиих греч.: иосиа же роди иоакима и братию его. Иоаким же роди иехонию в преселение вавилонское.}.

<p>12 По преселении же вавилонстем, иехониа роди салафииля. Салафииль же роди зоровавеля.

<p>13 Зоровавель же роди авиуда. Авиуд же роди елиакима. Елиаким же роди азора.

<p>14 Азор же роди садока. Садок же роди ахима. Ахим же роди елиуда.

<p>15 Елиуд же роди елеазара. Елеазар же роди матфана. Матфан же роди иакова.

<p>16 Иаков же роди иосифа, мужа Мариина, из\ неяже родися Иисус, глаголемый Христос.

<p>17 Всех же родов от авраама до Давида родове четыренадесяте: и от Давида до преселения вавилонскаго родове четыренадесяте: и от преселения вавилонскаго до Христа родове четыренадесяте.

<p>18 (Зачало 2.) Ии~с Христово рождество сице бе: обрученней бо бывши матери его Марии иосифови, прежде даже не снитися има, обретеся имущи во чреве от духа свята.

<p>19 Иосиф же муж ея, праведн сый и не хотя ея обличити, восхоте тай пустити ю.

<p>20 Сия же ему помыслившу, се, ангел Господень во сне явися ему, глаголя: иосифе, сыне Давидов, не убойся прияти Мариам жены твоея: рождшеебося в ней, от духа есть свята:

<p>21 родит же сына, и наречеши имя ему Иисус: той бо спасет люди своя от грех их.

<p>22 Сие же все бысть, да сбудется реченное от Господа пророком, глаголющим:

<p>23 се, Дева во чреве приимет и родит сына, и нарекут имя ему еммануил, еже есть сказаемо: с нами Бог.

<p>24 Востав же иосиф от сна, сотвори якоже повеле ему ангел Господень, и прият жену свою,

<p>25 и не знаяше ея, дондеже роди сына своего первенца, и нарече имя ему Иисус.

%{Глава}2. Зачало 3.

<p>1 Ии~су же рождшуся в вифлееме иудейстем во дни ирода царя, се, волсви от восток приидоша во иерусалим, глаголюще:

<p>2 где есть рождейся царь иудейский; видехом бо звезду его на востоце и приидохом поклонитися ему.

<p>3 Слышав же ирод царь смутися, и весь иерусалим с ним.

<p>4 И собрав вся первосвященники и книжники людския, вопрошаше от них: где Христос раждается;

<p>5 они же рекоша ему: в вифлееме иудейстем, тако бо писано есть пророком:

<p>6 и ты, вифлееме, земле иудова, ни чимже менши еси во владыках иудовых: из\ тебе бо изыдет вождь, иже упасет люди моя Исраиля.

<p>7 Тогда ирод тай призва волхвы, и испытоваше от них время явльшияся звезды,

<p>8 и послав их в вифлеем, рече: шедше испытайте известно о отрочати: егда же обрящете, возвестите ми, яко да и аз шед поклонюся ему.

<p>9 они же послушавше царя, идоша. И се, звезда, юже видеша на востоце, идяше пред\ ними, дондеже пришедши ста верху, идеже бе отроча.

<p>10 Видевше же звезду, возрадовашася радостию велиею зело,

<p>11 и пришедше в храмину, видеша отроча с Мариею материю его, и падше поклонишася ему: и отверзше сокровища своя, принесоша ему дары, злато и ливан и смирну.

<p>12 И весть приемше во сне не возвратитися ко ироду, иным путем отидоша во страну свою.

<p>13 (Зачало 4.) Отшедшым же им, се, ангел Господень во сне явися иосифу, глаголя: востав поими отроча и матерь его, и бежи во египет, и буди тамо, дондеже реку ти: хощет бо ирод искати отрочате, да погубит е.

<p>14 он же востав, поят отроча и матерь его нощию, и отиде во египет,

<p>15 и бе тамо до умертвия иродова: да сбудется реченное от Господа пророком, глаголющим: от египта воззвах сына моего.

<p>16 Тогда ирод видев, яко поруган бысть от волхвов, разгневася зело и послав изби вся дети сущыя в вифлееме и во всех пределех его, от двою лету и нижайше, по времени, еже известно испыта от волхвов.

<p>17 Тогда сбыстся реченное иеремием пророком, глаголющим:

<p>18 глас в раме слышан бысть, плачь и рыдание и вопль мног: рахиль плачущися чад своих, и не хотяше утешитися, яко не суть.

<p>19 умершу же ироду, се, ангел Господень во сне явися иосифу во египте,

<p>20 глаголя: востав поими отроча и матерь его и иди в землю Исраилеву, изомроша бо ищущии души отрочате.

<p>21 он же востав, поят отроча и матерь его и прииде в землю Исраилеву.

<p>22 Слышав же, яко архелай царствует во иудеи вместо ирода отца своего, убояся тамо ити: весть же приемь во сне, отиде в пределы галилейския.

<p>23 И пришед вселися во граде нарицаемем назарет: яко да сбудется реченное пророки, яко назорей наречется.

%{Глава}3. Зачало 5.

<p>1 Во дни же оны прииде иоанн креститель, проповедая в пустыни иудейстей

<p>2 и глаголя: покайтеся, приближибося царствие небесное.

<p>3 Сей бо есть реченный исаием пророком, глаголющим: глас вопиющаго в пустыни: уготовайте путь Господень, правы творите стези его.

<p>4 Сам же иоанн имяше ризу свою от влас велблуждь, и пояс усмен о чреслех своих: снедь же его бе пружие и мед дивий.

<p>5 Тогда исхождаше к нему иерусалима, и вся иудеа, и вся страна иорданская,

<p>6 и крещахуся во иордане от него, исповедающе грехи своя.

<p>7 Видев же (иоанн) многи фарисеи и саддукеи грядущыя на крещение его, рече им: рождения ехиднова, кто сказа вам бежати от будущаго гнева;

<p>8 сотворите убо плод достоин покаяния,

<p>9 и не начинайте глаголати в себе: отца имамы авраама: глаголю бо вам, яко может Бог от камения сего воздвигнути чада аврааму:

<p>10 уже бо и секира при корени древа лежит: всяко убо древо, еже не творит плода добра, посекаемо бывает и во огнь вметаемо:

<p>11 аз убо крещаю вы водою в покаяние: грядый же по мне креплий мене есть, емуже несмь достоин сапоги понести: той вы крестит духом святым и огнем:

<p>12 емуже лопата в руце его, и отребит гумно свое, и соберет пшеницу свою в житницу, плевы же сожжет огнем негасающим.

<p>13 (Зачало 6.) Тогда приходит Иисус от галилеи на иордан ко иоанну креститися от него.

<p>14 Иоанн же возбраняше ему, глаголя: аз требую тобою креститися, и ты ли грядеши ко мне;

<p>15 Отвещав же Иисус рече к нему: остави ныне: тако бо подобает нам исполнити всяку правду. Тогда остави его.

<p>16 И крестився Иисус взыде абие от воды: и се, отверзошася ему небеса, и виде духа божия сходяща яко голубя и грядуща на него.

<p>17 И се, глас с небесе глаголя: сей есть сын мой возлюбленный, о немже благоволих.

%{Глава}4. Зачало 7.

<p>1 Тогда Иисус возведен бысть духом в пустыню искуситися от диавола,

<p>2 и постився дний четыредесять и нощий четыредесять, последи взалка.

<p>3 И приступль к нему искуситель рече: аще сын еси божий, рцы, да камение сие хлебы будут.

<p>4 он же отвещав рече: писано есть: не о хлебе единем жив будет человек, но о всяцем глаголе исходящем изо уст божиих.

<p>5 Тогда поят его диавол во святый град, и постави его на криле церковнем,

<p>6 и глагола ему: аще сын еси божий, верзися низу: писано бо есть, яко ангелом своим заповесть о тебе (сохранити тя), и на руках возмут тя, да не когда преткнеши о камень ногу твою.

<p>7 Рече (же) ему Иисус: паки писано есть: не искусиши Господа Бога твоего.

<p>8 Паки поят его диавол на гору высоку зело, и показа ему вся царствия мира и славу их,

<p>9 и глагола ему: сия вся тебе дам, аще пад поклонишимися.

<p>10 Тогда глагола ему Иисус: иди за мною, сатано: писано бо есть: Господу Богу твоему поклонишися и тому единому послужиши.

<p>11 Тогда остави его диавол, и се, ангели приступиша и служаху ему.

<p>12 (Зачало 8.) Слышав же Иисус, яко иоанн предан бысть, отиде в галилею,

<p>13 и оставль назарет, пришед вселися в капернаум в поморие, в пределех завулоних и неффалимлих:

<p>14 да сбудется реченное исаием пророком, глаголющим:

<p>15 земля завулоня и земля неффалимля, путь моря об\ он пол иордана, галилеа язык,

<p>16 людие седящии во тме видеша свет велий, и седящым в стране и сени смертней, свет возсия им.

<p>17 Оттоле начат Иисус проповедати и глаголати: покайтеся, приближися бо царство небесное.

<p>18 (Зачало 9.) Ходя же при мори галилейстем, виде два брата, симона глаголемаго петра, и андреа брата его, вметающа мрежи в море, беста бо рыбаря:

<p>19 и глагола има: грядита по мне, и сотворю вы ловца человеком.

<p>20 Она же абие оставльша мрежи, по нем идоста.

<p>21 И прешед оттуду, виде ина два брата, иакова зеведеева, и иоанна брата его, в корабли с зеведеом отцем ею, завязующа мрежи своя, и воззва я.

<p>22 Она же абие оставльша корабль и отца своего, по нем идоста.

<p>23 И прохождаше всю галилею Иисус, учя на сонмищах их и проповедая евангелие царствия, исцеляя всяк недуг и всяку язю в людех.

<p>24 И изыде слух его по всей сирии: и приведоша к нему вся болящыя, различными недуги и страстьми одержимы, и бесны, и месячныя, и разслабленныя (жилами): и исцели их.

<p>25 (Зачало 10.) И по нем идоша народи мнози от галилеи и десяти град, и от иерусалима и иудеи, и со онаго полу иордана.

%{Глава}5.

<p>1 узрев же народы, взыде на гору: и седшу ему, приступиша к нему ученицы его.

<p>2 И отверз уста своя, учаше их, глаголя:

<p>3 блажени нищии духом: яко тех есть царствие небесное.

<p>4 Блажени плачущии: яко тии утешатся.

<p>5 Блажени кротцыи: яко тии наследят землю.

<p>6 Блажени алчущии и жаждущии правды: яко тии насытятся.

<p>7 Блажени милостивии: яко тии помиловани будут.

<p>8 Блажени чистии сердцем: яко тии Бога узрят.

<p>9 Блажени миротворцы: яко тии сынове божии нарекутся.

<p>10 Блажени изгнани правды ради: яко тех есть царствие небесное.

<p>11 Блажени есте, егда поносят вам, и ижденут, и рекут всяк зол глагол на вы лжуще, мене ради:

<p>12 радуйтеся и веселитеся, яко мзда ваша многа на небесех: тако бо изгнаша пророки, иже (беша) прежде вас.

<p>13 Вы есте соль земли: аще же соль обуяет, чим осолится; ни во чтоже будет ктому, точию да изсыпана будет вон и попираема человеки.

<p>14 (Зачало 11.) Вы есте свет мира: не может град укрытися верху горы стоя:

<p>15 ниже вжигают светилника и поставляют его под\ спудом, но на свещнице, и светит всем, иже в храмине (суть).

<p>16 Тако да просветится свет ваш пред\ человеки, яко да видят ваша добрая дела и прославят отца вашего, иже на небесех.

<p>17 (Да) не мните, яко приидох разорити закон, или пророки: не приидох разорити, но исполнити.

<p>18 Аминь бо глаголю вам: дондеже прейдет небо и земля, иота едина, или едина черта не прейдет от закона, дондеже вся будут.

<p>19 Иже аще разорит едину заповедий сих малых и научит тако человеки, мний наречется в царствии небеснем: а иже сотворит и научит, сей велий наречется в царствии небеснем.

<p>20 (Зачало 12.) Глаголю бо вам, яко аще не избудет правда ваша паче книжник и фарисей, не внидете в царствие небесное.

<p>21 Слышасте, яко речено бысть древним: не убиеши: иже (бо) аще убиет, повинен есть суду.

<p>22 Аз же глаголю вам, яко всяк гневаяйся на брата своего всуе повинен есть суду: иже бо аще речет брату своему: рака, повинен есть сонмищу: а иже речет: уроде, повинен есть геенне огненней.

<p>23 Аще убо принесеши дар твой ко олтарю и ту помянеши, яко брат твой имать нечто на тя:

<p>24 остави ту дар твой пред\ олтарем и шед прежде смирися с братом твоим, и тогда пришед принеси дар твой.

<p>25 Буди увещаваяся с соперником твоим скоро, дондеже еси на пути с ним, да не предаст тебе соперник судии, и судия тя предаст слузе, и в темницу ввержен будеши:

<p>26 аминь глаголю тебе: не изыдеши оттуду, дондеже воздаси последний кодрант.

<p>27 (Зачало 13.) Слышасте, яко речено бысть древним: не прелюбы сотвориши.

<p>28 Аз же глаголю вам, яко всяк, иже воззрит на жену ко еже вожделети ея, уже любодействова с нею в сердцы своем:

<p>29 аще же око твое десное соблажняет тя, изми е и верзи от себе: уне бо ти есть, да погибнет един от уд твоих, а не все тело твое ввержено будет в геенну (огненную):

<p>30 и аще десная твоя рука соблажняет тя, усецы ю и верзи от себе: уне бо ти есть, да погибнет един от уд твоих, а не все тело твое ввержено будет в геенну.

<p>31 Речено же бысть, яко иже аще пустит жену свою, да даст ей книгу распустную.

<p>32 Аз же глаголю вам, яко всяк отпущаяй жену свою, разве словесе любодейнаго, творит ю прелюбодействовати: и иже пущеницу поймет, прелюбодействует.

<p>33 (Зачало 14.) Паки слышасте, яко речено бысть древним: не во лжу кленешися, воздаси же Господеви клятвы твоя.

<p>34 Аз же глаголю вам не клятися всяко: ни небом, яко престол есть божий:

<p>35 ни землею, яко подножие есть ногама его: ни иерусалимом, яко град есть великаго царя:

<p>36 ниже главою твоею кленися, яко не можеши власа единаго бела или черна сотворити:

<p>37 буди же слово ваше: ей, ей: ни, ни: лишше же сею от неприязни есть.

<p>38 Слышасте, яко речено бысть: око за око, и зуб за зуб.

<p>39 Аз же глаголю вам не противитися злу: но аще тя кто ударит в десную твою ланиту, обрати ему и другую:

<p>40 и хотящему судитися с тобою и ризу твою взяти, отпусти ему и срачицу:

<p>41 и аще кто тя поймет по силе поприще едино, иди с ним два.

<p>42 (Зачало 15.) Просящему у тебе дай, и хотящаго от тебе заяти не отврати.

<p>43 Слышасте, яко речено есть: возлюбиши искренняго твоего и возненавидиши врага твоего.

<p>44 Аз же глаголю вам: любите враги вашя, благословите кленущыя вы, добро творите ненавидящым вас, и молитеся за творящих вам напасть и изгонящыя вы,

<p>45 яко да будете сынове отца вашего, иже есть на небесех: яко солнце свое сияет на злыя и благия и дождит на праведныя и на неправедныя.

<p>46 Аще бо любите любящих вас, кую мзду имате; не и мытари ли тожде творят;

<p>47 И аще целуете други вашя токмо, что лишше творите; не и язычницы ли такожде творят;

<p>48 Будите убо вы совершени, якоже отец ваш небесный совершен есть.

%{Глава}6. Зачало 16.

<p>1 Внемлите милостыни вашея не творити пред\ человеки, да видими будете ими: аще ли же ни, мзды не имате от отца вашего, иже есть на небесех.

<p>2 Егда убо твориши милостыню, не воструби пред\ собою, якоже лицемери творят в сонмищих и в стогнах, яко да прославятся от человек. Аминь глаголю вам, восприемлют мзду свою.

<p>3 Тебе же творящу милостыню, да не увесть шуйца твоя, что творит десница твоя,

<p>4 яко да будет милостыня твоя в тайне: и отец твой, видяй в тайне, той воздаст тебе яве.

<p>5 И егда молишися, не буди якоже лицемери, яко любят в сонмищих и в стогнах путий стояще молитися, яко да явятся человеком. Аминь глаголю вам, яко восприемлют мзду свою.

<p>6 Ты же, егда молишися, вниди в клеть твою, и затворив двери твоя, помолися отцу твоему, иже в тайне: и отец твой, видяй в тайне, воздаст тебе яве.

<p>7 Молящеся же не лишше глаголите, якоже язычницы: мнят бо, яко во многоглаголании своем услышани будут:

<p>8 не подобитеся убо им: весть бо отец ваш, ихже требуете, прежде прошения вашего.

<p>9 Сице убо молитеся вы: отче наш, иже еси на небесех, да святится имя твое:

<p>10 да приидет царствие твое: да будет воля твоя, яко на небеси, и на земли:

<p>11 хлеб наш насущный даждь нам днесь:

<p>12 и остави нам долги нашя, яко и мы оставляем должником нашым:

<p>13 и не введи нас в напасть, но избави нас от лукаваго: яко твое есть царствие и сила и слава во веки. Аминь.

<p>14 (Зачало 17.) Аще бо отпущаете человеком согрешения их, отпустит и вам отец ваш небесный:

<p>15 аще ли не отпущаете человеком согрешения их, ни отец ваш отпустит вам согрешений ваших.

<p>16 Егда же поститеся, не будите якоже лицемери сетующе: помрачают бо лица своя, яко да явятся человеком постящеся. Аминь глаголю вам, яко восприемлют мзду свою.

<p>17 Ты же постяся помажи главу твою, и лице твое умый,

<p>18 яко да не явишися человеком постяся, но отцу твоему, иже в тайне: и отец твой, видяй в тайне, воздаст тебе яве.

<p>19 Не скрывайте себе сокровищ на земли, идеже червь и тля тлит, и идеже татие подкопывают и крадут:

<p>20 скрывайте же себе сокровище на небеси, идеже ни червь, ни тля тлит, и идеже татие не подкопывают, ни крадут:

<p>21 идеже бо есть сокровище ваше, ту будет и сердце ваше.

<p>22 (Зачало 18.) Светилник телу есть око. Аще убо будет око твое просто, все тело твое светло будет:

<p>23 аще ли око твое лукаво будет, все тело твое темно будет. Аще убо свет, иже в тебе, тма есть, то тма кольми;

<p>24 Никтоже может двема господинома работати: любо единаго возлюбит, а другаго возненавидит: или единаго держится, о друзем же нерадити начнет. Не можете Богу работати и мамоне.

<p>25 Сего ради глаголю вам: не пецытеся душею вашею, что ясте, или что пиете: ни телом вашим, во что облечетеся. Не душа ли болши есть пищи, и тело одежди;

<p>26 Воззрите на птицы небесныя, яко не сеют, ни жнут, ни собирают в житницы, и отец ваш небесный питает их. Не вы ли паче лучши их есте;

<p>27 Кто же от вас пекийся может приложити возрасту своему лакоть един;

<p>28 И о одежди что печетеся; Смотрите крин селных, како растут: не труждаются, ни прядут:

<p>29 глаголю же вам, яко ни соломон во всей славе своей облечеся, яко един от сих:

<p>30 аще же сено селное, днесь суще и утре в пещь вметаемо, Бог тако одевает, не много ли паче вас, маловери;

<p>31 (Зачало 19.) Не пецытеся убо, глаголюще: что ямы, или что пием, или чим одеждемся;

<p>32 Всех бо сих языцы ищут: весть бо отец ваш небесный, яко требуете сих всех.

<p>33 Ищите же прежде царствия божия и правды его, и сия вся приложатся вам.

<p>34 Не пецытеся убо на утрей, утрений бо собою печется: довлеет дневи злоба {попечение} его.

%{Глава}7. Зачало 20.

<p>1 Не судите, да не судими будете:

<p>2 имже бо судом судите, судят вам: и в нюже меру мерите, возмерится вам.

<p>3 Что же видиши сучец, иже во оце брата твоего, бервна же, еже есть во оце твоем, не чуеши;

<p>4 Или како речеши брату твоему: остави, да изму сучец из\ очесе твоего: и се, бервно во оце твоем;

<p>5 Лицемере, изми первее бервно из\ очесе твоего, и тогда узриши из\ъяти сучец из\ очесе брата твоего.

<p>6 Не дадите святая псом, ни пометайте бисер ваших пред\ свиниями, да не поперут их ногами своими и вращшеся расторгнут вы.

<p>7 (Зачало.) Просите, и дастся вам: ищите, и обрящете: толцыте, и отверзется вам:

<p>8 всяк бо просяй приемлет, и ищяй обретает, и толкущему отверзется.

<p>9 Или кто есть от вас человек, егоже аще воспросит сын его хлеба, еда камень подаст ему;

<p>10 Или аще рыбы просит, еда змию подаст ему;

<p>11 Аще убо вы, лукави суще, умеете даяния блага даяти чадом вашым, кольми паче отец ваш небесный даст блага просящым у него.

<p>12 (Зачало 21.) Вся убо, елика аще хощете, да творят вам человецы, тако и вы творите им: се бо есть закон и пророцы.

<p>13 Внидите узкими враты: яко пространная врата и широкий путь вводяй в пагубу, и мнози суть входящии им:

<p>14 что узкая врата, и тесный путь вводяй в живот, и мало их есть, иже обретают его.

<p>15 (Зачало 22.) Внемлите же от лживых пророк, иже приходят к вам во одеждах овчих, внутрь же суть волцы хищницы:

<p>16 от плод их познаете их. Еда об\ъемлют от терния грозды, или от репия смоквы;

<p>17 Тако всяко древо доброе плоды добры творит, а злое древо плоды злы творит:

<p>18 не может древо добро плоды злы творити, ни древо зло плоды добры творити.

<p>19 Всяко убо древо, еже не творит плода добра, посекают е и во огнь вметают.

<p>20 Темже убо от плод их познаете их.

<p>21 (Зачало 23.) Не всяк глаголяй ми: Господи, Господи, внидет в царствие небесное: но творяй волю отца моего, иже есть на небесех.

<p>22 Мнози рекут мне во он день: Господи, Господи, не в твое ли имя пророчествовахом, и твоим именем бесы изгонихом, и твоим именем силы многи сотворихом;

<p>23 И тогда исповем им, яко николиже знах вас: отидите от мене, делающии беззаконие.

<p>24 (Зачало 24.) Всяк убо, иже слышит словеса моя сия и творит я, уподоблю его мужу мудру, иже созда храмину свою на камени:

<p>25 и сниде дождь, и приидоша реки, и возвеяша ветри, и нападоша на храмину ту: и не падеся, основана бо бе на камени.

<p>26 И всяк слышай словеса моя сия, и не творя их, уподобится мужу уродиву, иже созда храмину свою на песце:

<p>27 и сниде дождь, и приидоша реки, и возвеяша ветри, и опрошася храмине той, и падеся: и бе разрушение ея велие.

<p>28 И бысть егда сконча Иисус словеса сия, дивляхуся народи о учении его:

<p>29 бе бо учя их яко власть имея, и не яко книжницы (и фарисее).

%{Глава}8.

<p>1 Сшедшу же ему с горы, в\ъслед его идяху народи мнози.

<p>2 И се, прокажен пришед кланяшеся ему, глаголя: Господи, аще хощеши, можеши мя очистити.

<p>3 И простер руку Иисус, коснуся ему, глаголя: хощу, очистися. И абие очистися ему проказа.

<p>4 И глагола ему Иисус: виждь, ни комуже повеждь: но шед покажися иереови и принеси дар, егоже повеле (в законе) моисей, во свидетелство им.

<p>5 (Зачало 25.) Вшедшу же ему в капернаум, приступи к нему сотник, моля его

<p>6 и глаголя: Господи, отрок мой лежит в дому разслаблен, люте стражда.

<p>7 И глагола ему Иисус: аз пришед исцелю его.

<p>8 И отвещав сотник, рече (ему): Господи, несмь достоин, да под\ кров мой внидеши: но токмо рцы слово, и исцелеет отрок мой:

<p>9 ибо аз человек есмь под\ властию, имый под\ собою воины: и глаголю сему: иди, и идет: и другому: прииди, и приходит: и рабу моему: сотвори сие, и сотворит.

<p>10 Слышав же Иисус, удивися, и рече грядущым по нем: аминь глаголю вам: ни во Исраили толики веры обретох.

<p>11 Глаголю же вам, яко мнози от восток и запад приидут и возлягут со авраамом и исааком и иаковом во царствии небеснем:

<p>12 сынове же царствия изгнани будут во тму кромешнюю: ту будет плачь и скрежет зубом.

<p>13 И рече Иисус сотнику: иди, и якоже веровал еси, буди тебе. И исцеле отрок его в той час.

<p>14 (Зачало 26.) И пришед Иисус в дом петров, виде тещу его лежащу и огнем жегому,

<p>15 и прикоснуся руце ея, и остави ю огнь: и воста и служаше ему.

<p>16 Позде же бывшу, приведоша к нему бесны многи: и изгна духи словом и вся болящыя исцели:

<p>17 да сбудется реченное исаием пророком, глаголющим: той недуги нашя прият и болезни понесе.

<p>18 Видев же Иисус многи народы окрест себе, повеле (учеником) ити на он пол.

<p>19 И приступль един книжник, рече ему: учителю, иду по тебе, аможе аще идеши.

<p>20 Глагола ему Иисус: лиси язвины имут, и птицы небесныя гнезда: сын же человеческий не имать где главы подклонити.

<p>21 Другий же от ученик его рече ему: Господи, повели ми прежде ити и погребсти отца моего.

<p>22 Ии~с же рече ему: гряди по мне и остави мертвых погребсти своя мертвецы.

<p>23 (Зачало 27.) И влезшу ему в корабль, по нем идоша ученицы его.

<p>24 И се, трус велик бысть в мори, якоже кораблю покрыватися волнами: той же спаше.

<p>25 И пришедше ученицы его возбудиша его, глаголюще: Господи, спаси ны, погибаем.

<p>26 И глагола им: что страшливи есте, маловери; Тогда востав запрети ветром и морю, и бысть тишина велия.

<p>27 Человецы же чудишася, глаголюще: кто есть сей, яко и ветри и море послушают его;

<p>28 (Зачало 28.) И пришедшу ему на он пол, в страну гергесинскую, сретоста его два бесна от гроб исходяща, люта зело, яко не мощи никому минути путем тем.

<p>29 И се, возописта глаголюща: что нама и тебе, Иисусе сыне божий; пришел еси семо прежде времене мучити нас.

<p>30 Бяше же далече от нею стадо свиний много пасомо.

<p>31 Беси же моляху его, глаголюще: аще изгониши ны, повели нам ити в стадо свиное.

<p>32 И рече им: идите. они же изшедше идоша в стадо свиное: и се, (абие) устремися стадо все по брегу в море, и утопоша в водах.

<p>33 Пасущии же бежаша, и шедше во град, возвестиша вся, и о бесною.

<p>34 И се, весь град изыде в сретение Иисусови: и видевше его, молиша, яко дабы прешел от предел их.

%{Глава}9. Зачало 29.

<p>1 И влез в корабль, прейде и прииде во свой град.

<p>2 И се, принесоша ему разслаблена (жилами), на одре лежаща: и видев Иисус веру их, рече разслабленному: дерзай, чадо, отпущаются ти греси твои.

<p>3 И се, нецыи от книжник реша в себе: сей хулит.

<p>4 И видев Иисус помышления их, рече: вскую вы мыслите лукавая в сердцах своих;

<p>5 что бо есть удобее рещи: отпущаются ти греси: или рещи: востани и ходи;

<p>6 но да увесте, яко власть имать сын человеческий на земли отпущати грехи: тогда глагола разслабленному: востани, возми твой одр и иди в дом твой.

<p>7 И востав, (взем одр свой,) иде в дом свой.

<p>8 Видевше же народи чудишася и прославиша Бога, давшаго власть таковую человеком.

<p>9 (Зачало 30.) И преходя Иисус оттуду, виде человека седяща на мытнице, матфеа глаголема: и глагола ему: по мне гряди. И востав по нем иде.

<p>10 И бысть ему возлежащу в дому, и се, мнози мытари и грешницы пришедше возлежаху со Иисусом и со ученики его.

<p>11 И видевше фарисее, глаголаху учеником его: почто с мытари и грешники учитель ваш яст и пиет;

<p>12 Ии~с же слышав рече им: не требуют здравии врача, но болящии:

<p>13 шедше же научитеся, что есть: милости хощу, а не жертвы; не приидох бо призвати праведники, но грешники на покаяние.

<p>14 (Зачало 31.) Тогда приступиша к нему ученицы иоанновы, глаголюще: почто мы и фарисее постимся много, ученицы же твои не постятся;

<p>15 И рече им Иисус: еда могут сынове брачнии плакати, елико время с ними есть жених; Приидут же дние, егда отимется от них жених, и тогда постятся.

<p>16 Никтоже бо приставляет приставления плата небелена ризе ветсе: возмет бо кончину свою от ризы {отторгнет бо приставление его от ризы (нечто)}, и горша дира будет.

<p>17 Ниже вливают вина нова в мехи ветхи: аще ли же ни, то просадятся меси, и вино пролиется, и меси погибнут: но вливают вино ново в мехи новы, и обое соблюдется.

<p>18 (Зачало 32.) Сия ему глаголющу к ним, се, князь некий пришед кланяшеся ему, глаголя, яко дщи моя ныне умре: но пришед возложи на ню руку твою, и оживет.

<p>19 И востав Иисус по нем иде, и ученицы его.

<p>20 И се, жена кровоточива дванадесяте лет, приступльши созади, прикоснуся воскрилию ризы его,

<p>21 глаголаше бо в себе: аще токмо прикоснуся ризе его, спасена буду.

<p>22 Ии~с же обращься и видев ю, рече: дерзай, дщи, вера твоя спасе тя. И спасена бысть жена от часа того.

<p>23 И пришед Иисус в дом княжь, и видев сопцы и народ молвящь,

<p>24 глагола им: отидите, не умре бо девица, но спит. И ругахуся ему.

<p>25 Егда же изгнан бысть народ, вшед ят ю за руку: и воста девица.

<p>26 И изыде весть сия по всей земли той.

<p>27 (Зачало 33.) И преходящу оттуду Иисусови, по нем идоста два слепца, зовуща и глаголюща: помилуй ны, (Иисусе) сыне Давидов.

<p>28 Пришедшу же ему в дом, приступиста к нему слепца, и глагола има Иисус: веруета ли, яко могу сие сотворити; Глаголаста ему: ей, Господи.

<p>29 Тогда прикоснуся очию их, глаголя: по вере ваю буди вама.

<p>30 И отверзостася очи има: и запрети има Иисус, глаголя: блюдита, да никтоже увесть.

<p>31 Она же изшедша прослависта его по всей земли той.

<p>32 Тема же исходящема, се, приведоша к нему человека нема беснуема.

<p>33 И изгнану бесу, проглагола немый. И дивишася народи, глаголюще, яко николиже явися тако во Исраили.

<p>34 Фарисее же глаголаху: о князи бесовстем изгонит бесы.

<p>35 И прохождаше Иисус грады вся и веси, учя на сонмищих их, и проповедая евангелие царствия, и целя всяк недуг и всяку язю в людех.

<p>36 (Зачало 34.) Видев же народы, милосердова о них, яко бяху смятени и отвержени, яко овцы не имущыя пастыря.

<p>37 Тогда глагола учеником своим: жатва убо многа, делателей же мало:

<p>38 молитеся убо господину жатвы, яко да изведет делатели на жатву свою.

%{Глава}10. Зачало.

<p>1 И призва обанадесять ученики своя, даде им власть на дусех нечистых, яко да изгонят их, и целити всяк недуг и всяку болезнь.

<p>2 Дванадесятих же апостолов имена суть сия: первый симон, иже нарицается петр, и андрей брат его: иаков зеведеев и иоанн брат его:

<p>3 филипп и варфоломей: фома и матфей мытарь: иаков алфеев и леввей, нареченный фаддей:

<p>4 симон кананит и иуда искариотский, иже и предаде его.

<p>5 Сия обанадесять посла Иисус, заповеда им, глаголя: на путь язык не идите и во град самарянский не внидите:

<p>6 идите же паче ко овцам погибшым дому Исраилева:

<p>7 ходяще же проповедуйте, глаголюще, яко приближися царствие небесное:

<p>8 болящыя исцеляйте, прокаженныя очищайте, мертвыя воскрешайте, бесы изгоняйте: туне приясте, туне дадите.

<p>9 (Зачало 35.) Не стяжите злата, ни сребра, ни меди при поясех ваших,

<p>10 ни пиры в путь, ни двою ризу, ни сапог, ни жезла: достоин бо есть делатель мзды своея.

<p>11 В оньже аще (колиждо) град или весь внидете, испытайте, кто в нем достоин есть, и ту пребудите, дондеже изыдете:

<p>12 входяще же в дом целуйте его, глаголюще: мир дому сему:

<p>13 и аще убо будет дом достоин, приидет мир ваш нань: аще ли же не будет достоин, мир ваш к вам возвратится.

<p>14 И иже аще не приимет вас, ниже послушает словес ваших, исходяще из\ дому или из\ града того, оттрясите прах ног ваших:

<p>15 аминь глаголю вам: отраднее будет земли содомстей и гоморрстей в день судный, неже граду тому.

<p>16 (Зачало 36.) Се, аз посылаю вас яко овцы посреде волков: будите убо мудри яко змия, и цели яко голубие.

<p>17 Внемлите же от человек: предадят бо вы на сонмы, и на соборищих их биют вас,

<p>18 и пред\ владыки же и цари ведени будете мене ради, во свидетелство им и языком.

<p>19 Егда же предают вы, не пецытеся, како или что возглаголете: дастбося вам в той час, что возглаголете:

<p>20 не вы бо будете глаголющии, но дух отца вашего глаголяй в вас.

<p>21 Предаст же брат брата на смерть, и отец чадо: и востанут чада на родители и убиют их:

<p>22 и будете ненавидими всеми имене моего ради: претерпевый же до конца, той спасен будет.

<p>23 (Зачало 37.) Егда же гонят вы во граде сем, бегайте в другий. Аминь бо глаголю вам: не имате скончати грады Исраилевы, дондеже приидет сын человеческий.

<p>24 Несть ученик над\ учителя (своего), ниже раб над\ господина своего:

<p>25 довлеет ученику, да будет яко учитель его, и раб яко господь его. Аще господина дому веельзевула нарекоша, кольми паче домашния его;

<p>26 Не убойтеся убо их: ничтоже бо есть покровено, еже не открыется, и тайно, еже не уведено будет.

<p>27 Еже глаголю вам во тме, рцыте во свете: и еже во ушы слышите, проповедите на кровех.

<p>28 И не убойтеся от убивающих тело, души же не могущих убити: убойтеся же паче могущаго и душу и тело погубити в геенне.

<p>29 Не две ли птице ценитеся единому ассарию; и ни едина от них падет на земли без\ отца вашего:

<p>30 вам же и власи главнии вси изочтени суть:

<p>31 не убойтеся убо: мнозех птиц лучши есте вы.

<p>32 (Зачало 38.) Всяк убо иже исповесть мя пред\ человеки, исповем его и аз пред\ отцем моим, иже на небесех:

<p>33 а иже отвержется мене пред\ человеки, отвергуся его и аз пред\ отцем моим, иже на небесех.

<p>34 Не мните, яко приидох воврещи мир на землю: не приидох воврещи мир, но мечь:

<p>35 приидох бо разлучити человека на отца своего, и дщерь на матерь свою, и невесту на свекровь свою.

<p>36 И врази человеку домашнии его.

<p>37 (Зачало 39.) Иже любит отца или матерь паче мене, несть мене достоин: и иже любит сына или дщерь паче мене, несть мене достоин:

<p>38 и иже не приимет креста своего и в\ъслед мене грядет, несть мене достоин.

<p>39 Обретый душу свою погубит ю: а иже погубит душу свою мене ради, обрящет ю.

<p>40 Иже вас приемлет, мене приемлет: и иже приемлет мене, приемлет пославшаго мя:

<p>41 приемляй пророка во имя пророчо, мзду пророчу приимет: и приемляй праведника во имя праведничо, мзду праведничу приимет:

<p>42 и иже аще напоит единаго от малых сих чашею студены воды токмо, во имя ученика, аминь глаголю вам, не погубит мзды своея.

%{Глава}11.

<p>1 И бысть, егда соверши Иисус заповедая обеманадесяте ученикома своима, прейде оттуду учити и проповедати во градех их.

<p>2 (Зачало 40.) Иоанн же слышав во узилищи дела Христова, посла два от ученик своих,

<p>3 рече ему: ты ли еси грядый, или иного чаем;

<p>4 И отвещав Иисус рече има: шедша возвестита иоаннови, яже слышита и видита:

<p>5 слепии прозирают и хромии ходят, прокаженнии очищаются и глусии слышат, мертвии востают и нищии благовествуют:

<p>6 и блажен есть, иже аще не соблазнится о мне.

<p>7 Тема же исходящема, начат Иисус народом глаголати о иоанне: чесо изыдосте в пустыню видети; трость ли ветром колеблему;

<p>8 Но чесо изыдосте видети; человека ли в мягки ризы облеченна; Се, иже мягкая носящии, в домех царских суть.

<p>9 Но чесо изыдосте видети; пророка ли; Ей, глаголю вам, и лишше пророка.

<p>10 Сей бо есть, о немже есть писано: се, аз посылаю ангела моего пред\ лицем твоим, иже уготовит путь твой пред\ тобою.

<p>11 Аминь глаголю вам, не воста в рожденных женами болий иоанна крестителя: мний же во царствии небеснем болий его есть.

<p>12 От дний же иоанна крестителя доселе царствие небесное нудится {с нуждею восприемлется}, и нуждницы восхищают е:

<p>13 вси бо пророцы и закон до иоанна прорекоша.

<p>14 И аще хощете прияти, той есть илиа хотяй приити:

<p>15 имеяй ушы слышати да слышит.

<p>16 (Зачало 41.) Кому же уподоблю род сей; Подобен есть детем седящым на торжищих, и возглашающым другом своим

<p>17 и глаголющым: пискахом вам, и не плясасте: плакахом вам, и не рыдасте.

<p>18 Прииде бо иоанн ни ядый, ни пияй: и глаголют: беса имать.

<p>19 Прииде сын человеческий ядый и пияй: и глаголют: се, человек ядца и винопийца, мытарем друг и грешником. И оправдися премудрость от чад своих.

<p>20 (Зачало 42.) Тогда начат Иисус поношати градовом, в нихже быша множайшыя силы его, зане не покаяшася:

<p>21 горе тебе, хоразине, горе тебе, вифсаидо: яко аще в тире и сидоне быша силы были бывшыя в вас, древле убо во вретищи и пепеле покаялися быша:

<p>22 обаче глаголю вам тиру и сидону отраднее будет в день судный, неже вам.

<p>23 И ты, капернауме, иже до небес вознесыйся, до ада снидеши: зане аще в содомех быша силы были бывшыя в тебе, пребыли убо быша до днешняго дне:

<p>24 обаче глаголю вам, яко земли содомстей отраднее будет в день судный, неже тебе.

<p>25 В то время отвещав Иисус рече: исповедаютися, отче, Господи небесе и земли, яко утаил еси сия от премудрых и разумных и открыл еси та младенцем:

<p>26 ей, отче, яко тако бысть благоволение пред\ тобою.

<p>27 (Зачало 43.) Вся мне предана суть отцем моим: и никтоже знает сына, токмо отец: ни отца кто знает, токмо сын, и емуже аще волит сын открыти.

<p>28 Приидите ко мне вси труждающиися и обремененнии, и аз упокою вы:

<p>29 возмите иго мое на себе и научитеся от мене, яко кроток есмь и смирен сердцем: и обрящете покой душам вашым:

<p>30 иго бо мое благо, и бремя мое легко есть.

%{Глава}12. Зачало 44.

<p>1 В то время иде Иисус в субботы сквозе сеяния: ученицы же его взалкаша и начаша востерзати класы и ясти.

<p>2 Фарисее же видевше реша ему: се, ученицы твои творят, егоже не достоит творити в субботу.

<p>3 он же рече им: несте ли чли, что сотвори Давид, егда взалка сам и сущии с ним;

<p>4 како вниде в храм божий и хлебы предложения снеде, ихже не достойно бе ему ясти, ни сущым с ним, токмо иереем единым;

<p>5 или несте чли в законе, яко в субботы священницы в церкви субботы сквернят и неповинни суть;

<p>6 глаголю же вам, яко церкве боле есть зде:

<p>7 аще ли бысте ведали, что есть: милости хощу, а не жертвы, николиже убо бысте осуждали неповинных:

<p>8 господь бо есть и субботы сын человеческий.

<p>9 (Зачало 45.) И прешед оттуду, прииде на сонмище их.

<p>10 И се, человек бе ту, руку имый суху. И вопросиша его, глаголюще: аще достоит в субботы целити; да на него возглаголют.

<p>11 он же рече им: кто есть от вас человек, иже имать овча едино, и аще впадет сие в субботы в яму, не имет ли е и измет;

<p>12 кольми убо лучши есть человек овчате; темже достоит в субботы добро творити.

<p>13 Тогда глагола человеку: простри руку твою. И простре: и утвердися цела яко другая.

<p>14 (Зачало 46.) Фарисее же шедше совет сотвориша на него, како его погубят. Ии~с же разумев отиде оттуду.

<p>15 (Зачало.) И по нем идоша народи мнози, и исцели их всех:

<p>16 и запрети им, да не яве его творят:

<p>17 яко да сбудется реченное исаием пророком, глаголющим:

<p>18 се, отрок мой, егоже изволих, возлюбленный мой, наньже благоволи душа моя: положу дух мой на нем, и суд языком возвестит:

<p>19 не преречет, ни возопиет, ниже услышит кто на распутиих гласа его:

<p>20 трости сокрушенны не преломит и лена внемшася не угасит, дондеже изведет в победу суд:

<p>21 и на имя его языцы уповати имут.

<p>22 Тогда приведоша к нему беснующася слепа и нема: и исцели его, яко слепому и немому глаголати и глядати.

<p>23 И дивляхуся вси народи глаголюще: еда сей есть (Христос) сын Давидов;

<p>24 Фарисее же слышавше реша: сей не изгонит бесы, токмо о веельзевуле князи бесовстем.

<p>25 Ведый же Иисус мысли их, рече им: всякое царство раздельшееся на ся запустеет, и всяк град или дом разделивыйся на ся не станет.

<p>26 И аще сатана сатану изгонит, на ся разделился есть: како убо станет царство его;

<p>27 И аще аз о веельзевуле изгоню бесы, сынове ваши о ком изгонят; сего ради тии вам будут судии.

<p>28 Аще ли же аз о дусе божии изгоню бесы, убо постиже на вас царствие божие.

<p>29 Или како может кто внити в дом крепкаго и сосуды его расхитити, аще не первее свяжет крепкаго, и тогда дом его расхитит;

<p>30 (Зачало 47.) Иже несть со мною, на мя есть: и иже не собирает со мною, расточает.

<p>31 Сего ради глаголю вам: всяк грех и хула отпустится человеком: а яже на духа хула не отпустится человеком:

<p>32 и иже аще речет слово на сына человеческаго, отпустится ему: а иже речет на духа святаго, не отпустится ему ни в сей век, ни в будущий.

<p>33 Или сотворите древо добро и плод его добр: или сотворите древо зло и плод его зол: от плода бо древо познано будет.

<p>34 Порождения ехиднова, како можете добро глаголати, зли суще; От избытка бо сердца уста глаголют.

<p>35 Благий человек от благаго сокровища износит благая: и лукавый человек от лукаваго сокровища износит лукавая.

<p>36 Глаголю же вам, яко всяко слово праздное, еже аще рекут человецы, воздадят о нем слово в день судный:

<p>37 от словес бо своих оправдишися и от словес своих осудишися.

<p>38 (Зачало 48.) Тогда отвещаша нецыи от книжник и фарисей, глаголюще: учителю, хощем от тебе знамение видети.

<p>39 он же отвещав рече им: род лукав и прелюбодей знамения ищет, и знамение не дастся ему, токмо знамение ионы пророка:

<p>40 якоже бо бе иона во чреве китове три дни и три нощы, тако будет и сын человеческий в сердцы земли три дни и три нощы.

<p>41 Мужие ниневитстии востанут на суд с родом сим и осудят его, яко покаяшася проповедию иониною: и се, боле ионы зде.

<p>42 Царица южская востанет на суд с родом сим и осудит и, яко прииде от конец земли слышати премудрость соломонову: и се, боле соломона зде.

<p>43 Егда же нечистый дух изыдет от человека, преходит сквозе безводная места, ищя покоя, и не обретает:

<p>44 тогда речет: возвращуся в дом мой, отнюдуже изыдох. И пришед обрящет празден, пометен и украшен:

<p>45 тогда идет и поймет с собою седмь иных духов лютейших себе, и вшедше живут ту: и будут последняя человеку тому горша первых. Тако будет и роду сему лукавому.

<p>46 (Зачало 49.) Еще же ему глаголющу к народом, се, Мати (его) и братия его стояху вне, ищуще глаголати ему.

<p>47 Рече же некий ему: се, Мати твоя и братия твоя вне стоят, хотяще глаголати тебе.

<p>48 он же отвещав рече ко глаголющему ему: кто есть Мати моя, и кто суть братия моя;

<p>49 И простер руку свою на ученики своя, рече: се, Мати моя и братия моя:

<p>50 иже бо аще сотворит волю отца моего, иже есть на небесех, той брат мой, и сестра, и Мати (ми) есть.

%{Глава}13.

<p>1 В день же той изшед Иисус из\ дому, седяше при мори.

<p>2 И собрашася к нему народи мнози, якоже ему в корабль влезти и сести: и весь народ на брезе стояше.

<p>3 И глагола им притчами много, глаголя: (Зачало 50.) се, изыде сеяй, да сеет:

<p>4 и сеющу ему, ова падоша при пути, и приидоша птицы и позобаша я:

<p>5 другая же падоша на каменных, идеже не имеяху земли многи, и абие прозябоша, зане не имеяху глубины земли:

<p>6 солнцу же возсиявшу присвянуша, и зане не имеяху корения, изсхоша:

<p>7 другая же падоша в тернии, и взыде терние и подави их:

<p>8 другая же падоша на земли добрей и даяху плод, ово убо сто, ово же шестьдесят, ово же тридесять:

<p>9 имеяй ушы слышати да слышит.

<p>10 (Зачало 51.) И приступивше ученицы (его) рекоша ему: почто притчами глаголеши им;

<p>11 он же отвещав рече им: яко вам дано есть разумети тайны царствия небеснаго, онем же не дано есть:

<p>12 иже бо имать, дастся ему и преизбудет (ему): а иже не имать, и еже имать, возмется от него:

<p>13 сего ради в притчах глаголю им, яко видяще не видят, и слышаще не слышат, ни разумеют:

<p>14 и сбывается в них пророчество исаиино, глаголющее: слухом услышите, и не имате разумети: и зряще узрите, и не имате видети:

<p>15 отолсте бо сердце людий сих, и ушима тяжко слышаша, и очи свои смежиша, да не когда узрят очима, и ушима услышат, и сердцем уразумеют, и обратятся, и исцелю их.

<p>16 Ваша же блаженна очеса, яко видят, и уши ваши, яко слышат:

<p>17 аминь бо глаголю вам, яко мнози пророцы и праведницы вожделеша видети, яже видите, и не видеша, и слышати, яже слышите, и не слышаша.

<p>18 Вы же услышите притчу сеющаго:

<p>19 всякому слышащему слово царствия и не разумевающу, приходит лукавый и восхищает всеянное в сердцы его: сие есть, еже при пути сеянное.

<p>20 А на камени сеянное, сие есть слышай слово и абие с радостию приемлет е:

<p>21 не имать же корене в себе, но привременен есть: бывши же печали или гонению словесе ради, абие соблажняется.

<p>22 А сеянное в тернии, се есть слышай слово, и печаль века сего и лесть богатства подавляет слово, и без\ плода бывает.

<p>23 А сеянное на добрей земли, се есть слышай слово и разумевая: иже убо плод приносит и творит ово сто, ово же шестьдесят, ово тридесять.

<p>24 (Зачало 52.) Ину притчу предложи им, глаголя: уподобися царствие небесное человеку, сеявшу доброе семя на селе своем:

<p>25 спящым же человеком, прииде враг его и всея плевелы посреде пшеницы и отиде:

<p>26 егда же прозябе трава и плод сотвори, тогда явишася и плевелие.

<p>27 Пришедше же раби господина, реша ему: господи, не доброе ли семя сеял еси на селе твоем; откуду убо имать плевелы;

<p>28 он же рече им: враг человек сие сотвори. Раби же реша ему: хощеши ли убо, да шедше исплевем я;

<p>29 он же рече (им): ни: да не когда восторгающе плевелы, восторгнете купно с ними (и) пшеницу:

<p>30 оставите расти обое купно до жатвы: и во время жатвы реку жателем: соберите первее плевелы и свяжите их в снопы, яко сожещи я: а пшеницу соберите в житницу мою.

<p>31 (Зачало 53.) Ину притчу предложи им, глаголя: подобно есть царствие небесное зерну горушичну, еже взем человек всея на селе своем,

<p>32 еже малейше убо есть от всех семен: егда же возрастет, более (всех) зелий есть и бывает древо, яко приити птицам небесным и витати на ветвех его.

<p>33 Ину притчу глагола им: подобно есть царствие небесное квасу, егоже вземши жена скры в сатех триех муки, дондеже вскисоша вся.

<p>34 Сия вся глагола Иисус в притчах народом, и без\ притчи ничесоже глаголаше к ним:

<p>35 яко да сбудется реченное пророком, глаголющим: отверзу в притчах уста моя: отрыгну сокровенная от сложения мира.

<p>36 Тогда оставль народы, прииде в дом Иисус. (Зачало 54.) И приступиша к нему ученицы его, глаголюще: скажи нам притчу плевел селных.

<p>37 он же отвещав рече им: сеявый доброе семя есть сын человеческий:

<p>38 а село есть мир: доброе же семя, сии суть сынове царствия, а плевелие суть сынове неприязненнии:

<p>39 а враг всеявый их есть диавол: а жатва кончина века есть: а жатели ангели суть.

<p>40 Якоже убо собирают плевелы и огнем сожигают, тако будет в скончание века сего:

<p>41 послет сын человеческий ангелы своя, и соберут от царствия его вся соблазны и творящих беззаконие

<p>42 и ввергут их в пещь огненну: ту будет плачь и скрежет зубом:

<p>43 тогда праведницы просветятся яко солнце в царствии отца их. Имеяй ушы слышати да слышит.

<p>44 (Зачало 55.) Паки подобно есть царствие небесное сокровищу сокровену на селе, еже обрет человек скры, и от радости его идет, и вся, елика имать, продает, и купует село то.

<p>45 Паки подобно есть царствие небесное человеку купцу, ищущу добрых бисерей,

<p>46 иже обрет един многоценен бисер, шед продаде вся, елика имяше, и купи его.

<p>47 Паки подобно есть царствие небесное неводу ввержену в море и от всякаго рода собравшу,

<p>48 иже егда исполнися, извлекоша и на край, и седше избраша добрыя в сосуды, а злыя извергоша вон.

<p>49 Тако будет в скончание века: изыдут ангели, и отлучат злыя от среды праведных,

<p>50 и ввергут их в пещь огненную: ту будет плачь и скрежет зубом.

<p>51 Глагола им Иисус: разуместе ли сия вся; Глаголаша ему: ей, Господи.

<p>52 он же рече им: сего ради всяк книжник, научився царствию небесному, подобен есть человеку домовиту, иже износит от сокровища своего новая и ветхая.

<p>53 (Зачало 56.) И бысть, егда сконча Иисус притчи сия, прейде оттуду.

<p>54 И пришед во отечествие свое, учаше их на сонмищи их, яко дивитися им и глаголати: откуду сему премудрость сия и силы;

<p>55 не сей ли есть тектонов сын; не Мати ли его нарицается Мариам, и братия его иаков и иосий, и симон и иуда;

<p>56 и сестры его не вся ли в нас суть; откуду убо сему сия вся;

<p>57 И блажняхуся о нем. Ии~с же рече им: несть пророк без\ чести, токмо во отечествии своем и в дому своем.

<p>58 И не сотвори ту сил многих за неверство их.

%{Глава}14. Зачало 57.

<p>1 В то время услыша ирод четвертовластник слух Иисусов

<p>2 и рече отроком своим: сей есть иоанн креститель: той воскресе от мертвых, и сего ради силы деются о нем.

<p>3 Ирод бо емь иоанна, связа его и всади в темницу, иродиады ради жены филиппа брата своего:

<p>4 глаголаше бо ему иоанн: не достоит ти имети ея.

<p>5 И хотящь его убити, убояся народа, зане яко пророка его имеяху.

<p>6 Дню же бывшу рождества иродова, пляса дщи иродиадина посреде и угоди иродови:

<p>7 темже и с клятвою изрече ей дати, егоже аще воспросит.

<p>8 она же наваждена материю своею, даждь ми, рече, зде на блюде главу иоанна крестителя.

<p>9 И печален бысть царь: клятвы же ради и за возлежащих с ним, повеле дати (ей)

<p>10 и послав усекну иоанна в темнице.

<p>11 И принесоша главу его на блюде и даша девице: и отнесе матери своей.

<p>12 И приступльше ученицы его взяша тело (его) и погребоша е: и пришедше возвестиша Иисусови.

<p>13 И слышав Иисус отиде оттуду в корабли в пусто место един {особь}: и слышавше народи по нем идоша пеши от градов.

<p>14 (Зачало 58.) И изшед Иисус виде мног народ, и милосердова о них, и исцели недужныя их.

<p>15 Позде же бывшу, приступиша к нему ученицы его, глаголюще: пусто есть место, и час уже мину: отпусти народы, да шедше в веси купят брашна себе.

<p>16 Ии~с же рече им: не требуют отити: дадите им вы ясти.

<p>17 они же глаголаша ему: не имамы зде токмо пять хлеб и две рыбе.

<p>18 он же рече: принесите ми их семо.

<p>19 И повелев народом возлещи на траве, и прием пять хлеб и обе рыбе, воззрев на небо, благослови и преломив даде учеником хлебы, ученицы же народом.

<p>20 И ядоша вси и насытишася: и взяша избытки укрух, дванадесять кошя исполнь:

<p>21 ядущих же бе мужей яко пять тысящ, разве жен и детей.

<p>22 (Зачало 59.) И абие понуди Иисус ученики своя влезти в корабль и варити его на оном полу {пред\ъити ему на он пол}, дондеже отпустит народы.

<p>23 И отпустив народы, взыде на гору един помолитися: позде же бывшу, един бе ту.

<p>24 Корабль же бе посреде моря влаяся волнами: бе бо противен ветр.

<p>25 В четвертую же стражу нощи иде к ним Иисус, ходя по морю.

<p>26 И видевше его ученицы по морю ходяща, смутишася, глаголюще, яко призрак есть: и от страха возопиша.

<p>27 Абие же рече им Иисус, глаголя: дерзайте: аз есмь, не бойтеся.

<p>28 Отвещав же петр рече: Господи, аще ты еси, повели ми приити к тебе по водам. он же рече: прииди.

<p>29 И излез из\ корабля петр, хождаше по водам, приити ко Иисусови:

<p>30 видя же ветр крепок, убояся, и начен утопати, возопи, глаголя: Господи, спаси мя.

<p>31 И абие Иисус простер руку, ят его и глагола ему: маловере, почто усумнелся еси;

<p>32 И влезшема има в корабль, преста ветр.

<p>33 Сущии же в корабли пришедше поклонишася ему, глаголюще: воистинну божий сын еси.

<p>34 И прешедше приидоша в землю геннисарефскую.

<p>35 (Зачало 60.) И познавше его мужие места того, послаша во всю страну ту, и принесоша к нему вся болящыя:

<p>36 и моляху его, да токмо прикоснутся вскрилию ризы его: и елицы прикоснушася, спасени быша.

%{Глава}15.

<p>1 Тогда приступиша ко Иисусови иже от иерусалима книжницы и фарисее, глаголюще:

<p>2 почто ученицы твои преступают предание старец; не умывают бо рук своих, егда хлеб ядят.

<p>3 он же отвещав рече им: почто и вы преступаете заповедь божию за предание ваше;

<p>4 Бог бо заповеда, глаголя: чти отца и матерь: и: иже злословит отца или матерь, смертию да умрет.

<p>5 Вы же глаголете: иже аще речет отцу или матери: дар, имже бы от мене пользовался еси:

<p>6 и да не почтит отца своего или матере {матере своея}: и разористе заповедь божию за предание ваше.

<p>7 Лицемери, добре пророчествова о вас исаиа, глаголя:

<p>8 приближаются мне людие сии усты своими и устнами чтут мя: сердце же их далече отстоит от мене:

<p>9 всуе же чтут мя, учаще учением, заповедем человеческим.

<p>10 И призвав народы, рече им: слышите и разумейте:

<p>11 не входящее во уста сквернит человека: но исходящее изо уст, то сквернит человека.

<p>12 (Зачало 61.) Тогда приступльше ученицы его реша ему: веси ли, яко фарисее слышавше слово соблазнишася;

<p>13 он же отвещав рече: всяк сад, егоже не насади отец мой небесный, искоренится:

<p>14 оставите их: вожди суть слепи слепцем: слепец же слепца аще водит, оба в яму впадетася.

<p>15 Отвещав же петр рече ему: скажи нам притчу сию.

<p>16 Ии~с же рече (им): единаче {еще} ли и вы без\ разума есте;

<p>17 не у ли разумеваете, яко всяко, еже входит во уста, во чрево вмещается и афедроном исходит;

<p>18 исходящая же изо уст, от сердца исходят, и та сквернят человека:

<p>19 от сердца бо исходят помышления злая, убийства, прелюбодеяния, любодеяния, татьбы, лжесвидетелства, хулы:

<p>20 сия суть сквернящая человека: а еже неумовенныма рукама ясти, не сквернит человека.

<p>21 (Зачало 62.) И изшед оттуду Иисус, отиде во страны тирския и сидонския.

<p>22 И се, жена хананейска, от предел тех изшедши, возопи к нему глаголющи: помилуй мя, Господи, сыне Давидов, дщи моя зле беснуется.

<p>23 он же не отвеща ей словесе. И приступльше ученицы его, моляху его, глаголюще: отпусти ю, яко вопиет в\ъслед нас.

<p>24 он же отвещав рече: несмь послан, токмо ко овцам погибшым дому Исраилева.

<p>25 она же пришедши поклонися ему, глаголющи: Господи, помози ми.

<p>26 он же отвещав рече: несть добро отяти хлеба чадом и поврещи псом.

<p>27 она же рече: ей, Господи: ибо и пси ядят от крупиц падающих от трапезы господей своих.

<p>28 Тогда отвещав Иисус рече ей: о, жено, велия вера твоя: буди тебе якоже хощеши. И исцеле дщи ея от того часа.

<p>29 (Зачало 63.) И прешед оттуду Иисус, прииде на море галилейское, и возшед на гору, седе ту.

<p>30 И приступиша к нему народи мнози, имуще с собою хромыя, слепыя, немыя, бедныя и ины многи, и привергоша их к ногама Иисусовыма: и исцели их:

<p>31 якоже народом дивитися, видящим немыя глаголюща, бедныя здравы, хромыя ходящя и слепыя видящя: и славляху Бога Исраилева.

<p>32 (Зачало 64.) Ии~с же призвав ученики своя, рече (им): милосердую о народе (сем), яко уже дни три приседят мне и не имут чесо ясти: и отпустити их не ядших не хощу, да не како ослабеют на пути.

<p>33 И глаголаша ему ученицы его: откуду нам в пустыни хлеби толицы, яко да насытится толик народ;

<p>34 И глагола им Иисус: колико хлебы имате; они же реша: седмь, и мало рыбиц.

<p>35 И повеле народом возлещи на земли,

<p>36 и приемь седмь хлебы и рыбы, хвалу воздав преломи и даде учеником своим, ученицы же народом.

<p>37 И ядоша вси и насытишася: и взяша избытки укрух, седмь кошниц исполнь:

<p>38 ядших же бяше четыре тысящы мужей, разве жен и детей.

<p>39 И отпустив народы, влезе в корабль и прииде в пределы магдалински.

%{Глава}16. Зачало 65.

<p>1 И приступиша (к нему) фарисее и саддукее, искушающе просиша его знамение с небесе показати им.

<p>2 он же отвещав рече им: вечеру бывшу, глаголете: ведро, чермнуетбося небо:

<p>3 и утру: днесь зима, чермнуетбося дряселуя небо. Лицемери, лице убо небесе умеете разсуждати, знамений же временом не можете (искусити).

<p>4 Род лукав и прелюбодейный знамения ищет: и знамение не дастся ему, токмо знамение ионы пророка. И оставль их, отиде.

<p>5 И прешедше ученицы его на он пол, забыша хлебы взяти.

<p>6 (Зачало 66.) Ии~с же рече им: внемлите и блюдитеся от кваса фарисейска и саддукейска.

<p>7 они же помышляху в себе, глаголюще: яко хлебы не взяхом.

<p>8 Разумев же Иисус рече им: что мыслите в себе, маловери, яко хлебы не взясте;

<p>9 не у ли разумеете, ниже помните пять хлебы пятим тысящам, и колико кош взясте;

<p>10 ни ли седмь хлебы четырем тысящам, и колико кошниц взясте;

<p>11 како не разумеете, яко не о хлебех рех вам внимати, (но) от кваса фарисейска и саддукейска;

<p>12 Тогда разумеша, яко не рече хранитися от кваса хлебнаго, но от учения фарисейска и саддукейска.

<p>13 (Зачало 67.) Пришед же Иисус во страны кесарии филипповы, вопрошаше ученики своя, глаголя: кого мя глаголют человецы быти, сына человеческаго;

<p>14 они же реша: ови убо иоанна крестителя, инии же илию, друзии же иеремию или единаго от пророк.

<p>15 Глагола им (Иисус): вы же кого мя глаголете быти;

<p>16 Отвещав же симон петр рече: ты еси Христос, сын Бога живаго.

<p>17 И отвещав Иисус рече ему: блажен еси, симоне, вар иона, яко плоть и кровь не яви тебе, но отец мой, иже на небесех:

<p>18 и аз же тебе глаголю, яко ты еси петр, и на сем камени созижду церковь мою, и врата адова не одолеют ей:

<p>19 и дам ти ключи царства небеснаго: и еже аще свяжеши на земли, будет связано на небесех: и еже аще разрешиши на земли, будет разрешено на небесех.

<p>20 (Зачало 68.) Тогда запрети Иисус учеником своим, да ни комуже рекут, яко сей есть Иисус Христос.

<p>21 Оттоле начат Иисус сказовати учеником своим, яко подобает ему ити во иерусалим и много пострадати от старец и архиерей и книжник, и убиену быти, и в третий день востати.

<p>22 И поемь его петр, начат пререцати ему глаголя: милосерд ты, Господи: не имать быти тебе сие.

<p>23 он же обращься рече петрови: иди за мною, сатано, соблазн ми еси: яко не мыслиши яже (суть) божия, но человеческая.

<p>24 (Зачало 69.) Тогда Иисус рече учеником своим: аще кто хощет по мне ити, да отвержется себе и возмет крест свой и по мне грядет:

<p>25 иже бо аще хощет душу свою спасти, погубит ю: и иже аще погубит душу свою мене ради, обрящет ю:

<p>26 кая бо польза человеку, аще мир весь приобрящет, душу же свою отщетит; или что даст человек измену за душу свою;

<p>27 приити бо имать сын человеческий во славе отца своего со ангелы своими, и тогда воздаст комуждо по деянием его:

<p>28 аминь глаголю вам, (яко) суть нецыи от зде стоящих, иже не имут вкусити смерти, дондеже видят сына человеческаго грядуща во царствии своем.

%{Глава}17. Зачало 70.

<p>1 И по днех шестих поят Иисус петра и иакова и иоанна брата его, и возведе их на гору высоку едины,

<p>2 и преобразися пред\ ними: и просветися лице его яко солнце, ризы же его быша белы яко свет.

<p>3 И се, явистася им моисей и илиа, с ним глаголюща.

<p>4 Отвещав же петр рече (ко) Иисусови: Господи, добро есть нам зде быти: аще хощеши, сотворим зде три сени, тебе едину, и моисеови едину, и едину илии.

<p>5 Еще (же) ему глаголющу, се, облак светел осени их: и се, глас из\ облака глаголя: сей есть сын мой возлюбленный, о немже благоволих: того послушайте.

<p>6 И слышавше ученицы падоша ницы и убояшася зело.

<p>7 И приступль Иисус прикоснуся их и рече: востаните и не бойтеся.

<p>8 Возведше же очи свои, ни когоже видеша, токмо Иисуса единаго.

<p>9 И сходящым им с горы, заповеда им Иисус, глаголя: ни комуже поведите видения, дондеже сын человеческий из\ мертвых воскреснет.

<p>10 (Зачало 71.) И вопросиша его ученицы его, глаголюще: что убо книжницы глаголют, яко илии подобает приити прежде;

<p>11 Ии~с же отвещав рече им: илиа убо приидет прежде и устроит вся:

<p>12 глаголю же вам, яко илиа уже прииде, и не познаша его, но сотвориша о нем, елика восхотеша: тако и сын человеческий имать пострадати от них.

<p>13 Тогда разумеша ученицы, яко о иоанне крестители рече им.

<p>14 (Зачало 72.) И пришедшым им к народу, приступи к нему человек, кланяяся ему

<p>15 и глаголя: Господи, помилуй сына моего, яко на новы месяцы беснуется и зле страждет: множицею бо падает во огнь и множицею в воду:

<p>16 и приведох его ко учеником твоим, и не возмогоша его исцелити.

<p>17 Отвещав же Иисус рече: о, роде неверный и развращенный, доколе буду с вами; доколе терплю вам; приведите ми его семо.

<p>18 И запрети ему Иисус, и изыде из\ него бес: и исцеле отрок от часа того.

<p>19 Тогда приступльше ученицы ко Иисусу на едине, реша: почто мы не возмогохом изгнати его;

<p>20 Ии~с же рече им: за неверствие ваше: аминь бо глаголю вам: аще имате веру яко зерно горушно, речете горе сей: прейди отсюду тамо, и прейдет: и ничтоже невозможно будет вам:

<p>21 сей же род не исходит, токмо молитвою и постом.

<p>22 Живущым же им в галилеи, рече им Иисус: предан имать быти сын человеческий в руце человеком,

<p>23 и убиют его, и в третий день востанет. И скорбни быша зело.

<p>24 (Зачало 73.) Пришедшым же им в капернаум, приступиша приемлющии дидрахмы к петрови и реша: учитель ваш не даст ли дидрахмы;

<p>25 Глаголя: ей. И егда вниде в дом, предвари его Иисус, глаголя: что ти мнится, симоне; царие земстии от киих приемлют дани или кинсон; от своих ли сынов, или от чужих;

<p>26 Глагола ему петр: от чужих. Рече ему Иисус: убо свободни суть сынове:

<p>27 но да не соблазним их, шед на море, верзи удицу, и, юже прежде имеши рыбу, возми: и отверз уста ей, обрящеши статир: той взем даждь им за мя и за ся.

%{Глава}18. Зачало 74.

<p>1 В той час приступиша ученицы ко Иисусу, глаголюще: кто убо болий есть в царствии небеснем;

<p>2 И призвав Иисус отроча, постави е посреде их

<p>3 и рече: аминь глаголю вам, аще не обратитеся и будете яко дети, не внидете в царство небесное:

<p>4 иже убо смирится яко отроча сие, той есть болий во царствии небеснем:

<p>5 и иже аще приимет отроча таково во имя мое, мене приемлет:

<p>6 а иже аще соблазнит единаго малых сих верующих в мя, уне есть ему, да обесится жернов оселский на выи его, и потонет в пучине морстей.

<p>7 Горе миру от соблазн: нужда бо есть приити соблазном: обаче горе человеку тому, имже соблазн приходит.

<p>8 Аще ли рука твоя или нога твоя соблажняет тя, отсецы ю и верзи от себе: добрейше ти есть внити в живот хрому или бедну {без\ руки}, неже две руце и две нозе имущу ввержену быти во огнь вечный:

<p>9 и аще око твое соблажняет тя, изми е и верзи от себе: добрейше ти есть со единем оком в живот внити, неже две оце имущу ввержену быти в геенну огненную.

<p>10 (Зачало 75.) Блюдите, да не презрите единаго (от) малых сих: глаголю бо вам, яко ангели их на небесех выну видят лице отца моего небеснаго.

<p>11 Прииде бо сын человеческий (взыскати и) спасти погибшаго.

<p>12 Что вам мнится; Аще будет некоему человеку сто овец, и заблудит едина от них: не оставит ли девятьдесят и девять в горах и шед ищет заблуждшия;

<p>13 и аще будет {приключится} обрести ю, аминь глаголю вам, яко радуется о ней паче, неже о девятидесятих и девяти не заблуждших.

<p>14 Тако несть воля пред\ отцем вашим небесным, да погибнет един от малых сих.

<p>15 Аще же согрешит к тебе брат твой, иди и обличи его между тобою и тем единем: аще тебе послушает, приобрел еси брата твоего:

<p>16 аще ли тебе не послушает, поими с собою еще единаго или два, да при устех двою или триех свидетелей станет всяк глагол:

<p>17 аще же не послушает их, повеждь церкви: аще же и церковь преслушает, буди тебе якоже язычник и мытарь.

<p>18 (Зачало 76.) Аминь (бо) глаголю вам: елика аще свяжете на земли, будут связана на небеси: и елика аще разрешите на земли, будут разрешена на небесех.

<p>19 Паки аминь глаголю вам, яко аще два от вас совещаета на земли о всяцей вещи, еяже аще просита, будет има от отца моего, иже на небесех:

<p>20 идеже бо еста два или трие собрани во имя мое, ту есмь посреде их.

<p>21 Тогда приступль к нему петр рече: Господи, колькраты аще согрешит в мя брат мой, и отпущу ли ему до седмь крат;

<p>22 Глагола ему Иисус: не глаголю тебе: до седмь крат, но до седмьдесят крат седмерицею.

<p>23 (Зачало 77.) Сего ради уподобися царствие небесное человеку царю, иже восхоте стязатися о словеси с рабы своими.

<p>24 Наченшу же ему стязатися, приведоша ему единаго должника тмою талант:

<p>25 не имущу же ему воздати, повеле и господь его продати, и жену его, и чада, и вся, елика имеяше, и отдати.

<p>26 Пад убо раб той, кланяшеся ему, глаголя: господи, потерпи на мне, и вся ти воздам.

<p>27 Милосердовав же господь раба того, прости его и долг отпусти ему.

<p>28 Изшед же раб той, обрете единаго (от) клеврет своих, иже бе должен ему стом пенязь: и емь его давляше, глаголя: отдаждь ми, имже (ми) еси должен.

<p>29 Пад убо клеврет его на нозе его, моляше его, глаголя: потерпи на мне, и вся воздам ти.

<p>30 он же не хотяше, но вед всади его в темницу, дондеже воздаст должное.

<p>31 Видевше же клеврети его бывшая, сжалиша си зело и пришедше сказаша господину своему вся бывшая.

<p>32 Тогда призвав его господин его, глагола ему: рабе лукавый, весь долг он отпустих тебе, понеже умолил мя еси:

<p>33 не подобаше ли и тебе помиловати клеврета твоего, якоже и аз тя помиловах;

<p>34 И прогневався господь его, предаде его мучителем, дондеже воздаст весь долг свой.

<p>35 Тако и отец мой небесный сотворит вам, аще не отпустите кийждо брату своему от сердец ваших прегрешения их.

%{Глава}19.

<p>1 И бысть егда сконча Иисус словеса сия, прейде от галилеи и прииде в пределы иудейския об\ он пол иордана.

<p>2 И по нем идоша народи мнози, и исцели их ту.

<p>3 (Зачало 78.) И приступиша к нему фарисее искушающе его и глаголаша ему: аще достоит человеку пустити жену свою по всяцей вине;

<p>4 он же отвещав рече им: несте ли чли, яко сотворивый искони, мужеский пол и женский сотворил я есть;

<p>5 И рече: сего ради оставит человек отца (своего) и матерь и прилепится к жене своей, и будета оба в плоть едину,

<p>6 якоже ктому неста два, но плоть едина: еже убо Бог сочета, человек да не разлучает.

<p>7 Глаголаша ему: что убо моисей заповеда дати книгу распустную и отпустити ю;

<p>8 Глагола им: яко моисей по жестосердию вашему повеле вам пустити жены вашя: изначала же не бысть тако:

<p>9 глаголю же вам, яко иже аще пустит жену свою, разве словесе прелюбодейна, и оженится иною, прелюбы творит: и женяйся пущеницею прелюбы деет.

<p>10 Глаголаша ему ученицы его: аще тако есть вина человеку с женою, лучше есть не женитися.

<p>11 он же рече им: не вси вмещают словесе сего, но имже дано есть:

<p>12 суть бо скопцы, иже из\ чрева матерня родишася тако: и суть скопцы, иже скопишася от человек: и суть скопцы, иже исказиша сами себе царствия ради небеснаго: могий вместити да вместит.

<p>13 Тогда приведоша к нему дети, да руце возложит на них и помолится: ученицы же запретиша им.

<p>14 Ии~с же рече (им): оставите детей и не возбраняйте им приити ко мне: таковых бо есть царство небесное.

<p>15 И возложь на них руце, отиде оттуду.

<p>16 (Зачало 79.) И се, един (некий) приступль рече ему: учителю благий, что благо сотворю, да имам живот вечный;

<p>17 он же рече ему: что мя глаголеши блага; никтоже благ, токмо един Бог: аще ли хощеши внити в живот, соблюди заповеди.

<p>18 Глагола ему: кия; Ии~с же рече: еже, не убиеши: не прелюбы сотвориши: не украдеши: не лжесвидетелствуеши:

<p>19 чти отца и матерь: и: возлюбиши искренняго твоего яко сам себе.

<p>20 Глагола ему юноша: вся сия сохраних от юности моея: что есмь еще не докончал;

<p>21 Рече ему Иисус: аще хощеши совершен быти, иди, продаждь имение твое и даждь нищым: и имети имаши сокровище на небеси: и гряди в\ъслед мене.

<p>22 Слышав же юноша слово, отиде скорбя: бе бо имея стяжания многа.

<p>23 Ии~с же рече учеником своим: аминь глаголю вам, яко неудобь богатый внидет в царствие небесное:

<p>24 паки же глаголю вам: удобее есть велбуду сквозе иглине ушы проити, неже богату в царствие божие внити.

<p>25 Слышавше же ученицы его, дивляхуся зело, глаголюще: кто убо может спасен быти;

<p>26 Воззрев же Иисус рече им: у человек сие невозможно есть, у Бога же вся возможна.

<p>27 Тогда отвещав петр рече ему: се, мы оставихом вся и в\ъслед тебе идохом: что убо будет нам;

<p>28 Ии~с же рече им: аминь глаголю вам, яко вы шедшии по мне, в пакибытие, егда сядет сын человеческий на престоле славы своея, сядете и вы на двоюнадесяте престолу, судяще обеманадесяте коленома Исраилевома:

<p>29 и всяк, иже оставит дом, или братию, или сестры, или отца, или матерь, или жену, или чада, или села, имене моего ради, сторицею приимет и живот вечный наследит:

<p>30 мнози же будут перви последнии, и последни первии.

%{Глава}20. Зачало 80.

<p>1 Подобно бо есть царствие небесное человеку домовиту, иже изыде купно {зело} утро наяти делатели в виноград свой,

<p>2 и совещав с делатели по пенязю на день, посла их в виноград свой.

<p>3 И изшед в третий час, виде ины стоящя на торжищи праздны,

<p>4 и тем рече: идите и вы в виноград мой, и еже будет правда, дам вам. они же идоша.

<p>5 Паки же изшед в шестый и девятый час, сотвори такоже.

<p>6 Во единыйженадесять час изшед, обрете другия стоящя праздны и глагола им: что зде стоите весь день праздни;

<p>7 Глаголаша ему: яко никтоже нас наят. Глагола им: идите и вы в виноград (мой), и еже будет праведно, приимете.

<p>8 Вечеру же бывшу, глагола господин винограда к приставнику своему: призови делатели и даждь им мзду, начен от последних до первых.

<p>9 И пришедше иже во единыйнадесять час, прияша по пенязю.

<p>10 Пришедше же первии мняху, яко вящше приимут: и прияша и тии по пенязю:

<p>11 приемше же роптаху на господина,

<p>12 глаголюще, яко сии последнии един час сотвориша, и равных нам сотворил их еси, понесшым тяготу дне и вар.

<p>13 он же отвещав рече единому их: друже, не обижу тебе: не по пенязю ли совещал еси со мною;

<p>14 возми твое и иди: хощу же и сему последнему дати, якоже и тебе:

<p>15 или несть ми леть сотворити, еже хощу, во своих ми; аще око твое лукаво есть, яко аз благ есмь;

<p>16 Тако будут последнии перви, и первии последни: мнози бо суть звани, мало же избранных.

<p>17 (Зачало 81.) И восходя Иисус во иерусалим, поят обанадесяте ученика едины {особь} на пути и рече им:

<p>18 се, восходим во иерусалим, и сын человеческий предан будет архиереем и книжником: и осудят его на смерть,

<p>19 и предадят его языком на поругание и биение и пропятие: и в третий день воскреснет.

<p>20 Тогда приступи к нему мати сыну зеведеову с сынома своима, кланяющися и просящи нечто от него.

<p>21 он же рече ей: чесо хощеши; Глагола ему: рцы, да сядета сия оба сына моя, един одесную тебе, и един ошуюю (тебе), во царствии твоем.

<p>22 Отвещав же Иисус рече: не веста, чесо просита: можета ли пити чашу, юже аз имам пити, или крещением, имже аз крещаюся, креститися; Глаголаста ему: можева.

<p>23 И глагола има: чашу убо мою испиета, и крещением, имже аз крещаюся, имате креститися: а еже сести одесную мене и ошуюю мене, несть мое дати, но имже уготовася от отца моего.

<p>24 И слышавше десять, негодоваша о обою брату.

<p>25 Ии~с же призвав их, рече: весте, яко князи язык господствуют ими, и велицыи обладают ими:

<p>26 не тако же будет в вас: но иже аще хощет в вас вящший быти, да будет вам слуга:

<p>27 и иже аще хощет в вас быти первый, буди вам раб:

<p>28 якоже сын человеческий не прииде, да послужат ему, но послужити и дати душу свою избавление за многих.

<p>29 (Зачало 82.) И исходящу ему от иерихона, по нем иде народ мног.

<p>30 И се, два слепца седяща при пути, слышавша, яко Иисус мимоходит, возописта, глаголюща: помилуй ны, Господи, сыне Давидов.

<p>31 Народ же прещаше има, да умолчита: она же паче вопияста, глаголюща: помилуй ны, Господи, сыне Давидов.

<p>32 И востав Иисус возгласи я и рече: что хощета, да сотворю вама;

<p>33 Глаголаста ему: Господи, да отверзетеся очи наю.

<p>34 Милосердовав же Иисус прикоснуся очию има: и абие прозреста има очи, и по нем идоста.

%{Глава}21. Зачало 83.

<p>1 И егда приближишася во иерусалим и приидоша в вифсфагию к горе елеонстей, тогда Иисус посла два ученика,

<p>2 глаголя има: идита в весь, яже прямо вама: и абие обрящета осля привязано, и жребя с ним: отрешивша приведита ми:

<p>3 и аще вама кто речет что, речета, яко Господь ею требует: абие же послет я.

<p>4 Сие же все бысть, да сбудется реченное пророком, глаголющим:

<p>5 рцыте дщери сионове: се, царь твой грядет тебе кроток, и всед на осля и жребя, сына под\ъяремнича.

<p>6 Шедша же ученика и сотворша, якоже повеле има Иисус,

<p>7 приведоста осля и жребя: и возложиша верху ею ризы своя, и вседе верху их.

<p>8 Множайшии же народи постилаху ризы своя по пути: друзии же резаху ветви от древ и постилаху по пути.

<p>9 Народи же предходящии (ему) и вследствующии зваху, глаголюще: осанна сыну Давидову: благословен грядый во имя господне: осанна в вышних.

<p>10 И вшедшу ему во иерусалим, потрясеся весь град, глаголя: кто есть сей;

<p>11 Народи же глаголаху: сей есть Иисус пророк, иже от назарета галилейска.

<p>12 (Зачало 83.) И вниде Иисус в церковь божию и изгна вся продающыя и купующыя в церкви, и трапезы торжником испроверже и седалища продающих голуби,

<p>13 и глагола им: писано есть: храм мой храм молитвы наречется: вы же сотвористе и вертеп разбойником.

<p>14 И приступиша к нему хромии и слепии в церкви: и исцели их.

<p>15 Видевше же архиерее и книжницы чудеса, яже сотвори, и отроки зовущя в церкви и глаголющя: осанна сыну Давидову, негодоваша

<p>16 и реша ему: слышиши ли, что сии глаголют; Ии~с же рече им: ей: несте ли чли николиже, яко из\ уст младенец и ссущих совершил еси хвалу;

<p>17 И оставль их, изыде вон из\ града в вифанию и водворися ту.

<p>18 (Зачало 84.) утру же возвращься во град, взалка:

<p>19 и узрев смоковницу едину при пути, прииде к ней, и ничтоже обрете на ней, токмо листвие едино, и глагола ей: да николиже от тебе плода будет во веки. И абие изсше смоковница.

<p>20 И видевше ученицы дивишася, глаголюще: како абие изсше смоковница;

<p>21 Отвещав же Иисус рече им: аминь глаголю вам: аще имате веру и не усумнитеся, не токмо смоковничное сотворите, но аще и горе сей речете: двигнися и верзися в море, будет:

<p>22 и вся, елика аще воспросите в молитве верующе, приимете.

<p>23 (Зачало 85.) И пришедшу ему в церковь, приступиша к нему учащу архиерее и старцы людстии, глаголюще: коею властию сия твориши; и кто ти даде власть сию;

<p>24 Отвещав же Иисус рече им: вопрошу вы и аз слово едино: еже аще речете мне, и аз вам реку, коею властию сия творю:

<p>25 крещение иоанново откуду бе; с небесе ли, или от человек; они же помышляху в себе, глаголюще: аще речем, с небесе: речет нам: почто убо не веровасте ему;

<p>26 аще ли речем, от человек: боимся народа: вси бо имут иоанна яко пророка.

<p>27 И отвещавше Иисусови реша: не вемы. Рече им и той: ни аз вам глаголю, коею властию сия творю.

<p>28 (Зачало 86.) Что же ся вам мнит; Человек некий имяше два сына, и пришед к первому, рече: чадо, иди днесь, делай в винограде моем.

<p>29 он же отвещав рече: не хощу: последи же раскаявся, иде.

<p>30 И приступль к другому, рече такоже. он же отвещав рече: аз, господи (иду): и не иде.

<p>31 Кий от обою сотвори волю отчу; Глаголаша ему: первый. Глагола им Иисус: аминь глаголю вам, яко мытари и любодейцы варяют вы в царствии божии:

<p>32 прииде бо к вам иоанн (креститель) путем праведным, и не веровасте ему, мытари же и любодейцы вероваша ему: вы же видевше, не раскаястеся последи веровати ему.

<p>33 (Зачало 87.) Ину притчу слышите. Человек некий бе домовит, иже насади виноград, и оплотом огради его, и ископа в нем точило, и созда столп, и вдаде и делателем, и отиде.

<p>34 Егда же приближися время плодов, посла рабы своя к делателем прияти плоды его:

<p>35 и емше делателе рабов его, оваго убо биша, оваго же убиша, оваго же камением побиша.

<p>36 Паки посла ины рабы множайшя первых: и сотвориша им такоже.

<p>37 Последи же посла к ним сына своего, глаголя: усрамятся сына моего.

<p>38 Делателе же видевше сына, реша в себе: сей есть наследник: приидите, убием его и удержим достояние его.

<p>39 И емше его изведоша вон из\ винограда и убиша.

<p>40 Егда убо приидет господин винограда, что сотворит делателем тем;

<p>41 Глаголаша ему: злых зле погубит их, и виноград предаст иным делателем, иже воздадят ему плоды во времена своя.

<p>42 Глагола им Иисус: несте ли чли николиже в писаниих: камень, егоже не в ряду сотвориша {небрегоша} зиждущии, сей бысть во главу угла; от Господа бысть сие, и есть дивно во очию вашею {нашею}.

<p>43 (Зачало 88.) Сего ради глаголю вам, яко отимется от вас царствие божие и дастся языку творящему плоды его:

<p>44 и падый на камени сем сокрушится: а на немже падет, сотрыет и.

<p>45 И слышавше архиерее и фарисее притчи его, разумеша, яко о них глаголет:

<p>46 и ищуще его яти, убояшася народа, понеже яко пророка его имеяху.

%{Глава}22. Зачало 89.

<p>1 И отвещав Иисус, паки рече им в притчах, глаголя:

<p>2 уподобися царствие небесное человеку царю, иже сотвори браки сыну своему

<p>3 и посла рабы своя призвати званныя на браки: и не хотяху приити.

<p>4 Паки посла ины рабы, глаголя: рцыте званным: се, обед мой уготовах, юнцы мои и упитанная исколена, и вся готова: приидите на браки.

<p>5 они же небрегше отидоша, ов убо на село свое, ов же на купли своя:

<p>6 прочии же емше рабов его, досадиша им и убиша их.

<p>7 И слышав царь той разгневася, и послав воя своя, погуби убийцы оны и град их зажже.

<p>8 Тогда глагола рабом своим: брак убо готов есть, званнии же не быша достойни:

<p>9 идите убо на исходища путий, и елицех аще обрящете, призовите на браки.

<p>10 И изшедше раби они на распутия, собраша всех, елицех обретоша, злых же и добрых: и исполнися брак возлежащих.

<p>11 Вшед же царь видети возлежащих, виде ту человека не оболчена во одеяние брачное,

<p>12 и глагола ему: друже, како вшел еси семо не имый одеяния брачна; он же умолча.

<p>13 Тогда рече царь слугам: связавше ему руце и нозе, возмите его и вверзите во тму кромешнюю: ту будет плачь и скрежет зубом:

<p>14 мнози бо суть звани, мало же избранных.

<p>15 (Зачало 90.) Тогда шедше фарисее, совет восприяша, яко да обольстят его словом.

<p>16 И посылают к нему ученики своя со иродианы, глаголюще: учителю, вемы, яко истинен еси, и пути божию воистинну учиши, и нерадиши ни о комже: не зриши бо на лице человеком:

<p>17 рцы убо нам, что ти ся мнит; достойно ли есть дати кинсон кесареви, или ни;

<p>18 Разумев же Иисус лукавство их, рече: что мя искушаете, лицемери;

<p>19 покажите ми златицу кинсонную. они же принесоша ему пенязь.

<p>20 И глагола им: чий образ сей и написание;

<p>21 (И) глаголаша ему: кесарев. Тогда глагола им: воздадите убо кесарева кесареви, и божия Богови.

<p>22 И слышавше дивишася: и оставльше его отидоша.

<p>23 (Зачало 91.) В той день приступиша к нему саддукее, иже глаголют не быти воскреснию, и вопросиша его,

<p>24 глаголюще: учителю, моисей рече: аще кто умрет не имый чад, (да) поймет брат его жену его и воскресит семя брата своего:

<p>25 беша же в нас седмь братия: и первый оженься умре, и не имый семене, остави жену свою брату своему:

<p>26 такожде же и вторый, и третий, даже до седмаго:

<p>27 последи же всех умре и жена:

<p>28 в воскресние убо, котораго от седмих будет жена; вси бо имеша ю.

<p>29 Отвещав же Иисус рече им: прельщаетеся, не ведуще писания, ни силы божия:

<p>30 в воскресние бо ни женятся, ни посягают, но яко ангели божии на небеси суть:

<p>31 о воскреснии же мертвых несте ли чли реченнаго вам богом, глаголющим:

<p>32 аз есмь Бог авраамов, и Бог исааков, и Бог иаковль; несть Бог Бог мертвых, но (Бог) живых.

<p>33 И слышавше народи дивляхуся о учении его.

<p>34 (Зачало 92.) Фарисее же слышавше, яко посрами саддукеи, собрашася вкупе.

<p>35 И вопроси един от них законоучитель, искушая его и глаголя:

<p>36 учителю, кая заповедь болши (есть) в законе;

<p>37 Ии~с же рече ему: возлюбиши Господа Бога твоего всем сердцем твоим, и всею душею твоею, и всею мыслию твоею:

<p>38 сия есть первая и болшая заповедь:

<p>39 вторая же подобна ей: возлюбиши искренняго твоего яко сам себе:

<p>40 в сию обою заповедию весь закон и пророцы висят.

<p>41 Собравшымся же фарисеом, вопроси их Иисус,

<p>42 глаголя: что вам мнится о Христе; чий есть сын; Глаголаша ему: Давидов.

<p>43 Глагола им: како убо Давид духом Господа его нарицает, глаголя:

<p>44 рече Господь Господеви моему: седи одесную мене, дондеже положу враги твоя подножие ногама твоима;

<p>45 аще убо Давид нарицает его Господа, како сын ему есть;

<p>46 И никтоже можаше отвещати ему словесе: ниже смеяше кто от того дне вопросити его ктому.

%{Глава}23. Зачало 93.

<p>1 Тогда Иисус глагола к народом и учеником своим,

<p>2 глаголя: на моисеове седалищи седоша книжницы и фарисее:

<p>3 вся убо, елика аще рекут вам блюсти, соблюдайте и творите: по делом же их не творите: глаголют бо, и не творят:

<p>4 связуют бо бремена тяжка и бедне носима, и возлагают на плеща человеческа, перстом же своим не хотят двигнути их.

<p>5 Вся же дела своя творят, да видими будут человеки: разширяют же хранилища своя и величают воскрилия риз своих:

<p>6 любят же преждевозлегания на вечерях, и преждеседания на сонмищих,

<p>7 и целования на торжищих, и зватися от человек: учителю, учителю.

<p>8 Вы же не нарицайтеся учителие: един бо есть ваш учитель, Христос: вси же вы братия есте:

<p>9 и отца не зовите себе на земли: един бо есть отец ваш, иже на небесех:

<p>10 ниже нарицайтеся наставницы: един бо есть наставник ваш, Христос.

<p>11 Болий же в вас да будет вам слуга:

<p>12 иже бо вознесется, смирится: и смиряяйся вознесется.

<p>13 (Зачало 94.) Горе вам, книжницы и фарисее, лицемери, яко затворяете царствие небесное пред\ человеки: вы бо не входите, ни входящих оставляете внити.

<p>14 Горе вам, книжницы и фарисее, лицемери, яко снедаете домы вдовиц, и виною далече молитвы творяще {и лицемерно на долзе молитвы творите}: сего ради лишшее приимете осуждение.

<p>15 Горе вам, книжницы и фарисее, лицемери, яко преходите море и сушу, сотворити единаго пришелца: и егда будет, творите его сына геенны сугубейша вас.

<p>16 Горе вам, вожди слепии, глаголющии: иже аще кленется церковию, ничесоже есть: а иже кленется златом церковным, должен есть.

<p>17 Буи и слепии, что бо более есть, злато ли, или церковь, святящая злато;

<p>18 И: иже аще кленется олтарем, ничесоже есть: а иже кленется даром, иже верху его, должен есть.

<p>19 Буи и слепии, что бо более, дар ли, или олтарь, святяй дар;

<p>20 Иже убо кленется олтарем, кленется им и сущим верху его:

<p>21 и иже кленется церковию, кленется ею и живущим в ней:

<p>22 и кленыйся небесем кленется престолом божиим и седящим на нем.

<p>23 (Зачало 95.) Горе вам, книжницы и фарисее, лицемери, яко одесятствуете мятву и копр и кимин, и остависте вящшая закона, суд и милость и веру: сия (же) подобаше творити, и онех не оставляти.

<p>24 Вожди слепии, оцеждающии комары, велблуды же пожирающе.

<p>25 Горе вам, книжницы и фарисее лицемери, яко очищаете внешнее сткляницы и блюда, внутрьуду же суть полни хищения и неправды:

<p>26 фарисее слепый, очисти прежде внутреннее сткляницы и блюда, да будет и внешнее има чисто.

<p>27 Горе вам, книжницы и фарисее, лицемери, яко подобитеся гробом повапленым, иже внеуду убо являются красны, внутрьуду же полни суть костей мертвых и всякия нечистоты:

<p>28 тако и вы, внеуду убо являетеся человеком праведни, внутрьуду же есте полни лицемерия и беззакония.

<p>29 (Зачало 96.) Горе вам, книжницы и фарисее, лицемери, яко зиждете гробы пророческия, и красите раки праведных,

<p>30 и глаголете: аще быхом были во дни отец наших, не быхом убо общницы им были в крови пророк:

<p>31 темже сами свидетелствуете себе, яко сынове есте избивших пророки:

<p>32 и вы исполните меру отец ваших.

<p>33 Змия, порождения ехиднова, како убежите от суда (огня) геенскаго;

<p>34 Сего ради, се, аз послю к вам пророки и премудры и книжники: и от них убиете и распнете, и от них биете на сонмищих ваших, и изженете от града во град:

<p>35 яко да приидет на вы всяка кровь праведна, проливаемая на земли, от крове авеля праведнаго до крове захарии сына варахиина, егоже убисте между церковию и олтарем.

<p>36 Аминь глаголю вам: (яко) приидут вся сия на род сей.

<p>37 Иерусалиме, иерусалиме, избивый пророки и камением побиваяй посланныя к тебе, колькраты восхотех собрати чада твоя, якоже собирает кокош птенцы своя под\ криле, и не восхотесте;

<p>38 Се, оставляется вам дом ваш пуст.

<p>39 Глаголю бо вам: (яко) не имате мене видети отселе, дондеже речете: благословен грядый во имя господне.

%{Глава}24. Зачало 97.

<p>1 И изшед Иисус идяше от церкве. И приступиша (к нему) ученицы его показати ему здания церковная.

<p>2 Ии~с же рече им: не видите ли вся сия; аминь глаголю вам, не имать остати зде камень на камени, иже не разорится.

<p>3 (Зачало 98.) Седящу же ему на горе елеонстей, приступиша к нему ученицы на едине, глаголюще: рцы нам, когда сия будут; и что есть знамение твоего пришествия и кончина века;

<p>4 И отвещав Иисус рече им: блюдите, да никтоже вас прельстит:

<p>5 мнози бо приидут во имя мое, глаголюще: аз есмь Христос: и многи прельстят.

<p>6 услышати же имате брани и слышания бранем. Зрите, не ужасайтеся, подобает бо всем (сим) быти: но не тогда есть кончина.

<p>7 Востанет бо язык на язык, и царство на царство: и будут глади и пагубы и труси по местом:

<p>8 вся же сия начало болезнем.

<p>9 Тогда предадят вы в скорби и убиют вы: и будете ненавидими всеми языки имене моего ради.

<p>10 И тогда соблазнятся мнози, и друг друга предадят, и возненавидят друг друга:

<p>11 и мнози лжепророцы востанут и прельстят многия:

<p>12 и за умножение беззакония, изсякнет любы многих.

<p>13 (Зачало 99.) Претерпевый же до конца, той спасется.

<p>14 И проповестся сие евангелие царствия по всей вселенней, во свидетелство всем языком: и тогда приидет кончина.

<p>15 Егда убо узрите мерзость запустения, реченную даниилом пророком, стоящу на месте святе: иже чтет, да разумеет:

<p>16 тогда сущии во иудеи да бежат на горы:

<p>17 (и) иже на крове, да не сходит взяти яже в дому его:

<p>18 и иже на селе, да не возвратится вспять взяти риз своих.

<p>19 Горе же непраздным и доящым в тыя дни.

<p>20 Молитеся же, да не будет бегство ваше в зиме, ни в субботу.

<p>21 Будет бо тогда скорбь велия, яковаже не была от начала мира доселе, ниже имать быти.

<p>22 И аще не быша прекратилися дние оны, не бы убо спаслася всяка плоть: избранных же ради прекратятся дние оны.

<p>23 Тогда аще кто речет вам: се, зде Христос, или онде: не имите веры:

<p>24 востанут бо лжехристи и лжепророцы и дадят знамения велия и чудеса, якоже прельстити, аще возможно, и избранныя.

<p>25 Се, прежде рех вам.

<p>26 Аще убо рекут вам: се, в пустыни есть, не изыдите: се, в сокровищих, не имите веры:

<p>27 (Зачало 100.) якоже бо молния исходит от восток и является до запад, тако будет пришествие сына человеческаго:

<p>28 идеже бо аще будет труп, тамо соберутся орли.

<p>29 Абие же, по скорби дний тех, солнце померкнет, и луна не даст света своего, и звезды спадут с небесе, и силы небесныя подвигнутся:

<p>30 и тогда явится знамение сына человеческаго на небеси: и тогда восплачутся вся колена земная и узрят сына человеческаго грядуща на облацех небесных с силою и славою многою:

<p>31 и послет ангелы своя с трубным гласом велиим, и соберут избранныя его от четырех ветр, от конец небес до конец их.

<p>32 От смоковницы же научитеся притчи: егда уже ваия ея будут млада, и листвие прозябнет, ведите, яко близ\ есть жатва:

<p>33 тако и вы, егда видите сия вся, ведите, яко близ\ есть, при дверех.

<p>34 (Зачало 101.) Аминь глаголю вам, не мимоидет род сей, дондеже вся сия будут:

<p>35 небо и земля мимоидет, словеса же моя не мимоидут.

<p>36 (Зачало 102.) О дни же том и часе никтоже весть, ни ангели небеснии, токмо отец мой един:

<p>37 якоже (бо бысть во) дни ноевы, тако будет и пришествие сына человеческаго:

<p>38 якоже бо беху во дни прежде потопа ядуще и пиюще, женящеся и посягающе, до негоже дне вниде ное в ковчег,

<p>39 и не уведеша, дондеже прииде вода и взят вся: тако будет и пришествие сына человеческаго:

<p>40 тогда два будета на селе: един поемлется, а другий оставляется:

<p>41 две мелюще в жерновах: едина поемлется, и едина оставляется.

<p>42 (Зачало 103.) Бдите убо, яко не весте, в кий час Господь ваш приидет.

<p>43 Сие же ведите, яко аще бы ведал дому владыка, в кую стражу тать приидет, бдел убо бы и не бы дал подкопати храма своего.

<p>44 Сего ради и вы будите готови: яко, в оньже час не мните, сын человеческий приидет.

<p>45 Кто убо есть верный раб и мудрый, егоже поставит господин его над\ домом своим, еже даяти им пищу во время (их);

<p>46 блажен раб той, егоже, пришед господин его, обрящет тако творяща:

<p>47 аминь глаголю вам, яко над\ всем имением своим поставит его.

<p>48 Аще ли же речет злый раб той в сердцы своем: коснит господин мой приити,

<p>49 и начнет бити клевреты своя, ясти же и пити с пияницами:

<p>50 приидет господин раба того в день, в оньже не чает, и в час, в оньже не весть,

<p>51 и растешет его полма, и часть его с неверными положит: ту будет плачь и скрежет зубом.

%{Глава}25. Зачало 104.

<p>1 Тогда уподобися царствие небесное десятим девам, яже прияша светилники своя и изыдоша в сретение жениху:

<p>2 пять же бе от них мудры и пять юродивы.

<p>3 Юродивыя же, приемшя светилники своя, не взяша с собою елеа:

<p>4 мудрыя же прияша елей в сосудех со светилники своими:

<p>5 коснящу же жениху, воздремашася вся и спаху.

<p>6 Полунощи же вопль бысть: се, жених грядет, исходите в сретение его.

<p>7 Тогда восташа вся девы тыя и украсиша светилники своя.

<p>8 Юродивыя же мудрым реша: дадите нам от елеа вашего, яко светилницы наши угасают.

<p>9 Отвещаша же мудрыя, глаголюща: еда како не достанет нам и вам: идите же паче к продающым и купите себе.

<p>10 Идущым же им купити, прииде жених: и готовыя внидоша с ним на браки, и затворены быша двери.

<p>11 Последи же приидоша и прочыя девы, глаголющя: господи, господи, отверзи нам.

<p>12 он же отвещав рече им: аминь глаголю вам, не вем вас.

<p>13 Бдите убо, яко не весте дне ни часа, в оньже сын человеческий приидет.

<p>14 (Зачало 105.) Якоже бо человек некий отходя призва своя рабы и предаде им имение свое:

<p>15 и овому убо даде пять талант, овому же два, овому же един, комуждо противу силы его: и отиде абие.

<p>16 Шед же приемый пять талант, дела в них и сотвори другия пять талант:

<p>17 такожде и иже два, приобрете и той другая два:

<p>18 приемый же един, шед вкопа (его) в землю и скры сребро господина своего.

<p>19 По мнозе же времени прииде господин раб тех и стязася с ними о словеси.

<p>20 И приступль пять талант приемый, принесе другия пять талант, глаголя: господи, пять талант ми еси предал: се, другия пять талант приобретох ими.

<p>21 Рече же ему господь его: добре, рабе благий и верный: о мале был еси верен, над\ многими тя поставлю: вниди в радость господа твоего.

<p>22 Приступль же и иже два таланта приемый, рече: господи, два таланта ми еси предал: се, другая два таланта приобретох има.

<p>23 Рече (же) ему господь его: добре, рабе благий и верный: о мале (ми) был еси верен, над\ многими тя поставлю: вниди в радость господа твоего.

<p>24 Приступль же и приемый един талант, рече: господи, ведях тя, яко жесток еси человек, жнеши, идеже не сеял еси, и собираеши идеже не расточил еси:

<p>25 и убоявся, шед скрых талант твой в земли: (и) се, имаши твое.

<p>26 Отвещав же господь его рече ему: лукавый рабе и ленивый, ведел еси, яко жну идеже не сеях, и собираю идеже не расточих:

<p>27 подобаше убо тебе вдати сребро мое торжником, и пришед аз взял бых свое с лихвою:

<p>28 возмите убо от него талант и дадите имущему десять талант:

<p>29 имущему бо везде дано будет и преизбудет: от неимущаго же, и еже мнится имея, взято будет от него:

<p>30 и неключимаго раба вверзите во тму кромешнюю: ту будет плачь и скрежет зубом. Сия глаголя возгласи: имеяй ушы слышати да слышит.

<p>31 (Зачало 106.) Егда же приидет сын человеческий в славе своей и вси святии ангели с ним, тогда сядет на престоле славы своея,

<p>32 и соберутся пред\ ним вси языцы: и разлучит их друг от друга, якоже пастырь разлучает овцы от козлищ:

<p>33 и поставит овцы одесную себе, а козлища ошуюю.

<p>34 Тогда речет царь сущым одесную его: приидите, благословеннии отца моего, наследуйте уготованное вам царствие от сложения мира:

<p>35 взалкахся бо, и дасте ми ясти: возжадахся, и напоисте мя: странен бех, и введосте мене:

<p>36 наг, и одеясте мя: болен, и посетисте мене: в темнице бех, и приидосте ко мне.

<p>37 Тогда отвещают ему праведницы, глаголюще: Господи, когда тя видехом алчуща, и напитахом; или жаждуща, и напоихом;

<p>38 когда же тя видехом странна, и введохом; или нага, и одеяхом;

<p>39 когда же тя видехом боляща, или в темнице, и приидохом к тебе;

<p>40 И отвещав царь речет им: аминь глаголю вам, понеже сотвористе единому сих братий моих менших, мне сотвористе.

<p>41 Тогда речет и сущым ошуюю (его): идите от мене, проклятии, во огнь вечный, уготованный диаволу и аггелом его:

<p>42 взалкахся бо, и не дасте ми ясти: возжадахся, и не напоисте мене:

<p>43 странен бех, и не введосте мене: наг, и не одеясте мене: болен и в темнице, и не посетисте мене.

<p>44 Тогда отвещают ему и тии, глаголюще: Господи, когда тя видехом алчуща, или жаждуща, или странна, или нага, или больна, или в темнице, и не послужихом тебе;

<p>45 Тогда отвещает им, глаголя: аминь глаголю вам, понеже не сотвористе единому сих менших, ни мне сотвористе.

<p>46 И идут сии в муку вечную, праведницы же в живот вечный.

%{Глава}26. Зачало 107.

<p>1 И бысть, егда сконча Иисус вся словеса сия, рече учеником своим:

<p>2 весте, яко по двою дню пасха будет, и сын человеческий предан будет на пропятие.

<p>3 Тогда собрашася архиерее и книжницы и старцы людстии во двор архиереов, глаголемаго каиафы,

<p>4 и совещаша, да Иисуса лестию имут и убиют:

<p>5 глаголаху же: но не в праздник, да не молва будет в людех.

<p>6 (Зачало 108.) Ии~су же бывшу в вифании, в дому симона прокаженнаго,

<p>7 приступи к нему жена, сткляницу мира имущи многоценнаго, и возливаше на главу его возлежаща.

<p>8 Видевше же ученицы его негодоваша, глаголюще: чесо ради гибель сия (бысть);

<p>9 можаше бо сие миро продано быти на мнозе и датися нищым.

<p>10 Разумев же Иисус рече им: что труждаете жену; дело бо добро содела о мне:

<p>11 всегда бо нищыя имате с собою, мене же не всегда имате:

<p>12 возлиявши бо сия миро сие на тело мое, на погребение мя сотвори:

<p>13 аминь глаголю вам: идеже аще проповедано будет евангелие сие во всем мире, речется и еже сотвори сия, в память ея.

<p>14 Тогда шед един от обоюнадесяте, глаголемый иуда искариотский, ко архиереом,

<p>15 рече: что ми хощете дати, и аз вам предам его; они же поставиша ему тридесять сребреник:

<p>16 и оттоле искаше удобна времене, да его предаст.

<p>17 В первый же день опресночный приступиша ученицы ко Иисусу, глаголюще ему: где хощеши уготоваем ти ясти пасху;

<p>18 он же рече: идите во град ко онсице, и рцыте ему: учитель глаголет: время мое близ\ есть: у тебе сотворю пасху со ученики моими.

<p>19 И сотвориша ученицы, якоже повеле им Иисус, и уготоваша пасху.

<p>20 Вечеру же бывшу, возлежаше со обеманадесяте ученикома:

<p>21 и ядущым им, рече: аминь глаголю вам, яко един от вас предаст мя.

<p>22 И скорбяще зело, начаша глаголати ему един кийждо их: еда аз есмь, Господи;

<p>23 он же отвещав рече: омочивый со мною в солило руку, той мя предаст:

<p>24 сын убо человеческий идет, якоже есть писано о нем: горе же человеку тому, имже сын человеческий предастся: добро бы было ему, аще не бы родился человек той.

<p>25 Отвещав же иуда предаяй его, рече: еда аз есмь, равви; Глагола ему: ты рекл еси.

<p>26 Ядущым же им, приемь Иисус хлеб и благословив преломи, и даяше учеником, и рече: приимите, ядите: сие есть тело мое.

<p>27 И прием чашу и хвалу воздав, даде им, глаголя: пийте от нея вси:

<p>28 сия бо есть кровь моя, новаго завета, яже за многия изливаема во оставление грехов.

<p>29 Глаголю же вам, яко не имам пити отныне от сего плода лознаго, до дне того, егда е пию с вами ново во царствии отца моего.

<p>30 И воспевше изыдоша в гору елеонску.

<p>31 Тогда глагола им Иисус: вси вы соблазнитеся о мне в нощь сию: писано бо есть: поражу пастыря, и разыдутся овцы стада:

<p>32 по воскреснии же моем варяю вы в галилеи.

<p>33 Отвещав же петр рече ему: аще и вси соблазнятся о тебе, аз никогдаже соблажнюся.

<p>34 Рече ему Иисус: аминь глаголю тебе, яко в сию нощь, прежде даже алектор не возгласит, трикраты отвержешися мене.

<p>35 Глагола ему петр: аще ми есть и умрети с тобою, не отвергуся тебе. Такожде и вси ученицы реша.

<p>36 Тогда прииде с ними Иисус в весь, нарицаемую гефсиманиа, и глагола учеником: седите ту, дондеже шед помолюся тамо.

<p>37 И поем петра и оба сына зеведеова, начат скорбети и тужити.

<p>38 Тогда глагола им Иисус: прискорбна есть душа моя до смерти: пождите зде и бдите со мною.

<p>39 И прешед мало, паде на лицы своем, моляся и глаголя: отче мой, аще возможно есть, да мимоидет от мене чаша сия: обаче не якоже аз хощу, но якоже ты.

<p>40 И пришед ко учеником, и обрете их спящих, и глагола петрови: тако ли не возмогосте единаго часа побдети со мною;

<p>41 бдите и молитеся, да не внидете в напасть: дух убо бодр, плоть же немощна.

<p>42 Паки вторицею шед помолися, глаголя: отче мой, аще не может сия чаша мимоити от мене, аще не пию ея, буди воля твоя.

<p>43 И пришед обрете их паки спящих: беста бо им очи отяготене.

<p>44 И оставль их, шед паки, помолися третицею, тожде слово рек.

<p>45 Тогда прииде ко учеником своим и глагола им: спите прочее и почивайте: се, приближися час, и сын человеческий предается в руки грешников:

<p>46 востаните, идем: се, приближися предаяй мя.

<p>47 И еще ему глаголющу, се, иуда, един от обоюнадесяте, прииде, и с ним народ мног со оружием и дрекольми, от архиерей и старец людских.

<p>48 Предаяй же его даде им знамение, глаголя: егоже аще лобжу, той есть: имите его.

<p>49 И абие приступль ко Иисусови, рече: радуйся, равви. И облобыза его.

<p>50 Ии~с же рече ему: друже, (твори,) на неже еси пришел {друже, на сие ли пришел еси;}. Тогда приступльше возложиша руце на Иисуса и яша его.

<p>51 И се, един от сущих со Иисусом, простер руку, извлече нож свой, и удари раба архиереова, и уреза ему ухо.

<p>52 Тогда глагола ему Иисус: возврати нож твой в место его: вси бо приемшии нож ножем погибнут:

<p>53 или мнится ти, яко не могу ныне умолити отца моего, и представит ми вящше неже дванадесяте легеона ангел;

<p>54 како убо сбудутся писания, яко тако подобает быти;

<p>55 В той час рече Иисус народом: яко на разбойника ли изыдосте со оружием и дрекольми яти мя; по вся дни при вас седех учя в церкви, и не ясте мене.

<p>56 Се же все бысть, да сбудутся писания пророческая. Тогда ученицы вси оставльше его бежаша.

<p>57 (Зачало 109.) (Воини) же емше Иисуса ведоша к каиафе архиереови, идеже книжницы и старцы собрашася.

<p>58 Петр же идяше по нем издалеча до двора архиереова: и вшед внутрь, седяше со слугами, видети кончину.

<p>59 Архиерее же и старцы и сонм весь искаху лжесвидетелства на Иисуса, яко да убиют его,

<p>60 и не обретаху: и многим лжесвидетелем приступльшым, не обретоша. Послежде же приступивша два лжесвидетеля,

<p>61 реста: сей рече: могу разорити церковь божию и треми денми создати ю.

<p>62 И востав архиерей рече ему: ничесоже ли отвещаваеши, что сии на тя свидетелствуют;

<p>63 Ии~с же молчаше. И отвещав архиерей рече ему: заклинаю тя богом живым, да речеши нам, аще ты еси Христос, сын божий;

<p>64 Глагола ему Иисус: ты рекл еси: обаче глаголю вам: отселе узрите сына человеческаго седяща одесную силы и грядуща на облацех небесных.

<p>65 Тогда архиерей растерза ризы своя, глаголя, яко хулу глагола: что еще требуем свидетелей; се, ныне слышасте хулу его:

<p>66 что вам мнится; они же отвещавше реша: повинен есть смерти.

<p>67 Тогда заплеваша лице его и пакости ему деяху {и по ланитома бияху его}: овии же за ланиту удариша {заушаху его},

<p>68 глаголюще: прорцы нам, Христе, кто есть ударей тя;

<p>69 Петр же вне седяше во дворе. И приступи к нему едина рабыня, глаголющи: и ты был еси со Иисусом галилейским.

<p>70 он же отвержеся пред\ всеми, глаголя: не вем, что глаголеши.

<p>71 Изшедшу же ему ко вратом, узре его другая, и глагола сущым тамо: и сей бе со Иисусом назореом.

<p>72 И паки отвержеся с клятвою, яко не знаю человека.

<p>73 Помале же приступивше стоящии, реша петрови: воистинну и ты от них еси, ибо беседа твоя яве тя творит.

<p>74 Тогда начат ротитися и клятися, яко не знаю человека. И абие петель возгласи.

<p>75 И помяну петр глагол Иисусов, реченный ему, яко прежде даже петель не возгласит, трикраты отвержешися мене. И изшед вон плакася горько.

%{Глава}27. Зачало 110.

<p>1 утру же бывшу, совет сотвориша вси архиерее и старцы людстии на Иисуса, яко убити его:

<p>2 и связавше его ведоша и предаша его понтийскому пилату игемону.

<p>3 (Зачало 111.) Тогда видев иуда предавый его, яко осудиша его, раскаявся возврати тридесять сребреники архиереем и старцем,

<p>4 глаголя: согреших предав кровь неповинную. они же реша: что есть нам; ты узриши.

<p>5 И поверг сребреники в церкви, отиде: и шед удавися.

<p>6 Архиерее же приемше сребреники, реша: недостойно есть вложити их в корвану, понеже цена крове есть.

<p>7 Совет же сотворше, купиша ими село скудельничо, в погребание странным:

<p>8 темже наречеся село то %[село крове%], до сего дне:

<p>9 тогда сбыстся реченное иеремием пророком, глаголющим: и прияша тридесять сребреник, цену цененнаго, егоже цениша от сынов Исраилев,

<p>10 и даша я на село скудельничо, якоже сказа мне Господь.

<p>11 Ии~с же ста пред\ игемоном. И вопроси его игемон, глаголя: ты ли еси царь иудейский; Ии~с же рече ему: ты глаголеши.

<p>12 И егда нань глаголаху архиерее и старцы, ничесоже отвещаваше.

<p>13 Тогда глагола ему пилат: не слышиши ли, колика на тя свидетелствуют;

<p>14 И не отвеща ему ни к единому глаголу, яко дивитися игемону зело.

<p>15 На (всяк) же праздник обычай бе игемону отпущати единаго народу связня, егоже хотяху:

<p>16 имяху же тогда связана нарочита, глаголемаго варавву:

<p>17 собравшымся же им, рече им пилат: кого хощете (от обою) отпущу вам: варавву ли, или Иисуса глаголемаго Христа;

<p>18 Ведяше бо, яко зависти ради предаша его.

<p>19 Седящу же ему на судищи, посла к нему жена его, глаголющи: ничтоже тебе и праведнику тому: много бо пострадах днесь во сне его ради.

<p>20 Архиерее же и старцы наустиша народы, да испросят варавву, Иисуса же погубят.

<p>21 Отвещав же игемон рече им: кого хощете от обою отпущу вам; они же реша: варавву.

<p>22 Глагола им пилат: что убо сотворю Иисусу глаголемому Христу; Глаголаша ему вси: да распят будет.

<p>23 Игемон же рече: кое убо зло сотвори; они же излиха вопияху, глаголюще: да пропят будет.

<p>24 Видев же пилат, яко ничтоже успевает, но паче молва бывает, приемь воду, умы руце пред\ народом, глаголя: неповинен есмь от крове праведнаго сего: вы узрите.

<p>25 И отвещавше вси людие реша: кровь его на нас и на чадех наших.

<p>26 Тогда отпусти им варавву: Иисуса же бив предаде (им), да его пропнут.

<p>27 (Зачало 112.) Тогда воини игемоновы, приемше Иисуса на судище, собраша нань все множество воин:

<p>28 и совлекше его, одеяша его хламидою червленою:

<p>29 и сплетше венец от терния, возложиша на главу его, и трость в десницу его: и поклоншеся на колену пред\ ним ругахуся ему, глаголюще: радуйся, царю иудейский.

<p>30 И плюнувше нань, прияша трость и бияху по главе его.

<p>31 И егда поругашася ему, совлекоша с него багряницу и облекоша его в ризы его: и ведоша его на пропятие.

<p>32 Исходяще же обретоша человека киринейска, именем симона: и сему задеша понести крест его.

<p>33 (Зачало 113.) И пришедше на место нарицаемое голгофа, еже есть глаголемо %[краниево место%],

<p>34 даша ему пити оцет с желчию смешен: и вкушь, не хотяше пити.

<p>35 Распеншии же его разделиша ризы его, вергше жребия:

<p>36 и седяще стрежаху его ту:

<p>37 и возложиша верху главы его вину его написану: сей есть Иисус, царь иудейский.

<p>38 Тогда распяша с ним два разбойника: единаго о десную, и единаго о шуюю.

<p>39 Мимоходящии же хуляху его, покивающе главами своими

<p>40 и глаголюще: разоряяй церковь и треми денми созидаяй, спасися сам: аще сын еси божий, сниди со креста.

<p>41 Такожде же и архиерее ругающеся с книжники и старцы (и фарисеи), глаголаху:

<p>42 иныя спасе, себе ли не может спасти; аще царь Исраилев есть, да снидет ныне со креста, и веруем в него:

<p>43 упова на Бога: да избавит ныне его, аще хощет ему. Рече бо, яко божий есмь сын.

<p>44 Тожде же и разбойника распятая с ним поношаста ему.

<p>45 От шестаго же часа тма бысть по всей земли до часа девятаго:

<p>46 о девятем же часе возопи Иисус гласом велиим, глаголя: или, или, лима савахфани; еже есть, Боже мой, Боже мой, вскую мя еси оставил;

<p>47 Нецыи же от ту стоящих слышавше глаголаху, яко илию глашает сей.

<p>48 И абие тек един от них, и приемь губу, исполнив же оцта, и вонзе на трость, напаяше его.

<p>49 Прочии же глаголаху: остави, да видим, аще приидет илиа спасти его.

<p>50 Ии~с же, паки возопив гласом велиим, испусти дух.

<p>51 И се, завеса церковная раздрася на двое с вышняго края до нижняго: и земля потрясеся: и камение распадеся:

<p>52 и гроби отверзошася: и многа телеса усопших святых восташа:

<p>53 и изшедше из\ гроб, по воскреснии его, внидоша во святый град и явишася мнозем.

<p>54 Сотник же и иже с ним стрегущии Иисуса, видевше трус и бывшая, убояшася зело, глаголюще: воистинну божий сын бе сей.

<p>55 Бяху же ту и жены многи издалеча зрящя, яже идоша по Иисусе от галилеи, служащя ему:

<p>56 в нихже бе мариа магдалина, и мариа иакова и иосии мати, и мати сыну зеведеову.

<p>57 Позде же бывшу, прииде человек богат от аримафеа, именем иосиф, иже и сам учися у Иисуса:

<p>58 сей приступль к пилату, проси телесе Иисусова. Тогда пилат повеле дати тело.

<p>59 И приемь тело иосиф, обвит е плащаницею чистою

<p>60 и положи е в новем своем гробе, егоже изсече в камени: и возвалив камень велий над\ двери гроба, отиде.

<p>61 Бе же ту мариа магдалина и другая мариа, седяще прямо гроба.

<p>62 (Зачало 114.) Во утрий же день, иже есть по пятце, собрашася архиерее и фарисее к пилату,

<p>63 глаголюще: господи, помянухом, яко льстец он рече, еще сый жив: по триех днех востану:

<p>64 повели убо утвердити гроб до третияго дне, да не како пришедше ученицы его нощию украдут его и рекут людем: воста от мертвых: и будет последняя лесть горша первыя.

<p>65 Рече же им пилат: имате кустодию: идите, утвердите, якоже весте.

<p>66 они же шедше утвердиша гроб, знаменавше камень с кустодиею.

%{Глава}28. Зачало 115.

<p>1 В вечер же субботный {по вечери же субботнем}, свитающи во едину от суббот, прииде мариа магдалина и другая мариа, видети гроб.

<p>2 И се, трус бысть велий: ангел бо Господень сшед с небесе, приступль отвали камень от дверий гроба и седяше на нем:

<p>3 бе же зрак его яко молния, и одеяние его бело яко снег.

<p>4 От страха же его сотрясошася стрегущии и быша яко мертви.

<p>5 Отвещав же ангел рече женам: не бойтеся вы: вем бо, яко Иисуса распятаго ищете:

<p>6 несть зде: воста бо, якоже рече: приидите, видите место, идеже лежа Господь,

<p>7 и скоро шедше рцыте учеником его, яко воста от мертвых и се, варяет вы в галилеи: тамо его узрите: се, рех вам.

<p>8 И изшедше скоро от гроба со страхом и радостию велиею, текосте возвестити учеником его.

<p>9 Егда же идясте возвестити учеником его, и се, Иисус срете я, глаголя: радуйтеся. оне же приступльше ястеся за нозе его и поклонистеся ему.

<p>10 Тогда глагола има Иисус: не бойтеся: идите, возвестите братии моей, да идут в галилею, и ту мя видят.

<p>11 Идущема же има, се, нецыи от кустодии пришедше во град, возвестиша архиереом вся бывшая.

<p>12 И собравшеся со старцы, совет сотвориша, сребреники доволны даша воином,

<p>13 глаголюще: рцыте, яко ученицы его нощию пришедше украдоша его, нам спящым:

<p>14 и аще сие услышано будет у игемона, мы утолим его и вас безпечальны сотворим.

<p>15 они же приемше сребреники, сотвориша, якоже научени быша. И промчеся слово сие во иудеех даже до сего дне.

<p>16 (Зачало 116.) Единии же надесяте ученицы идоша в галилею, в гору, аможе повеле им Иисус:

<p>17 и видевше его, поклонишася ему: ови же усумнешася.

<p>18 И приступль Иисус, рече им, глаголя: дадеся ми всяка власть на небеси и на земли:

<p>19 шедше убо научите вся языки, крестяще их во имя отца и сына и святаго духа,

<p>20 учаще их блюсти вся, елика заповедах вам: и се, аз с вами есмь во вся дни до скончания века. Аминь.

<p><br>Конец еже от матфеа святаго евангелиа: имать в себе глав 28, зачал же церковных 116.
