От марка

Святое благовествование.

%{Глава}1. Зачало 1.

<p>1 Зачало евангелиа Иисуса Христа, сына божия,

<p>2 якоже есть писано во пророцех: се, аз посылаю ангела моего пред\ лицем твоим, иже уготовит путь твой пред\ тобою.

<p>3 Глас вопиющаго в пустыни: уготовайте путь Господень, правы творите стези его.

<p>4 Бысть иоанн крестяй в пустыни и проповедая крещение покаяния во отпущение грехов.

<p>5 И исхождаше к нему вся иудейская страна и иерусалимляне: и крещахуся вси во иордане реце от него, исповедающе грехи своя.

<p>6 Бе же иоанн оболчен власы велблужди, и пояс усмен о чреслех его, и ядый акриды и мед дивий.

<p>7 И проповедаше, глаголя: грядет креплий мене в\ъслед мене, емуже несмь достоин преклонься разрешити ремень сапог его:

<p>8 аз убо крестих вы водою: той же крестит вы духом святым.

<p>9 (Зачало 2.) И бысть во онех днех, прииде Иисус от назарета галилейскаго и крестися от иоанна во иордане.

<p>10 И абие восходя от воды, виде разводящася небеса и духа яко голубя, сходяща нань.

<p>11 И глас бысть с небесе: ты еси сын мой возлюбленный, о немже благоволих.

<p>12 И абие дух изведе его в пустыню.

<p>13 И бе ту в пустыни дний четыредесять, искушаемь сатаною, и бе со зверьми: и ангели служаху ему.

<p>14 По предании же иоаннове, прииде Иисус в галилею, проповедая евангелие царствия божия

<p>15 и глаголя, яко исполнися время и приближися царствие божие: покайтеся и веруйте во евангелие.

<p>16 (Зачало 3.) Ходя же при мори галилейстем, виде симона и андреа брата (того) симона, вметающа мрежи в море: беста бо рыбаря.

<p>17 И рече има Иисус: приидита в\ъслед мене, и сотворю вас быти ловца человеком.

<p>18 И абие оставльша мрежи своя, по нем идоста.

<p>19 И прешед мало оттуду, узре иакова зеведеова и иоанна брата его, и та в корабли строяща мрежа:

<p>20 и абие воззва я. И оставльша отца своего зеведеа в корабли с наемники, по нем идоста.

<p>21 И внидоша в капернаум: и абие в субботы вшед в сонмище, учаше.

<p>22 И дивляхуся о учении его: бе бо учя их яко власть имый, и не яко книжницы.

<p>23 (Зачало 4.) И бе в сонмищи их человек в дусе нечисте, и воззва,

<p>24 глаголя: остави, что нам и тебе, Иисусе назарянине; пришел еси погубити нас: вем тя, кто еси, святый божий.

<p>25 И запрети ему Иисус, глаголя: умолчи и изыди из\ него.

<p>26 И стрясе его дух нечистый, и возопи гласом великим, и изыде из\ него.

<p>27 И ужасошася вси, якоже стязатися им к себе, глаголющым: что есть сие; (и) что учение новое сие, яко по области и духовом нечистым велит, и послушают его;

<p>28 Изыде же слух его абие во всю страну галилейску.

<p>29 (Зачало 5.) И абие из\ сонмища изшедше, приидоша в дом симонов и андреов, со иаковом и иоанном.

<p>30 Теща же симонова лежаше огнем жегома: и абие глаголаша ему о ней.

<p>31 И приступль воздвиже ю, емь за руку ея: и остави ю огнь абие, и служаше им.

<p>32 Позде же бывшу, егда захождаше солнце, приношаху к нему вся недужныя и бесныя.

<p>33 И бе весь град собрался к дверем.

<p>34 И исцели многи зле страждущыя различными недуги: и бесы многи изгна, и не оставляше глаголати бесы, яко ведяху его Христа суща.

<p>35 (Зачало 6.) И утро, нощи сущей зело, востав изыде, и иде в пусто место, и ту молитву деяше.

<p>36 И гнаша его симон и иже с ним:

<p>37 и обретше его, глаголаша ему, яко вси тебе ищут.

<p>38 И глагола им: идем в ближния веси и грады, да и тамо проповем: на сие бо изыдох.

<p>39 И бе проповедая на сонмищих их, во всей галилеи, и бесы изгоня.

<p>40 И прииде к нему прокажен, моля его и на колену припадая пред\ ним, и глаголя ему, яко, аще хощеши, можеши мя очистити.

<p>41 Ии~с же милосердовав, простер руку, коснуся его, и глагола ему: хощу, очистися.

<p>42 И рекшу ему, абие отиде от него прокажение, и чист бысть.

<p>43 И запрещь ему, абие изгна его:

<p>44 и глагола ему: блюди, никомуже ничесоже рцы: но шед покажися иерееви и принеси за очищение твое, яже повеле моисей, во свидетелство им.

<p>45 он же изшед начат проповедати много и проносити слово, якоже ктому не мощи ему яве во град внити: но вне в пустых местех бе. И прихождаху к нему отвсюду.

%{Глава}2. Зачало 7.

<p>1 И вниде паки в капернаум по днех: и слышано бысть, яко в дому есть.

<p>2 И абие собрашася мнози, якоже ктому не вмещатися ни при дверех: и глаголаше им слово.

<p>3 И приидоша к нему носяще разслабленна (жилами), носима четырьми:

<p>4 и не могущым приближитися к нему народа ради, открыша покров, идеже бе, и прокопавше свесиша одр, на немже разслабленный лежаше.

<p>5 Видев же Иисус веру их, глагола разслабленному: чадо, отпущаются тебе греси твои.

<p>6 Бяху же нецыи от книжник ту седяще и помышляюще в сердцах своих:

<p>7 что сей тако глаголет хулы; кто может оставляти грехи, токмо един Бог;

<p>8 И абие разумев Иисус духом своим, яко тако тии помышляют в себе, рече им: что сия помышляете в сердцах ваших;

<p>9 что есть удобее; рещи разслабленному: отпущаются тебе греси; или рещи: востани, и возми одр твой, и ходи;

<p>10 но да увесте, яко власть имать сын человеческий на земли отпущати грехи: глагола разслабленному:

<p>11 тебе глаголю: востани, и возми одр твой, и иди в дом твой.

<p>12 И воста абие, и взем одр, изыде пред\ всеми: яко дивитися всем и славити Бога, глаголющым, яко николиже тако видехом.

<p>13 (Зачало 8.) И изыде паки к морю: и весь народ идяше к нему, и учаше их.

<p>14 И мимогрядый виде левию алфеова, седяща на мытнице, и глагола ему: по мне гряди. И востав в\ъслед его иде.

<p>15 И бысть возлежащу ему в дому его, и мнози мытари и грешницы возлежаху со Иисусом и со ученики его: бяху бо мнози, и по нем идоша.

<p>16 И книжницы и фарисее, видевше его ядуща с мытари и грешники, глаголаху учеником его: что яко с мытари и грешники яст и пиет;

<p>17 И слышав Иисус глагола им: не требуют здравии врача, но болящии: не приидох призвати праведники, но грешники на покаяние.

<p>18 (Зачало 9.) И бяху ученицы иоанновы и фарисейстии постящеся. И приидоша и глаголаша ему: почто ученицы иоанновы и фарисейстии постятся, а твои ученицы не постятся;

<p>19 И рече им Иисус: еда могут сынове брачнии, дондеже жених с ними есть, поститися; елико время с собою имут жениха, не могут поститися:

<p>20 приидут же дние, егда отимется от них жених, и тогда постятся в тыя дни:

<p>21 и никтоже приложения плата небелена пришивает к ризе ветсе: аще ли же ни, возмет конец его новое от ветхаго {отторгнет приставление его новое (нечто) от ветхаго}, и горша дира будет:

<p>22 и никтоже вливает вина нова в мехи ветхи: аще ли же ни, просадит вино новое мехи, и вино пролиется, и меси погибнут: но вино новое в мехи новы влияти {подобает}.

<p>23 (Зачало 10.) И бысть мимоходити ему в субботы сквозе сеяния, и начаша ученицы его путь творити, востерзающе класы.

<p>24 И фарисее глаголаху ему: виждь, что творят в субботы, егоже не достоит;

<p>25 И той глаголаше им: несте ли николиже чли, что сотвори Давид, егда требование име и взалка сам и иже с ним;

<p>26 како вниде в дом божий при авиафаре архиереи, и хлебы предложения снеде, ихже не достояше ясти токмо иереем, и даде и сущым с ним;

<p>27 И глаголаше им: суббота человека ради бысть, а не человек субботы ради:

<p>28 темже господь есть сын человеческий и субботе.

%{Глава}3.

<p>1 И вниде паки в сонмище: и бе тамо человек, суху имый руку.

<p>2 И назираху его, аще в субботы исцелит его, да нань возглаголют.

<p>3 И глагола человеку суху имущему руку: стани посреде.

<p>4 И глагола им: достоит ли в субботы добро творити, или зло творити; душу спасти, или погубити; они же молчаху.

<p>5 И воззрев на них со гневом, скорбя о окаменении сердец их, глагола человеку: простри руку твою. И простре: и утвердися рука его цела яко другая.

<p>6 (Зачало 11.) И изшедше фарисее, абие со иродианы совет творяху нань, како его погубят.

<p>7 Ии~с же отиде со ученики своими к морю: и мног народ от галилеи по нем иде, и от иудеи,

<p>8 и от иерусалима, и от идумеи, и со онаго полу иордана. И от тира и сидона множество многое, слышавше, елика творяше, (и) приидоша к нему.

<p>9 И рече учеником своим, да корабль будет у него народа ради, да не стужают ему.

<p>10 Многи бо исцели, якоже нападати на него, да ему прикоснутся, елицы имеяху раны.

<p>11 И дуси нечистии, егда видяху его, припадаху к нему и зваху, глаголюще, яко ты еси сын божий.

<p>12 И много прещаше им, да не явлена его сотворят.

<p>13 (Зачало 12.) И взыде на гору и призва, ихже хотяше сам: и приидоша к нему.

<p>14 И сотвори дванадесяте, да будут с ним, и да посылает их проповедати,

<p>15 и имети власть целити недуги и изгонити бесы:

<p>16 и нарече симону имя петр:

<p>17 и иакова зеведеова и иоанна брата иаковля: и нарече има имена воанергес, еже есть сына громова:

<p>18 и андреа, и филиппа, и варфоломеа, и матфеа, и фому, и иакова алфеова, и фаддеа, и симона кананита,

<p>19 и иуду искариотскаго, иже и предаде его.

<p>20 (Зачало 13.) И приидоша в дом: и собрася паки народ, яко не мощи им ни хлеба ясти.

<p>21 И слышавше иже бяху у него, изыдоша, да имут его: глаголаху бо, яко неистов есть.

<p>22 И книжницы, иже от иерусалима низшедшии, глаголаху, яко веельзевула имать и яко о князи бесовстем изгонит бесы.

<p>23 И призвав их, в притчах глаголаше им: како может сатана сатану изгонити;

<p>24 И аще царство на ся разделится, не может стати царство то:

<p>25 и аще дом на ся разделится, не может стати дом той:

<p>26 и аще сатана воста на ся сам и разделися, не может стати, но конец имать.

<p>27 Никтоже может сосуды крепкаго, вшед в дом его, расхитити, аще не первее крепкаго свяжет: и тогда дом его расхитит.

<p>28 (Зачало 14.) Аминь глаголю вам, яко вся отпустятся согрешения сыном человеческим, и хуления, елика аще восхулят:

<p>29 а иже восхулит на духа святаго, не имать отпущения во веки, но повинен есть вечному суду.

<p>30 Зане глаголаху: духа нечистаго имать.

<p>31 Приидоша убо Мати и братия его, и вне стояще послаша к нему, зовуще его.

<p>32 И седяше народ окрест его. Реша же ему: се, Мати твоя и братия твоя (и сестры твоя) вне ищут тебе.

<p>33 И отвеща им, глаголя: кто есть Мати моя, или братия моя;

<p>34 И соглядав окрест себе седящыя, глагола: се, Мати моя и братия моя:

<p>35 иже бо аще сотворит волю божию, сей брат мой и сестра моя и Мати (ми) есть.

%{Глава}4. Зачало 15.

<p>1 И паки начат учити при мори: и собрася к нему народ мног, якоже самому влезшу в корабль, седети в мори: и весь народ при мори на земли бяше.

<p>2 И учаше их притчами много и глаголаше им во учении своем:

<p>3 слышите: се, изыде сеяй сеяти:

<p>4 и бысть егда сеяше, ово паде при пути, и приидоша птицы, и позобаша е:

<p>5 другое же паде при камени, идеже не имяше земли многи, и абие прозябе, зане не имяше глубины земныя:

<p>6 солнцу же возсиявшу присвяде, и зане не имяше корене, изсше:

<p>7 и другое паде в тернии, и взыде терние, и подави е: и плода не даде:

<p>8 и другое паде на земли добрей, и даяше плод восходящь и растущь, и приплодоваше на тридесять, и на шестьдесят, и на сто.

<p>9 И глаголаше: имеяй ушы слышати да слышит.

<p>10 (Зачало 16.) Егда же бысть един, вопросиша его, иже бяху с ним, со обеманадесяте о притчи.

<p>11 И глаголаше им: вам есть дано ведати тайны царствия божия: онем же внешним в притчах вся бывают,

<p>12 да видяще видят, и не узрят: и слышаще слышат, и не разумеют: да не когда обратятся, и оставятся им греси.

<p>13 И глагола им: не весте ли притчи сея; и како вся притчи уразумеете;

<p>14 Сеяй, слово сеет.

<p>15 Сии же суть, иже при пути, идеже сеется слово, и егда услышат, абие приходит сатана и отемлет слово сеянное в сердцах их.

<p>16 И сии суть такожде иже на каменных сеемии, иже егда услышат слово, абие с радостию приемлют е:

<p>17 и не имут корения в себе, но привременни суть: таже бывшей печали или гонению словесе ради, абие соблажняются.

<p>18 А сии суть, иже в тернии сеемии, слышащии слово:

<p>19 и печали века сего, и лесть богатства, и о прочих похоти входящыя подавляют слово, и безплодно бывает.

<p>20 И сии суть, иже на земли добрей сеяннии, иже слышат слово и приемлют, и плодствуют на тридесять, и на шестьдесят, и на сто.

<p>21 И глаголаше им: еда светилник приходит {вжигают}, да под\ спудом положат его или под\ одром; не да ли на свещнице положен будет;

<p>22 несть бо тайно, еже не явится, ниже бысть потаено, но да приидет в явление:

<p>23 аще кто имать ушы слышати, да слышит.

<p>24 (Зачало 17.) И глаголаше им: блюдите что слышите: в нюже меру мерите, возмерится вам, и приложится вам слышащым:

<p>25 иже бо аще имать, дастся ему: а иже не имать, и еже имать, отимется от него.

<p>26 И глаголаше: тако есть (и) царствие божие, якоже человек вметает семя в землю,

<p>27 и спит, и востает нощию и днию: и семя прозябает и растет, якоже не весть он:

<p>28 от себе бо земля плодит прежде траву, потом клас, таже исполняет пшеницу в класе:

<p>29 егда же созреет плод, абие послет серп, яко наста жатва.

<p>30 И глаголаше: чесому уподобим царствие божие; или коей притчи приложим е;

<p>31 яко зерно горушично, еже егда всеяно будет в земли, мнее всех семен есть земных:

<p>32 и егда всеяно будет, возрастает, и бывает более всех зелий, и творит ветви велия, яко мощи под\ сению его птицам небесным витати.

<p>33 И таковыми притчами многими глаголаше им слово, якоже можаху слышати.

<p>34 Без\ притчи же не глаголаше им словесе: особь же учеником своим сказаше вся.

<p>35 (Зачало 18.) И глагола им в той день, вечеру бывшу: прейдем на он пол.

<p>36 И отпущше народы, пояша его якоже бе в корабли: и инии же корабли бяху с ним.

<p>37 И бысть буря ветрена велика: волны же вливахуся в корабль, яко уже погружатися ему.

<p>38 И бе сам на корме на возглавнице спя. И возбудиша его и глаголаша ему: учителю, не радиши ли, яко погибаем;

<p>39 И востав запрети ветру и рече морю: молчи, престани. И улеже ветр, и бысть тишина велия.

<p>40 И рече им: что тако страшливи есте; како не имате веры;

<p>41 И убояшася страхом велиим и глаголаху друг ко другу: кто убо сей есть, яко и ветр и море послушают его;

%{Глава}5. Зачало 19.

<p>1 И приидоша на он пол моря, во страну гадаринскую.

<p>2 И излезшу ему из\ корабля, абие срете его от гробов человек в дусе нечисте,

<p>3 иже жилище имяше во гробех, и ни веригами никтоже можаше его связати:

<p>4 зане ему многажды путы и ужы (железны) связану сущу, и растерзатися от него ужем (железным) и путом сокрушатися: и никтоже можаше его умучити {укротити}:

<p>5 и выну нощь и день во гробех и в горах бе, вопия и толкийся камением.

<p>6 узрев же Иисуса издалеча, тече и поклонися ему,

<p>7 и возопив гласом велиим, рече: что мне и тебе, Иисусе, сыне Бога вышняго; заклинаю тя богом, не мучи мене.

<p>8 Глаголаше бо ему: изыди, душе нечистый, от человека.

<p>9 И вопрошаше его: что ти есть имя; И отвеща глаголя: легеон имя мне, яко мнози есмы.

<p>10 И молиша его много, да не послет их вне страны.

<p>11 Бе же ту при горе стадо свиное велие пасомо.

<p>12 И молиша его вси беси, глаголюще: посли ны во свиния, да в ня внидем.

<p>13 И повеле им абие Иисус. И изшедше дуси нечистии, внидоша во свиния: и устремися стадо по брегу в море, бяху же яко две тысящы, и утопаху в мори.

<p>14 Пасущии же свиния бежаша и возвестиша во граде и в селех. И изыдоша видети, что есть бывшее.

<p>15 И приидоша ко Иисусови, и видеша бесновавшагося седяща и оболчена и смысляща, имевшаго легеон: и убояшася.

<p>16 Поведаша же им видевшии, како бысть бесному, и о свиниях.

<p>17 И начаша молити его отити от предел их.

<p>18 И влезшу ему в корабль, моляше его бесновавыйся, дабы был с ним.

<p>19 Ии~с же не даде ему, но рече ему: иди в дом твой ко твоим и возвести им, елика ти Господь сотвори и помилова тя.

<p>20 И иде и нача проповедати в десяти градех, елика сотвори ему Иисус. И вси дивляхуся.

<p>21 (Зачало 20.) И прешедшу Иисусу в корабли паки на он пол, собрася народ мног о нем {к нему}. И бе при мори.

<p>22 И се, прииде един от архисинагог, именем иаир, и видев его, паде при ногу его

<p>23 и моляше его много, глаголя, яко дщи моя на кончине есть: да пришед возложиши на ню руце, яко да спасется и жива будет.

<p>24 И иде с ним: (Зачало 21.) и по нем идяху народи мнози и угнетаху его.

<p>25 И жена некая сущи в точении крове лет дванадесяте,

<p>26 и много пострадавши от мног врачев, и издавши своя вся, и ни единыя пользы обретши, но паче в горшее пришедши:

<p>27 слышавши о Иисусе, пришедши в народе созади, прикоснуся ризе его:

<p>28 глаголаше бо, яко, аще прикоснуся ризам его, спасена буду.

<p>29 И абие изсякну источник крове ея: и разуме {ощути} телом, яко исцеле от раны.

<p>30 И абие Иисус разуме в себе силу изшедшую от него, (и) обращься в народе, глаголаше: кто прикоснуся ризам моим;

<p>31 И глаголаху ему ученицы его: видиши народ угнетающь тя, и глаголеши: кто прикоснуся мне;

<p>32 И обглядаше видети сотворшую сие.

<p>33 Жена же убоявшися и трепещущи, ведящи, еже бысть ей, прииде и припаде к нему и рече ему всю истину.

<p>34 он же рече ей: дщи, вера твоя спасе тя: иди в мире и буди цела от раны твоея.

<p>35 Еще ему глаголющу, (и) приидоша от архисинагога, глаголюще, яко дщи твоя умре: что еще движеши учителя;

<p>36 Ии~с же абие слышав слово глаголемое, глагола архисинагогови: не бойся, токмо веруй.

<p>37 И не остави по себе ни единаго ити, токмо петра и иакова и иоанна брата иаковля.

<p>38 И прииде в дом архисинагогов и виде молву, плачущыяся и кричащыя много.

<p>39 И вшед глагола им: что молвите и плачетеся; отроковица несть умерла, но спит.

<p>40 И ругахуся ему. он же изгнав вся, поят отца отроковицы и матерь, и иже (беху) с ним, и вниде, идеже бе отроковица лежащи.

<p>41 И емь за руку отроковицу, глагола ей: талифа куми: еже есть сказаемо: девице, тебе глаголю, востани.

<p>42 И абие воста девица и хождаше: бе бо лет двоюнадесяте. И ужасошася ужасом велиим.

<p>43 И запрети им много, да никтоже увесть сего, и рече: дадите ей ясти.

%{Глава}6. Зачало 22.

<p>1 И изыде оттуду и прииде во отечествие свое: и по нем идоша ученицы его.

<p>2 И бывшей субботе, начат на сонмищи учити. И мнози слышащии дивляхуся, глаголюще: откуду сему сия; и что премудрость данная ему, и силы таковы рукама его бывают;

<p>3 не сей ли есть тектон, сын Мариин, брат же иакову и иосии и иуде и симону; и не сестры ли его зде (суть) в нас; И блажняхуся о нем.

<p>4 Глаголаше же им Иисус, яко несть пророк без\ чести, токмо во отечествии своем, и в сродстве и в дому своем.

<p>5 И не можаше ту ни единыя силы сотворити, токмо мало недужных, возложь руце, исцели.

<p>6 И дивляшеся за неверствие их: и обхождаше веси окрест учя.

<p>7 (Зачало 23.) И призва обанадесяте, и начат их посылати два два, и даяше им власть над\ духи нечистыми.

<p>8 И заповеда им, да ничесоже возмут на путь, токмо жезл един: ни пиры, ни хлеба, ни при поясе меди:

<p>9 но обувени в сандалия: и не облачитися в две ризе.

<p>10 И глаголаше им: идеже аще внидете в дом, ту пребывайте, дондеже изыдете оттуду:

<p>11 и елицы аще не приимут вы, ниже послушают вас, исходяще оттуду, оттрясите прах, иже под\ ногами вашими, во свидетелство им: аминь глаголю вам, отраднее будет содомом и гоморром в день судный, неже граду тому.

<p>12 И изшедше проповедаху, да покаются:

<p>13 и бесы многи изгоняху: и мазаху маслом многи недужныя, и исцелеваху.

<p>14 (Зачало 24.) И услыша царь ирод: яве бо бысть имя его: и глаголаше, яко иоанн креститель от мертвых воста, и сего ради силы деются о нем.

<p>15 Инии глаголаху, яко илиа есть: инии же глаголаху, яко пророк есть, или яко един от пророк.

<p>16 Слышав же ирод рече, яко, егоже аз усекнух иоанна, той есть: той воста от мертвых.

<p>17 Той бо ирод послав, ят иоанна и связа его в темнице, иродиады ради жены филиппа брата своего, яко оженися ею.

<p>18 Глаголаше бо иоанн иродови: не достоит тебе имети жену (филиппа) брата твоего.

<p>19 Иродиа же гневашеся на него и хотяше его убити: и не можаше.

<p>20 Ирод бо бояшеся иоанна, ведый его мужа праведна и свята, и соблюдаше его: и послушав его, многа творяше, и в сладость его послушаше.

<p>21 И приключшуся дню потребну {удобну}, егда ирод рождеству своему вечерю творяше князем своим и тысящником и старейшинам галилейским:

<p>22 и вшедши дщерь тоя иродиады, и плясавши, и угождши иродови и возлежащым с ним, рече царь девице: проси у мене егоже аще хощеши, и дам ти.

<p>23 И клятся ей: яко егоже аще попросиши у мене, дам ти, и до пол царствия моего.

<p>24 она же изшедши рече матери своей: чесо прошу; она же рече: главы иоанна крестителя.

<p>25 И вшедши абие со тщанием к царю, просяше, глаголющи: хощу, да ми даси от него {абие} на блюде главу иоанна крестителя.

<p>26 И прискорбен быв царь, клятвы (же) ради и за возлежащих с ним не восхоте отрещи ей.

<p>27 И абие послав царь спекулатора, повеле принести главу его.

<p>28 он же шед усекну его в темнице, и принесе главу его на блюде, и даде ю девице: и девица даде ю матери своей.

<p>29 И слышавше ученицы его, приидоша и взяша труп его, и положиша его во гробе.

<p>30 (Зачало 25.) И собрашася апостоли ко Иисусу и возвестиша ему вся, и елика сотвориша, и елика научиша.

<p>31 И рече им: приидите вы сами в пусто место едини {особь} и почийте мало. Бяху бо приходящии и отходящии мнози, и ни ясти им бе когда.

<p>32 И идоша в пусто место кораблем едини.

<p>33 И видеша их идущих народи, и познаша их мнози: и пеши от всех градов стицахуся тамо, и предвариша их, и снидошася к нему.

<p>34 И изшед виде Иисус народ мног и милосердова о них, зане бяху яко овцы не имущыя пастыря: и начат их учити много.

<p>35 И уже часу многу бывшу, приступльше к нему ученицы его, глаголаша, яко пусто есть место, и уже час мног:

<p>36 отпусти их, да шедше во окрестных селех и весех купят себе хлебы: не имут бо чесо ясти.

<p>37 он же отвещав рече им: дадите им вы ясти. И глаголаша ему: да шедше купим двема стома пенязь хлебы и дамы им ясти;

<p>38 он же рече им: колико хлебы имате; идите и видите. И уведевше глаголаша: пять (хлеб), и две рыбе.

<p>39 И повеле им посадити вся на споды на споды {во округ} на траве зелене.

<p>40 И возлегоша на лехи на лехи {на кучы} по сту и по пятидесят.

<p>41 И приемь пять хлеб и две рыбе, воззрев на небо, благослови и преломи хлебы, и даяше учеником своим, да предлагают пред\ ними: и обе рыбе раздели всем.

<p>42 И ядоша вси и насытишася:

<p>43 и взяша укрухи, дванадесяте кошя исполнь, и от рыбу.

<p>44 Бяше же ядших хлебы яко пять тысящ мужей.

<p>45 (Зачало 26.) И абие понуди ученики своя внити в корабль и варити {предварити} его на он пол к вифсаиде, дондеже сам отпустит народы.

<p>46 И отрекся им {и отпустив я}, иде в гору помолитися.

<p>47 И вечеру бывшу, бе корабль посреде моря, и сам един на земли.

<p>48 И виде их страждущих в плавании: бе бо ветр противен им: и о четвертей стражи нощней прииде к ним, по морю ходяй, и хотяше минути их.

<p>49 они же видевше его ходяща по морю, мняху призрак быти и возопиша.

<p>50 Вси бо его видеша и смутишася. И абие глагола с ними и рече им: дерзайте: аз есмь, не бойтеся.

<p>51 И вниде к ним в корабль: и улеже ветр. И зело излиха в себе ужасахуся и дивляхуся.

<p>52 Не разумеша бо о хлебех: бе бо сердце их окаменено.

<p>53 И прешедше приидоша в землю геннисаретску и присташа.

<p>54 (Зачало 27.) И изшедшым им из\ корабля, абие познаша его,

<p>55 обтекше всю страну ту, начаша на одрех приносити болящыя, идеже слышаху, яко ту есть.

<p>56 И аможе аще вхождаше в веси, или во грады, или села, на распутиих полагаху недужныя и моляху его, да поне воскрилию ризы его прикоснутся: и елицы аще прикасахуся ему, спасахуся.

%{Глава}7.

<p>1 И собрашася к нему фарисее и нецыи от книжник, пришедшии от иерусалима:

<p>2 и видевше некиих от ученик его нечистыми руками, сиречь неумовеными, ядущих хлебы, ругахуся.

<p>3 Фарисее бо и вси иудее, аще не трыюще {до лакот} умыют рук, не ядят, держаще предания старец:

<p>4 и от торжища, аще не покуплются, не ядят. И ина многа суть, яже прияша держати: погружения сткляницам и чваном и котлом и одром.

<p>5 (Зачало 28.) Потом же вопрошаху его фарисее и книжницы: почто ученицы твои не ходят по преданию старец, но неумовеными руками ядят хлеб;

<p>6 он же отвещав рече им, яко добре пророчествова исаиа о вас лицемерех, якоже есть писано: сии людие устнами мя чтут, сердце же их далече отстоит от мене,

<p>7 всуе же чтут мя, учаще учением, заповедем человеческим:

<p>8 оставльше бо заповедь божию, держите предания человеческая, крещения {омовения} чваном и сткляницам, и ина подобна такова многа творите.

<p>9 И глаголаше им: добре отметаете заповедь божию, да предание ваше соблюдете:

<p>10 моисей бо рече: чти отца твоего и матерь твою: и иже злословит отца или матерь, смертию да умрет:

<p>11 вы же глаголете: аще речет человек отцу или матери: корван, еже есть дар, иже аще {имже бы} пользовался еси от мене:

<p>12 и не ктому оставляете его что сотворити отцу своему или матери своей,

<p>13 преступающе слово божие преданием вашим, еже предасте: и подобна такова многа творите.

<p>14 (Зачало 29.) И призвав весь народ, глаголаше им: послушайте мене вси и разумейте:

<p>15 ничтоже есть внеуду человека входимо в онь, еже может осквернити его: но исходящая от него, та суть сквернящая человека:

<p>16 аще кто имать ушы слышати, да слышит.

<p>17 И егда вниде в дом от народа, вопрошаху его ученицы его о притчи.

<p>18 И глагола им: тако ли и вы неразумливи есте; не разумеете ли, яко все, еже извне входимое в человека, не может осквернити его;

<p>19 яко не входит ему в сердце, но во чрево: и афедроном исходит, истребляя вся брашна.

<p>20 Глаголаше же, яко исходящее от человека, то сквернит человека:

<p>21 извнутрь бо от сердца человеческа помышления злая исходят, прелюбодеяния, любодеяния, убийства,

<p>22 татьбы, лихоимства, (обиды,) лукавствия, лесть, студодеяния, око лукаво, хула, гордыня, безумство:

<p>23 вся сия злая извнутрь исходят и сквернят человека.

<p>24 (Зачало 30.) И оттуду востав, иде в пределы тирски и сидонски: и вшед в дом, ни когоже хотяше, дабы его чул: и не може утаитися.

<p>25 Слышавши бо жена о нем, еяже дщи имяше духа нечиста, пришедши припаде к ногама его:

<p>26 жена же бе еллинска, сирофиникисса родом: и моляше его, да беса изженет из\ дщере ея.

<p>27 Ии~с же рече ей: остави, да первее насытятся чада: несть бо добро отяти хлеб чадом и поврещи псом.

<p>28 она же отвещавши глагола ему: ей, Господи: ибо и пси под\ трапезою ядят от крупиц детей.

<p>29 И рече ей: за сие слово, иди: изыде бес из\ дщере твоея.

<p>30 И шедши в дом свой, обрете беса изшедша и дщерь лежащу на одре.

<p>31 (Зачало 31.) И паки изшед Иисус от предел тирских и сидонских, прииде на море галилейско, между пределы декапольски.

<p>32 И приведоша к нему глуха и гугнива, и моляху его, да возложит нань руку.

<p>33 И поемь его от народа единаго {особь}, вложи персты своя во ушы его и плюнув коснуся языка его:

<p>34 и воззрев на небо, воздохну и глагола ему: еффафа, еже есть разверзися.

<p>35 И абие разверзостася слуха его, и разрешися уза языка его, и глаголаше право.

<p>36 И запрети им, да ни комуже поведят: елико же им той запрещаше, паче излиха проповедаху.

<p>37 И преизлиха дивляхуся, глаголюще: добре все творит: и глухия творит слышати, и немыя глаголати.

%{Глава}8. Зачало 32.

<p>1 В тыя дни, зело многу народу сущу, и не имущым чесо ясти, призвав Иисус ученики своя, глагола им:

<p>2 милосердую о народе, яко уже три дни приседят мне и не имут чесо ясти:

<p>3 и аще отпущу их не ядших в домы своя, ослабеют на пути: мнози бо от них издалеча пришли суть.

<p>4 И отвещаша ему ученицы его: откуду сих возможет кто зде насытити хлебы в пустыни;

<p>5 И вопроси их: колико имате хлебов; они же реша: седмь.

<p>6 И повеле народу возлещи на земли: и приемь седмь хлебов, хвалу воздав, преломи и даяше учеником своим, да предлагают: и предложиша пред\ народом.

<p>7 И имяху рыбиц мало: и (сия) благословив, рече предложити и тыя.

<p>8 Ядоша же и насытишася: и взяша избытки укрух, седмь кошниц.

<p>9 Бяху же ядших яко четыре тысящы. И отпусти их.

<p>10 И абие влез в корабль со ученики своими, прииде во страны далмануфански.

<p>11 (Зачало 33.) И изыдоша фарисее и начаша стязатися с ним, ищуще от него знамения с небесе, искушающе его.

<p>12 И воздохнув духом своим, глагола: что род сей знамения ищет; аминь глаголю вам, аще дастся роду сему знамение.

<p>13 И оставль их, влез паки в корабль, (и) иде на он пол.

<p>14 И забыша ученицы его взяти хлебы и разве единаго хлеба не имяху с собою в корабли.

<p>15 И прещаше им, глаголя: зрите, блюдитеся от кваса фарисейска и от кваса иродова.

<p>16 И помышляху, друг ко другу глаголюще, яко хлебы не имамы.

<p>17 И разумев Иисус, глагола им: что помышляете, яко хлебы не имате; не у ли чувствуете, ниже разумеете; еще ли окаменено сердце ваше имате;

<p>18 очи имуще не видите; и ушы имуще не слышите; и не помните ли,

<p>19 егда пять хлебы преломих в пять тысящ, колико кош исполнь укрух приясте; Глаголаша ему: дванадесять.

<p>20 Егда же седмь в четыре тысящы, колико кошниц исполнения укрух взясте; они же реша: седмь.

<p>21 И глагола им: како не разумеете;

<p>22 (Зачало 34.) И прииде в вифсаиду: и приведоша к нему слепа, и моляху его, да его коснется.

<p>23 И емь за руку слепаго, изведе его вон из\ веси: и плюнув на очи его, (и) возложь руце нань, вопрошаше его, аще что видит;

<p>24 И воззрев глаголаше: вижу человеки яко древие ходящя.

<p>25 Потом (же) паки возложи руце на очи его и сотвори его прозрети: и утворися {и исцеле} и узре светло все.

<p>26 И посла его в дом его, глаголя: ни в весь вниди, ни повеждь кому в веси.

<p>27 (Зачало 35.) И изыде Иисус и ученицы его в веси кесарии филипповы: и на пути вопрошаше ученики своя, глаголя им: кого мя глаголют человецы быти;

<p>28 они же отвещаша: иоанна крестителя: и инии илию: друзии же единаго от пророк.

<p>29 И той глагола им: вы же кого мя глаголете быти; Отвещав же петр глагола ему: ты еси Христос.

<p>30 (Зачало 36.) И запрети им, да ни комуже глаголют о нем.

<p>31 И начат учити их, яко подобает сыну человеческому много пострадати, и искушену быти от старец и архиерей и книжник, и убиену быти, и в третий день воскреснути.

<p>32 И не обинуяся слово глаголаше. И приемь его петр, начат претити ему.

<p>33 он же обращься и воззрев на ученики своя, запрети петрови, глаголя: иди за мною, сатано: яко не мыслиши, яже (суть) божия, но яже человеческа.

<p>34 И призвав народы со ученики своими, рече им: (Зачало 37.) иже хощет по мне ити, да отвержется себе, и возмет крест свой, и по мне грядет:

<p>35 иже бо аще хощет душу свою спасти, погубит ю: а иже погубит душу свою мене ради и евангелиа, той спасет ю:

<p>36 кая бо польза человеку, аще приобрящет мир весь, и отщетит душу свою;

<p>37 или что даст человек измену на души своей;

<p>38 иже бо аще постыдится мене и моих словес в роде сем прелюбодейнем и грешнем, и сын человеческий постыдится его, егда приидет во славе отца своего со ангелы святыми.

%{Глава}9.

<p>1 И глаголаше им: аминь глаголю вам, яко суть нецыи от зде стоящих, иже не имут вкусити смерти, дондеже видят царствие божие пришедшее в силе.

<p>2 (Зачало 38.) И по шести днех поят Иисус петра и иакова и иоанна, и возведе их на гору высоку особь едины: и преобразися пред\ ними.

<p>3 И ризы его быша блещащяся, белы зело яко снег, яцехже не может белилник убелити на земли.

<p>4 И явися им илиа с моисеем: и беста со Иисусом глаголюща.

<p>5 И отвещав петр глагола Иисусови: равви, добро есть нам зде быти: и сотворим кровы три, тебе един, и моисееви един, и илии един.

<p>6 Не ведяше бо, что рещи: бяху бо пристрашни.

<p>7 И бысть облак осеняя их: и прииде глас из\ облака, глаголя: сей есть сын мой возлюбленный, того послушайте.

<p>8 И внезапу воззревше, ктому ни когоже видеша, токмо Иисуса единаго с собою.

<p>9 Сходящым же им с горы, запрети им, да ни комуже поведят, яже видеша, токмо егда сын человеческий из\ мертвых воскреснет.

<p>10 (Зачало 39.) И слово удержаша в себе, стязающеся, что есть, еже из\ мертвых воскреснути.

<p>11 И вопрошаху его глаголюще: како глаголют книжницы, яко илии подобает приити прежде;

<p>12 он же отвещав рече им: илиа убо пришед прежде, устроит вся: и како есть писано о сыне человечестем, да много постраждет и уничижен будет:

<p>13 но глаголю вам, яко и илиа прииде, и сотвориша ему, елика хотеша, якоже есть писано о нем.

<p>14 И пришед ко учеником, виде народ мног о них {окрест их} и книжники стязающяся с ними.

<p>15 И абие весь народ видев его ужасеся, и пририщуще целоваху его.

<p>16 И вопроси книжники: что стязаетеся к себе {с ними};

<p>17 (Зачало 40.) И отвещав един от народа рече: учителю, приведох сына моего к тебе, имуща духа нема:

<p>18 и идеже колиждо имет его, разбивает его, и пены тещит, и скрежещет зубы своими, и оцепеневает: и рех учеником твоим, да изженут его, и не возмогоша.

<p>19 он же отвещав ему глагола: о, роде неверен, доколе в вас буду; доколе терплю вы; приведите его ко мне.

<p>20 И приведоша его к нему. И видев его, абие дух стрясе его: и пад на земли, валяшеся, пены тещя.

<p>21 И вопроси отца его: колико лет есть, отнележе сие бысть ему; он же рече: издетска:

<p>22 и многажды во огнь вверже его и в воды, да погубит его: но аще что можеши, помози нам, милосердовав о нас.

<p>23 Ии~с же рече ему: еже аще что можеши веровати, вся возможна верующему.

<p>24 И абие возопив отец отрочате, со слезами глаголаше: верую, Господи: помози моему неверию.

<p>25 Видев же Иисус, яко срищется народ, запрети духу нечистому, глаголя ему: душе немый и глухий, аз ти повелеваю: изыди из\ него и ктому не вниди в него.

<p>26 И возопив и много пружався, изыде: и бысть яко мертв, якоже мнозем глаголати, яко умре.

<p>27 Ии~с же емь его за руку, воздвиже его: и воста.

<p>28 И вшедшу ему в дом, ученицы его вопрошаху его единаго: яко мы не возмогохом изгнати его;

<p>29 И рече им: сей род ничимже может изыти, токмо молитвою и постом.

<p>30 И оттуду изшедше, идяху сквозе галилею: и не хотяше, да кто увесть.

<p>31 учаше бо ученики своя и глаголаше им, яко сын человеческий предан будет в руце человечесте, и убиют его: и убиен быв, в третий день воскреснет.

<p>32 они же не разумеваху глагола и бояхуся его вопросити.

<p>33 (Зачало 41.) И прииде в капернаум: и в дому быв, вопрошаше их: что на пути в себе помышлясте;

<p>34 они же молчаху: друг ко другу бо стязашася на пути, кто (есть) болий.

<p>35 И сед пригласи обанадесяте и глагола им: аще кто хощет старей быти, да будет всех менший и всем слуга.

<p>36 И приимь отроча, постави е посреде их: и об\ъемь е, рече им:

<p>37 иже аще едино таковых отрочат приимет во имя мое, мене приемлет: и иже мене приемлет, не мене приемлет, но пославшаго мя.

<p>38 Отвеща ему иоанн, глаголя: учителю, видехом некоего именем твоим изгоняща бесы, иже не ходит по нас: и возбранихом ему, яко не последует нам.

<p>39 Ии~с же рече: не браните ему: никтоже бо есть, иже сотворит силу о имени моем, и возможет вскоре злословити мя.

<p>40 Иже бо несть на вы, по вас есть.

<p>41 Иже бо аще напоит вы чашею воды во имя мое, яко Христовы есте, аминь глаголю вам, не погубит мзды своея.

<p>42 (Зачало 42.) И иже аще соблазнит единаго от малых сих верующих в мя, добрее есть ему паче, аще облежит камень жерновный о выи его, и ввержен будет в море.

<p>43 И аще соблажняет тя рука твоя, отсецы ю: добрее ти есть беднику {без\ руки} в живот внити, неже обе руце имущу внити в геенну, во огнь неугасающий,

<p>44 идеже червь их не умирает, и огнь не угасает.

<p>45 И аще нога твоя соблажняет тя, отсецы ю: добрее ти есть внити в живот хрому, неже две нозе имущу ввержену быти в геенну, во огнь неугасающий,

<p>46 идеже червь их не умирает, и огнь не угасает.

<p>47 И аще око твое соблажняет тя, исткни е: добрее ти есть со единем оком внити в царствие божие, неже две оце имущу ввержену быти в геенну огненную,

<p>48 идеже червь их не умирает, и огнь не угасает.

<p>49 Всяк бо огнем осолится, и всяка жертва солию осолится.

<p>50 Добро соль: аще же соль не слана будет, чим осолится; Имейте соль в себе, и мир имейте между собою.

%{Глава}10.

<p>1 И оттуду востав прейде в пределы иудейския, {чрез\ страну, яже} об\ он пол иордана. И снидошася паки народи к нему: и яко обычай име, паки учаше их.

<p>2 (Зачало 43.) И приступльше фарисее вопросиша его: аще достоит мужу жену пустити; искушающе его.

<p>3 он же отвещав рече им: что вам заповеда моисей;

<p>4 они же реша: моисей повеле книгу распустную написати, и пустити.

<p>5 И отвещав Иисус рече им: по жестосердию вашему написа вам заповедь сию:

<p>6 от начала же создания, мужа и жену сотворил я есть Бог:

<p>7 сего ради оставит человек отца своего и матерь

<p>8 и прилепится к жене своей, и будета оба в плоть едину: темже уже неста два, но плоть едина:

<p>9 еже убо Бог сочета, человек да не разлучает.

<p>10 И в дому паки ученицы его о сем вопросиша его.

<p>11 И глагола им: (Зачало 44.) иже аще пустит жену свою и оженится иною, прелюбы творит на ню:

<p>12 и аще жена пустит мужа {мужа своего} и посягнет за иного, прелюбы творит.

<p>13 И приношаху к нему дети, да коснется их: ученицы же прещаху приносящым.

<p>14 Видев же Иисус негодова и рече им: оставите детей приходити ко мне и не браните им, тацех бо есть царствие божие:

<p>15 аминь глаголю вам: иже аще не приимет царствия божия яко отроча, не имать внити в не.

<p>16 И об\ъемь их, возложь руце на них, благословляше их.

<p>17 (Зачало 45.) И исходящу ему на путь, притек некий и поклонься на колену ему, вопрошаше его: учителю благий, что сотворю, да живот вечный наследствую;

<p>18 Ии~с же рече ему: что мя глаголеши блага; никтоже благ, токмо един Бог.

<p>19 Заповеди веси: не прелюбы сотвориши: не убий: не укради: не лжесвидетелствуй: не обиди: чти отца твоего и матерь.

<p>20 он же отвещав рече ему: учителю, сия вся сохраних от юности моея.

<p>21 Ии~с же воззрев нань, возлюби его и рече ему: единаго еси не докончал: иди, елика имаши, продаждь и даждь нищым, и имети имаши сокровище на небеси: и прииди (и) ходи в\ъслед мене, взем крест.

<p>22 он же дряхл быв о словеси {о словеси сем}, отиде скорбя: бе бо имея стяжания многа.

<p>23 И воззрев Иисус глагола учеником своим: (Зачало 46.) како неудобь имущии богатство в царствие божие внидут.

<p>24 ученицы же ужасахуся о словесех его. Ии~с же паки отвещав глагола им: чада, како неудобь уповающым на богатство в царствие божие внити:

<p>25 удобее бо есть велбуду сквозе иглине ушы проити, неже богату в царствие божие внити.

<p>26 они же излиха дивляхуся, глаголюще к себе: то кто может спасен быти;

<p>27 Воззрев же на них Иисус глагола: у человек невозможно, но не у Бога: вся бо возможна суть у Бога.

<p>28 Начат же петр глаголати ему: се, мы оставихом вся и в\ъслед тебе идохом.

<p>29 Отвещав же Иисус рече: аминь глаголю вам: никтоже есть, иже оставил есть дом, или братию, или сестры, или отца, или матерь, или жену, или чада, или села, мене ради и евангелиа ради:

<p>30 аще не приимет сторицею ныне во время сие, домов, и братий, и сестр, и отца, и матере, и чад, и сел, во изгнании, и в век грядущий живот вечный:

<p>31 мнози же будут первии последни, и последнии перви.

<p>32 Бяху же на пути, восходяще во иерусалим: и бе варяя их Иисус, и ужасахуся, и в\ъслед идуще, бояхуся. (Зачало 47.) И поемь паки обанадесять, начат им глаголати, яже хотяху ему быти:

<p>33 яко, се, восходим во иерусалим, и сын человеческий предан будет архиереом и книжником, и осудят его на смерть, и предадят его языком:

<p>34 и поругаются ему, и уязвят его, и оплюют его, и убиют его: и в третий день воскреснет.

<p>35 И пред\ него приидоста иаков и иоанн, сына зеведеева, глаголюща: учителю, хощева, да, еже аще просива, сотвориши нама.

<p>36 он же рече има: что хощета, да сотворю вама;

<p>37 Она же реста ему: даждь нам, да един о десную тебе и един о шуюю тебе сядева во славе твоей.

<p>38 Ии~с же рече има: не веста, чесо просита: можета ли пити чашу, юже аз пию, и крещением, имже аз крещаюся, креститися;

<p>39 Она же реста ему: можева. Ии~с же рече има: чашу убо, юже аз пию, испиета, и крещением, имже аз крещаюся, креститася:

<p>40 а еже сести о десную мене и о шуюю, несть мне дати, но имже уготовано есть.

<p>41 И слышавше десять, начаша негодовати о иакове и иоанне.

<p>42 Ии~с же призвав их, глагола им: весте, яко мнящиися владети языки, соодолевают им, и велицыи их обладают ими:

<p>43 не тако же будет в вас: но иже аще хощет в вас вящший быти, да будет вам слуга:

<p>44 и иже аще хощет в вас быти старей, да будет всем раб:

<p>45 ибо сын человечь не прииде, да послужат ему, но да послужит и даст душу свою избавление за многи.

<p>46 (Зачало 48.) И приидоша во иерихон. И исходящу ему от иерихона, и учеником его, и народу многу, сын тимеов вартимей слепый седяше при пути, прося.

<p>47 И слышав, яко Иисус назорянин есть, начат звати и глаголати: сыне Давидов Иисусе, помилуй мя.

<p>48 И прещаху ему мнози, да умолчит: он же множае паче зваше: сыне Давидов, помилуй мя.

<p>49 И став Иисус, рече его возгласити. И возгласиша слепца, глаголюще ему: дерзай, востани, зовет тя.

<p>50 он же отверг ризы своя, востав прииде ко Иисусови.

<p>51 И отвещав глагола ему Иисус: что хощеши, да сотворю тебе; Слепый же глагола ему: учителю, да прозрю.

<p>52 Ии~с же рече ему: иди: вера твоя спасе тя. И абие прозре и по Иисусе иде в путь.

%{Глава}11. Зачало 49.

<p>1 И егда приближи[ша]ся во иерусалим, в вифсфагию и вифанию, к горе елеонстей, посла два от ученик своих

<p>2 и глагола има: идита в весь, яже есть прямо вама: и абие входяща в ню, обрящета жребя привязано, на неже никтоже от человек вседе: отрешша е, приведита:

<p>3 и аще кто вама речет: что творита сие; рцыта, яко Господь требует е: и абие послет е семо.

<p>4 Идоста же, и обретоста жребя привязано при дверех вне на распутии, и отрешиста е.

<p>5 И нецыи от стоящих ту глаголаху има: что деета отрешающа жребя;

<p>6 Она же реста им, якоже заповеда има Иисус: и оставиша я.

<p>7 И приведоста жребя ко Иисусови: и возложиша на не ризы своя, и вседе на не.

<p>8 Мнози же ризы своя постлаша по пути: друзии же ваиа резаху от древия и постилаху по пути.

<p>9 И предходящии и в\ъслед грядущии вопияху, глаголюще: осанна, благословен грядый во имя господне,

<p>10 благословено грядущее царство во имя Господа отца нашего Давида: осанна в вышних.

<p>11 (Зачало 50.) И вниде во иерусалим Иисус и в церковь: и соглядав вся, позде уже сущу часу, изыде в вифанию со обеманадесяте.

<p>12 И наутрие изшедшым им от вифании, взалка:

<p>13 и видев смоковницу издалеча, имущу листвие, прииде, аще убо что обрящет на ней: и пришед к ней, ничесоже обрете, токмо листвие: не у бо бе время смоквам.

<p>14 И отвещав Иисус рече ей: да не ктому от тебе во веки никтоже плода снесть. И слышаху ученицы его.

<p>15 И приидоша (паки) во иерусалим. И вшед Иисус в церковь, начат изгонити продающыя и купующыя в церкви: и трапезы торжником и седалища продающих голуби испроверже:

<p>16 и не даяше, да кто мимонесет сосуд сквозе церковь.

<p>17 И учаше, глаголя им: несть ли писано, яко храм мой храм молитвы наречется всем языком; вы же сотвористе его вертеп разбойником.

<p>18 И слышаша книжницы и архиерее, и искаху, како его погубят: бояхубося его, яко весь народ дивляшеся о учении его.

<p>19 И яко позде бысть, исхождаше вон из\ града.

<p>20 И утро мимоходяще, видеша смоковницу изсохшу из\ корения.

<p>21 И воспомянув петр глагола ему: равви, виждь, смоковница, юже проклял еси, усше.

<p>22 И отвещав Иисус глагола им:

<p>23 (Зачало 51.) имейте веру божию: аминь бо глаголю вам, яко, иже аще речет горе сей: двигнися и верзися в море: и не размыслит в сердцы своем, но веру имет, яко еже глаголет, бывает: будет ему, еже аще речет:

<p>24 сего ради глаголю вам: вся елика аще молящеся просите, веруйте, яко приемлете: и будет вам:

<p>25 и егда стоите молящеся, отпущайте, аще что имате на кого, да и отец ваш, иже есть на небесех, отпустит вам согрешения ваша:

<p>26 аще ли же вы не отпущаете, ни отец ваш, иже есть на небесех, отпустит вам согрешений ваших.

<p>27 (Зачало 52.) И приидоша паки во иерусалим. И в церкви ходящу ему, приидоша к нему архиерее и книжницы и старцы

<p>28 и глаголаша ему: коею областию сия твориши; и кто ти область сию даде, да сия твориши;

<p>29 Ии~с же отвещав рече им: вопрошу вы и аз словесе единаго, и отвещайте ми: и реку вам, коею областию сия творю:

<p>30 крещение иоанново с небесе ли бе, или от человек; отвещайте ми.

<p>31 И мысляху в себе, глаголюще: аще речем, с небесе, речет: почто убо не веровасте ему;

<p>32 но аще речем, от человек: бояхуся людий: вси бо имеяху иоанна, яко воистинну пророк бе.

<p>33 И отвещавше глаголаша Иисусови: не вемы. И отвещав Иисус глагола им: ни аз глаголю вам, коею областию сия творю.

%{Глава}12. Зачало 53.

<p>1 И начат им в притчах глаголати: виноград насади человек, и огради оплотом, и ископа точило, и созда столп, и предаде его тяжателем {делателем}, и отиде.

<p>2 И посла к тяжателем во время раба, да от тяжатель приимет от плода винограда:

<p>3 они же емше его биша и отослаша тща.

<p>4 И паки посла к ним другаго раба: и того камением бивше, пробиша главу ему и послаша безчестна.

<p>5 И паки иного посла: и того убиша: и многи ины, овы убо биюще, овы же убивающе.

<p>6 Еще убо единаго сына име возлюбленнаго своего, посла и того к ним последи, глаголя, яко усрамятся сына моего.

<p>7 они же тяжателе реша к себе, яко сей есть наследник: приидите, убием его, и наше будет наследствие.

<p>8 И емше его убиша и извергоша его вон из\ винограда.

<p>9 Что убо сотворит господь винограда; Приидет и погубит тяжатели и даст виноград инем.

<p>10 Ни писания ли сего чли есте: камень, егоже не в ряду сотвориша зиждущии, сей бысть во главу угла:

<p>11 от Господа бысть сие, и есть дивно во очию нашею;

<p>12 И искаху его яти, и убояшася народа: разумеша бо, яко к ним притчу рече: и оставльше его отидоша.

<p>13 (Зачало 54.) И послаша к нему некия от фарисей и иродиан, да его обольстят словом.

<p>14 они же пришедше глаголаша ему: учителю, вемы, яко истинен еси и не радиши ни о комже: не зриши бо на лице человеков, но воистинну пути божию учиши: достоит ли кинсон кесареви дати, или ни; дамы ли, или не дамы;

<p>15 он же ведый их лицемерие, рече им: что мя искушаете; принесите ми пенязь, да вижу.

<p>16 они же принесоша. И глагола им: чий образ сий и написание; они же реша ему: кесарев.

<p>17 И отвещав Иисус рече им: воздадите кесарева кесареви и божия Богови. И чудишася о нем.

<p>18 (Зачало 55.) И приидоша саддукее к нему, иже глаголют воскреснию не быти: и вопросиша его, глаголюще:

<p>19 учителю, моисей написа нам, яко аще кому брат умрет и оставит жену, а чад не оставит: да поймет брат его жену его и воскресит семя брату своему.

<p>20 Седмь братий бе: и первый поят жену и умирая не остави семене:

<p>21 и вторый поят ю и умре, и ни той остави семене: и третий такожде:

<p>22 и пояша ю седмь и не оставиша семене: последи же всех умре и жена.

<p>23 В воскресние убо, егда воскреснут, которому их будет жена: седмь бо имеша ю жену.

<p>24 И отвещав Иисус рече им: не сего ли ради прельщаетеся, не ведуще писания, ни силы божия;

<p>25 егда бо из\ мертвых воскреснут, ни женятся, ни посягают, но суть яко ангели на небесех:

<p>26 о мертвых же, яко востают, несте ли чли в книгах моисеовых, при купине яко рече ему Бог, глаголя: аз Бог авраамов и Бог исааков и Бог иаковль;

<p>27 несть Бог мертвых, но Бог живых: вы убо много прельщаетеся.

<p>28 (Зачало 56.) И приступль един от книжник, слышав их стязающихся и видев, яко добре отвеща им, вопроси его: кая есть первая всех заповедий;

<p>29 Ии~с же отвеща ему: яко первейши всех заповедий: слыши, Исраилю, Господь Бог ваш Господь един есть:

<p>30 и возлюбиши Господа Бога твоего всем сердцем твоим, и всею душею твоею, и всем умом твоим, и всею крепостию твоею: сия есть первая заповедь.

<p>31 И вторая подобна ей: возлюбиши ближняго своего яко сам себе. Болшая сею ина заповедь несть.

<p>32 И рече ему книжник: добре, учителю, воистинну рекл еси, яко един есть Бог, и несть ин разве его:

<p>33 и еже любити его всем сердцем, и всем разумом, и всею душею, и всею крепостию: и еже любити ближняго яко себе, боле есть всех всесожжений и жертв.

<p>34 Ии~с же видев, яко смысленно отвеща, рече ему: не далече еси от царствия божия. И никтоже смеяше ктому его вопросити.

<p>35 И отвещав Иисус глаголаше, учя в церкви: како глаголют книжницы, яко Христос сын есть Давидов;

<p>36 Той бо Давид рече духом святым: глагола Господь Господеви моему: седи о десную мене, дондеже положу враги твоя подножие ногама твоима.

<p>37 Сам убо Давид глаголет его Господа: и откуду сын ему есть; И мног народ послушаше его в сладость.

<p>38 (Зачало 57.) И глаголаше им во учении своем: блюдитеся от книжник, хотящих во одеяниих ходити, и целования на торжищих,

<p>39 и преждеседания на сонмищих, и первовозлежания на вечерях:

<p>40 поядающе домы вдовиц и непщеванием надолзе молящеся, сии приимут лишшее осуждение.

<p>41 И сед Иисус прямо сокровищному хранилищу, зряше, како народ мещет медь в сокровищное хранилище. И мнози богатии вметаху многа.

<p>42 И пришедши едина вдовица убога, вверже лепте две, еже есть кодрант.

<p>43 И призвав ученики своя, рече им: аминь глаголю вам, яко вдовица сия убогая множае всех вверже вметающих в сокровищное хранилище:

<p>44 вси бо от избытка своего ввергоша: сия же от лишения своего вся, елика имеяше, вверже, все житие свое.

%{Глава}13. Зачало 58.

<p>1 И исходящу ему от церкве, глагола ему един от ученик его: учителю, виждь, каково камение и какова здания.

<p>2 И отвещав Иисус рече ему: видиши ли сия великая здания; не имать остати зде камень на камени, иже не разорится.

<p>3 И седящу ему на горе елеонстей прямо церкве, вопрошаху его единаго петр и иаков, и иоанн и андрей:

<p>4 рцы нам, когда сия будут; и кое (будет) знамение, егда имут вся сия скончатися;

<p>5 Ии~с же отвещав им, начат глаголати: блюдитеся, да не кто вас прельстит.

<p>6 Мнози бо приидут во имя мое, глаголюще, яко аз есмь: и многи прельстят.

<p>7 Егда же услышите брани и слышания бранем, не ужасайтеся: подобает бо быти: но не у кончина.

<p>8 Востанет бо язык на язык, и царство на царство: и будут труси по местом, и будут глади и мятежи. Начало болезнем сия.

<p>9 (Зачало 59.) Блюдитеся же вы сами: предадят бо вы в сонмища, и на соборищих биени будете: и пред\ воеводы и цари ведени будете мене ради, во свидетелство им.

<p>10 И во всех языцех подобает прежде проповедатися евангелию.

<p>11 Егда же поведут вы предающе, не прежде пецытеся, что возглаголете, ни поучайтеся: но еже аще дастся вам в той час, се глаголите: не вы бо будете глаголющии, но дух святый.

<p>12 Предаст же брат брата на смерть, и отец чадо: и востанут чада на родители и убиют их.

<p>13 И будете ненавидими всеми имене моего ради: претерпевый же до конца, той спасен будет.

<p>14 (Зачало 60.) Егда же узрите мерзость запустения, реченную даниилом пророком, стоящу, идеже не подобает: чтый да разумеет: тогда сущии во иудеи да бежат на горы:

<p>15 и иже на крове, да не слазит в дом, ни да внидет взяти чесо от дому своего:

<p>16 и иже на селе сый, да не возвратится вспять взяти ризу свою.

<p>17 Горе же непраздным и доящым в тыя дни.

<p>18 Молитеся же, да не будет бегство ваше в зиме.

<p>19 Будут бо дние тии скорбь, якова не бысть такова от начала создания, еже созда Бог, доныне, и не будет.

<p>20 И аще не бы Господь прекратил дний, не бы убо спаслася всяка плоть: но избранных ради, ихже избра, прекратит дни.

<p>21 Тогда аще кто речет вам: се, зде Христос, или: се, онде: не имите веры.

<p>22 Востанут бо лжехристи и лжепророцы и дадят знамения и чудеса, еже прельстити, аще возможно, и избранныя.

<p>23 Вы же блюдитеся: се, прежде рех вам вся.

<p>24 (Зачало 61.) Но в тыя дни, по скорби той, солнце померкнет, и луна не даст света своего,

<p>25 и звезды будут с небесе спадающя, и силы, яже на небесех, подвижутся.

<p>26 И тогда узрят сына человеческаго грядуща на облацех с силою и славою многою.

<p>27 И тогда послет ангелы своя и соберет избранныя своя от четырех ветр, от конца земли до конца неба.

<p>28 От смоковницы же научитеся притчи: егда уже ветвие ея будет младо и изращает листвие, ведите, яко близ\ есть жатва:

<p>29 тако и вы, егда сия видите бывающа, ведите, яко близ\ есть, при дверех.

<p>30 Аминь глаголю вам, яко не имать прейти род сей, дондеже вся сия будут.

<p>31 (Зачало 62.) Небо и земля прейдут, словеса же моя не прейдут.

<p>32 О дни же том или о часе никтоже весть, ни ангели, иже суть на небесех, ни сын, токмо отец.

<p>33 Блюдите, бдите и молитеся: не весте бо, когда время будет.

<p>34 Якоже человек отходя оставль дом свой, и дав рабом своим власть, и комуждо дело свое, и вратарю повеле, да бдит.

<p>35 Бдите убо: не весте бо, когда господь дому приидет, вечер, или полунощи, или в петлоглашение, или утро:

<p>36 да не пришед внезапу, обрящет вы спящя.

<p>37 А яже вам глаголю, всем глаголю: бдите.

%{Глава}14.

<p>1 Бе же пасха и опресноцы по двою днию: и искаху архиерее и книжницы, како его лестию емше убиют:

<p>2 глаголаху же: (но) не в праздник, еда {да не} како молва будет людска.

<p>3 (Зачало 63.) И сущу ему в вифании, в дому симона прокаженнаго, возлежащу ему, прииде жена, имущи алавастр мира нарднаго пистикиа многоценна: и сокрушши алавастр, возливаше ему на главу.

<p>4 Бяху же нецыи негодующе в себе и глаголюще: почто гибель сия мирная бысть;

<p>5 можаше бо сие продано быти вящше триех сот пенязь и датися нищым. И прещаху ей.

<p>6 Ии~с же рече: оставите ю: что ей труды даете; добро дело содела о мне.

<p>7 Всегда бо нищыя имате с собою, и егда хощете, можете им добро творити: мене же не всегда имате.

<p>8 Еже име {возможе} сия, сотвори: предвари помазати мое тело на погребение.

<p>9 Аминь глаголю вам: идеже аще проповестся евангелие сие во всем мире, и еже сотвори сия, глаголано будет в память ея.

<p>10 (Зачало 64.) И иуда искариотский, един от обоюнадесяте, иде ко архиереем, да предаст его им.

<p>11 они же слышавше возрадовашася и обещаша ему сребреники дати. И искаше, како его в удобно время предаст.

<p>12 И в первый день опреснок, егда пасху жряху, глаголаша ему ученицы его: где хощеши, шедше уготоваем, да яси пасху;

<p>13 И посла два от ученик своих и глагола има: идита во град: и срящет вас человек в скудельнице воду нося: по нем идита,

<p>14 и идеже аще внидет, рцыта господину дому, яко учитель глаголет: где есть виталница, идеже пасху со ученики моими снем;

<p>15 и той вама покажет горницу велию, постлану, готову: ту уготовайта нам.

<p>16 И изыдоста ученика его, и приидоста во град, и обретоста, якоже рече има: и уготоваста пасху.

<p>17 И вечеру бывшу прииде со обеманадесяте.

<p>18 И возлежащым им и ядущым, рече Иисус: аминь глаголю вам, яко един от вас предаст мя, ядый со мною.

<p>19 они же начаша скорбети и глаголати ему един по единому: еда аз; И другий: еда аз;

<p>20 он же отвещав рече им: един от обоюнадесяте, омочивый со мною в солило.

<p>21 Сын убо человеческий идет, якоже есть писано о нем: горе же человеку тому, имже сын человеческий предастся: добрее было бы ему, аще не бы родился человек той.

<p>22 И ядущым им, приемь Иисус хлеб, (и) благословив, преломи и даде им, и рече: приимите, ядите: сие есть тело мое.

<p>23 И приим чашу, хвалу воздав, даде им: и пиша от нея вси.

<p>24 И рече им: сия есть кровь моя новаго завета, за многи изливаема:

<p>25 аминь глаголю вам, яко ктому не имам пити от плода лознаго до дне того, егда е пию ново во царствии божии.

<p>26 И воспевше изыдоша в гору елеонскую.

<p>27 И глагола им Иисус, яко вси соблазнитеся о мне в нощь сию: писано бо есть: поражу пастыря, и разыдутся овцы.

<p>28 Но потом, егда воскресну, варяю вы в галилеи.

<p>29 Петр же рече ему: аще и вси соблазнятся, но не аз.

<p>30 И глагола ему Иисус: аминь глаголю тебе, яко ты днесь в нощь сию, прежде даже вторицею петель не возгласит, трикраты отвержешися мене.

<p>31 он же множае глаголаше паче: аще (же) ми есть с тобою и умрети, не отвергуся тебе. Такожде и вси глаголаху.

<p>32 И приидоша в весь, ейже имя гефсиманиа: и глагола учеником своим: седите зде, дондеже шед помолюся.

<p>33 И поят петра и иакова и иоанна с собою: и начат ужасатися и тужити.

<p>34 И глагола им: прискорбна есть душа моя до смерти: будите зде и бдите.

<p>35 И прешед мало, паде на земли и моляшеся, да, аще возможно есть, мимо идет от него час:

<p>36 и глаголаше: авва отче, вся возможна тебе: мимо неси от мене чашу сию: но не еже аз хощу, но еже ты.

<p>37 И прииде, и обрете их спящих, и глагола петрови: симоне, спиши ли; не возмогл еси единаго часа побдети;

<p>38 бдите и молитеся, да не внидете в напасть: дух убо бодр, плоть же немощна.

<p>39 И паки шед помолися, тожде слово рек.

<p>40 И возвращься обрете я паки спяща: бяху бо очеса им тяготна: и не ведяху, что быша ему отвещали.

<p>41 И прииде третицею и глагола им: спите прочее и почивайте: приспе конец, прииде час: се, предается сын человеческий в руки грешником:

<p>42 востаните, идем: се, предаяй мя приближися.

<p>43 (Зачало 65.) И абие, еще ему глаголющу, прииде иуда, един сый от обоюнадесяте, и с ним народ мног со оружием и дрекольми, от архиерей и книжник и старец.

<p>44 Даде же предаяй его знамение им, глаголя: егоже аще лобжу, той есть: имите его и ведите (его) сохранно.

<p>45 И пришед, абие приступль к нему, глагола (ему): равви, равви. И облобыза его.

<p>46 они же возложиша руце свои на него и яша его.

<p>47 Един же некто от стоящих извлек нож, удари раба архиереова и уреза ему ухо.

<p>48 И отвещав Иисус рече им: яко на разбойника ли изыдосте со оружием и дрекольми яти мя;

<p>49 По вся дни бех при вас в церкви учя, и не ясте мене: но да сбудется писание.

<p>50 И оставльше его, вси бежаша.

<p>51 И един некто юноша иде по нем, одеян в плащаницу по нагу: и яша того юношу.

<p>52 он же оставль плащаницу, наг бежа от них.

<p>53 И ведоша Иисуса ко архиерею: и снидошася к нему вси архиерее и книжницы и старцы.

<p>54 И петр издалеча в\ъслед его иде до внутрь во двор архиереов: и бе седя со слугами и греяся при свещи {при огни}.

<p>55 Архиерее же и весь сонм искаху на Иисуса свидетелства, да умертвят его: и не обретаху.

<p>56 Мнози бо лжесвидетелствоваху на него, и равна свидетелства не бяху.

<p>57 И нецыи воставше лжесвидетелствоваху на него, глаголюще:

<p>58 яко мы слышахом его глаголюща, яко аз разорю церковь сию рукотвореную и треми денми ину нерукотворену созижду.

<p>59 И ни тако равно бе свидетелство их.

<p>60 И востав архиерей посреде, вопроси Иисуса, глаголя: не отвещаваеши ли ничесоже; что сии на тя свидетелствуют;

<p>61 он же молчаше и ничтоже отвещаваше. Паки архиерей вопроси его и глагола ему: ты ли еси Христос, сын благословеннаго;

<p>62 Ии~с же рече: аз есмь: и узрите сына человеческаго о десную седяща силы и грядуща со облаки небесными.

<p>63 Архиерей же растерзав ризы своя, глагола: что еще требуем свидетелей;

<p>64 слышасте хулу: что вам мнится; они же вси осудиша его быти повинна смерти.

<p>65 И начаша нецыи плювати нань, и прикрывати лице его, и мучити его, и глаголати ему: прорцы. И слуги по ланитома его бияху.

<p>66 И сущу петрови во дворе низу, прииде едина от рабынь архиереовых,

<p>67 и видевши петра греющася, воззревши на него, глагола: и ты с назарянином Иисусом был еси.

<p>68 он же отвержеся, глаголя: не вем, ниже знаю, что ты глаголеши. И изыде вон на преддворие: и алектор возгласи.

<p>69 И рабыня видевши его паки, начат глаголати предстоящым, яко сей от них есть.

<p>70 он же паки отметашеся. И помале паки предстоящии глаголаху петрови: воистинну от них еси: ибо галилеанин еси, и беседа твоя подобится.

<p>71 он же нача ротитися и клятися, яко не вем человека сего, егоже вы глаголете.

<p>72 И второе алектор возгласи. И помяну петр глагол, егоже рече ему Иисус, яко прежде даже петель не возгласит двакраты, отвержешися мене трикраты. И начен плакашеся.

%{Глава}15. Зачало 66.

<p>1 И абие наутрие совет сотвориша архиерее со старцы и книжники, и весь сонм, связавше Иисуса ведоша и предаша (его) пилату.

<p>2 И вопроси его пилат: ты ли еси царь иудейский; он же отвещав рече ему: ты глаголеши.

<p>3 И глаголаху на него архиерее много.

<p>4 Пилат же паки вопроси его, глаголя: не отвещаваеши ли ничтоже; виждь, колика на тя свидетелствуют.

<p>5 Ии~с же ктому ничтоже отвеща, яко дивитися пилату.

<p>6 На (всяк) же праздник отпущаше им единаго связня, егоже прошаху.

<p>7 Бе же нарицаемый варавва со сковники своими связан, иже в кове убийство сотвориша.

<p>8 И возопив народ нача просити, якоже всегда творяше им.

<p>9 Пилат же отвеща им, глаголя: хощете ли, пущу вам царя иудейска;

<p>10 Ведяше бо, яко зависти ради предаша его архиерее.

<p>11 Архиерее же помануша народу, да паче варавву пустит им.

<p>12 Пилат же отвещав паки рече им: что убо хощете сотворю, егоже глаголете царя иудейска;

<p>13 они же паки возопиша (глаголюще): пропни его.

<p>14 Пилат же глаголаше им: что бо зло сотвори; они же излиха вопияху: пропни его.

<p>15 Пилат же хотя народу хотение сотворити, пусти им варавву: и предаде Иисуса, бив, да пропнут его.

<p>16 (Зачало 67.) Воини же ведоша его внутрь двора, еже есть претор: и созваша всю спиру,

<p>17 и облекоша его в препряду, и возложиша на него сплетше тернов венец,

<p>18 и начаша целовати его (и глаголати): радуйся, царю иудейский.

<p>19 И бияху его по главе тростию, и плюваху на него, и прегибающе колена покланяхуся ему.

<p>20 И егда поругашася ему, совлекоша с него препряду и облекоша его в ризы своя: и изведоша его, да пропнут его.

<p>21 И задеша мимоходящу некоему симону киринею, грядущу с села, отцу александрову и руфову, да возмет крест его.

<p>22 (Зачало 68.) И приведоша его на голгофу место, еже есть сказаемо лобное место.

<p>23 И даяху ему пити есмирнисмено вино: он же не прият.

<p>24 И распеншии его разделиша ризы его, метающе жребий о них, кто что возмет.

<p>25 Бе же час третий, и распяша его.

<p>26 И бе написание вины его написано: царь иудейск.

<p>27 И с ним распяша два разбойника, единаго о десную и единаго о шуюю его.

<p>28 И сбыстся писание, еже глаголет: и со беззаконными вменися.

<p>29 И мимоходящии хуляху его, покивающе главами своими и глаголюще: уа, разоряяй церковь и треми денми созидаяй,

<p>30 спасися сам и сниди со креста.

<p>31 Такожде и архиерее ругающеся, друг ко другу с книжники глаголаху: ины спасе, себе ли не может спасти;

<p>32 Христос, царь Исраилев, да снидет ныне со креста, да видим и веру имем ему. И распятая с ним поношаста ему.

<p>33 Бывшу же часу шестому, тма бысть по всей земли до часа девятаго.

<p>34 И в час девятый возопи Иисус гласом велиим, глаголя: елои, елои, лама савахфани; еже есть сказаемо: Боже мой, Боже мой, почто мя оставил еси;

<p>35 И нецыи от предстоящих слышавше, глаголаху: се, илию гласит.

<p>36 Тек же един, и наполнив губу оцта, и возложь на трость, напаяше его, глаголя: оставите, да видим, аще приидет илиа сняти его.

<p>37 Ии~с же пущь глас велий, издше.

<p>38 И завеса церковная раздрася на двое, свыше до низу.

<p>39 Видев же сотник стояй прямо ему, яко тако возопив издше, рече: воистинну человек сей сын бе божий.

<p>40 Бяху же и жены издалеча зрящя, в нихже бе мариа магдалина, и мариа иакова малаго и иосии мати, и саломиа,

<p>41 яже, и егда бе в галилеи, хождаху по нем и служаху ему: и ины многия, яже взыдоша с ним во иерусалим.

<p>42 И уже позде бывшу, понеже бе пяток, еже есть к субботе,

<p>43 (Зачало 69.) прииде иосиф, иже от аримафеа, благообразен советник, иже и той бе чая царствия божия, дерзнув вниде к пилату, и проси телесе Иисусова.

<p>44 Пилат же дивися, аще уже умре: и призвав сотника, вопроси его: аще уже умре;

<p>45 И уведев от сотника, даде тело иосифови.

<p>46 И купив плащаницу и снемь его, обвит плащаницею: и положи его во гроб, иже бе изсечен от камене: и привали камень над\ двери гроба.

<p>47 Мариа же магдалина и мариа иосиева зрясте, где его полагаху.

%{Глава}16. Зачало 70.

<p>1 И минувшей субботе, мариа магдалина и мариа иаковля и саломиа купиша ароматы, да пришедшя помажут Иисуса.

<p>2 И зело заутра во едину от суббот приидоша на гроб, возсиявшу солнцу,

<p>3 и глаголаху к себе: кто отвалит нам камень от дверий гроба;

<p>4 И воззревшя видеша, яко отвален бе камень: бе бо велий зело.

<p>5 И вшедшя во гроб, видеша юношу седяща в десных, одеяна во одежду белу: и ужасошася.

<p>6 он же глагола им: не ужасайтеся: Иисуса ищете назарянина распятаго: воста, несть зде: се, место, идеже положиша его:

<p>7 но идите, рцыте учеником его и петрови, яко варяет вы в галилеи: тамо его видите, якоже рече вам.

<p>8 И изшедшя бежаша от гроба: имяше {одержаше} же их трепет и ужас: и ни комуже ничтоже реша: бояхубося.

<p>9 (Зачало 71.) Воскрес же (Иисус) заутра в первую субботу, явися прежде марии магдалини, из\ неяже изгна седмь бесов.

<p>10 она (же) шедши возвести с ним бывшым, плачущымся и рыдающым:

<p>11 и они слышавше, яко жив есть и виден бысть от нея, не яша веры.

<p>12 По сих же двема от них грядущема явися инем образом, идущема на село.

<p>13 И та шедша возвестиста прочым: и ни тема веры яша.

<p>14 Последи (же) возлежащым им единомунадесяте явися, и поноси неверствию их и жестосердию, яко видевшым его воставша не яша веры.

<p>15 И рече им: шедше в мир весь, проповедите евангелие всей твари.

<p>16 Иже веру имет и крестится, спасен будет: а иже не имет веры, осужден будет.

<p>17 Знамения же веровавшым сия последуют: именем моим бесы ижденут: языки возглаголют новы:

<p>18 змия возмут: аще и что смертно испиют, не вредит их: на недужыя руки возложат, и здрави будут.

<p>19 Господь же убо, по глаголании (его) к ним, вознесеся на небо и седе о десную Бога.

<p>20 они же изшедше проповедаша всюду, Господу поспешствующу и слово утверждающу последствующими знаменьми. Аминь.

<p><br>Конец еже от марка святаго евангелиа: имать в себе глав 16, зачал же церковных 71.
