От луки

Святое благовествование.

%{Глава}1. Зачало 1.

<p>1 Понеже убо мнози начаша чинити повесть о извествованных в нас вещех,

<p>2 якоже предаша нам, иже исперва самовидцы и слуги бывшии словесе:

<p>3 изволися и мне последовавшу выше вся испытно, поряду писати тебе, державный феофиле,

<p>4 да разумееши, о нихже научился еси словесех утверждение.

<p>5 (Зачало 2.) Бысть во дни ирода царя иудейска, иерей некий, именем захариа, от дневныя чреды авиани: и жена его от дщерей аароновех, и имя ей елисавет.

<p>6 Беста же праведна оба пред\ богом, ходяща во всех заповедех и оправданиих господних безпорочна.

<p>7 И не бе има чада, понеже елисавет бе неплоды, и оба заматоревша во днех своих беста.

<p>8 Бысть же служащу ему в чину чреды своея пред\ богом,

<p>9 по обычаю священничества ключися ему покадити, вшедшу в церковь господню:

<p>10 и все множество людей бе молитву дея вне, в год {во время} фимиама:

<p>11 явися же ему ангел Господень, стоя одесную олтаря кадилнаго:

<p>12 и смутися захариа видев, и страх нападе нань.

<p>13 Рече же к нему ангел: не бойся, захарие: зане услышана бысть молитва твоя, и жена твоя елисаветь родит сына тебе, и наречеши имя ему иоанн.

<p>14 И будет тебе радость и веселие, и мнози о рождестве его возрадуются.

<p>15 Будет бо велий пред\ Господем: и вина и сикера не имать пити, и духа святаго исполнится еще из\ чрева матере своея:

<p>16 и многих от сынов Исраилевых обратит ко Господу Богу их.

<p>17 И той пред\ъидет пред\ ним духом и силою илииною, обратити сердца отцем на чада, и противныя в мудрости праведных, уготовати Господеви люди совершены.

<p>18 И рече захариа ко ангелу: по чесому разумею сие; аз бо есмь стар, и жена моя заматоревши во днех своих.

<p>19 И отвещав ангел рече ему: аз есмь гавриил предстояй пред\ богом, и послан есмь глаголати к тебе и благовестити тебе сия:

<p>20 и се будеши молчя и не могий проглаголати, до негоже дне будут сия: зане не веровал еси словесем моим, яже сбудутся во время свое.

<p>21 И беша людие ждуще захарию: и чудяхуся коснящу ему в церкви.

<p>22 Изшед же не можаше глаголати к ним: и разумеша, яко видение виде в церкви: и той бе помавая им, и пребываше нем.

<p>23 И бысть яко исполнишася дние службы его, иде в дом свой.

<p>24 (Зачало 3.) По сих же днех зачат елисавет жена его, и таяшеся месяц пять, глаголющи:

<p>25 яко тако мне сотвори Господь во дни, в няже призре отяти поношение мое в человецех.

<p>26 В месяц же шестый послан бысть ангел гавриил от Бога во град галилейский, емуже имя назарет,

<p>27 к Деве обрученней мужеви, емуже имя иосиф, от дому Давидова: и имя Деве Мариамь.

<p>28 И вшед к ней ангел рече: радуйся, благодатная: Господь с тобою: благословена ты в женах.

<p>29 она же видевши смутися о словеси его и помышляше, каково будет целование сие.

<p>30 И рече ангел ей: не бойся, Мариамь: обрела бо еси благодать у Бога.

<p>31 И се зачнеши во чреве, и родиши сына, и наречеши имя ему Иисус.

<p>32 Сей будет велий, и сын вышняго наречется: и даст ему Господь Бог престол Давида отца его:

<p>33 и воцарится в дому иаковли во веки, и царствию его не будет конца.

<p>34 Рече же Мариамь ко ангелу: како будет сие, идеже мужа не знаю;

<p>35 И отвещав ангел рече ей: дух святый найдет на тя, и сила вышняго осенит тя: темже и раждаемое свято наречется сын божий:

<p>36 и се, елисавет южика твоя, и та зачат сына в старости своей: и сей месяц шестый есть ей нарицаемей неплоды:

<p>37 яко не изнеможет у Бога всяк глагол.

<p>38 Рече же Мариамь: се раба господня: буди мне по глаголу твоему. И отиде от нея ангел.

<p>39 (Зачало 4.) Воставши же Мариамь во дни тыя, иде в горняя со тщанием, во град иудов:

<p>40 и вниде в дом захариин, и целова елисавет.

<p>41 И бысть яко услыша елисавет целование Мариино, взыграся младенец во чреве ея: и исполнися духа свята елисавет,

<p>42 и возопи гласом велиим, и рече: благословена ты в женах, и благословен плод чрева твоего:

<p>43 и откуду мне сие, да приидет Мати Господа моего ко мне;

<p>44 се бо, яко бысть глас целования твоего во ушию моею, взыграся младенец радощами во чреве моем.

<p>45 И блаженна веровавшая, яко будет совершение глаголанным ей от Господа.

<p>46 И рече Мариамь: величит душа моя Господа,

<p>47 и возрадовася дух мой о Бозе спасе моем:

<p>48 яко призре на смирение рабы своея: се бо, отныне ублажат мя вси роди:

<p>49 яко сотвори мне величие сильный, и свято имя его:

<p>50 и милость его в роды родов боящымся его:

<p>51 сотвори державу мышцею своею: расточи гордыя мыслию сердца их:

<p>52 низложи сильныя со престол, и вознесе смиренныя:

<p>53 алчущыя исполни благ, и богатящыяся отпусти тщы.

<p>54 Восприят Исраиля отрока своего, помянути милости,

<p>55 якоже глагола ко отцем нашым, аврааму и семени его до века.

<p>56 Пребысть же Мариамь с нею яко три месяцы и возвратися в дом свой.

<p>57 Елисавети же исполнися время родити ей, и роди сына.

<p>58 И слышаша окрест живущии и ужики ея, яко возвеличил есть Господь милость свою с нею: и радовахуся с нею.

<p>59 И бысть во осмый день, приидоша обрезати отроча, и нарицаху е именем отца его, захарию.

<p>60 И отвещавши мати его рече: ни, но да наречется иоанн.

<p>61 И реша к ней, яко никтоже есть в родстве твоем, иже нарицается именем тем.

<p>62 И помаваху отцу его, еже како бы хотел нарещи е.

<p>63 И испрошь дщицу, написа, глаголя: иоанн будет имя ему. И чудяхуся вси.

<p>64 Отверзошася же уста его абие и язык его, и глаголаше, благословя Бога.

<p>65 И бысть на всех страх живущих окрест их: и во всей стране иудейстей поведаеми бяху вси глаголи сии.

<p>66 И положиша вси слышавшии в сердце своем, глаголюще: что убо отроча сие будет; И рука господня бе с ним.

<p>67 И захариа отец его исполнися духа свята, и пророчествова, глаголя:

<p>68 благословен Господь Бог Исраилев, яко посети и сотвори избавление людем своим:

<p>69 и воздвиже рог спасения нам, в дому Давида отрока своего:

<p>70 якоже глагола усты святых сущих от века пророк его,

<p>71 спасение от враг наших и из\ руки всех ненавидящих нас:

<p>72 сотворити милость со отцы нашими и помянути завет святый свой,

<p>73 клятву, еюже клятся ко аврааму отцу нашему, дати нам,

<p>74 без\ страха, из\ руки враг наших избавльшымся,

<p>75 служити ему преподобием и правдою пред\ ним вся дни живота нашего.

<p>76 И ты, отроча, пророк вышняго наречешися: пред\ъидеши бо пред\ лицем господним, уготовати пути его,

<p>77 дати разум спасения людем его, во оставление грех их,

<p>78 милосердия ради милости Бога нашего, в нихже посетил есть нас восток свыше,

<p>79 просветити во тме и сени смертней седящыя, направити ноги нашя на путь мирен.

<p>80 отроча же растяше и крепляшеся духом: и бе в пустынех до дне явления своего ко Исраилю.

%{Глава}2. Зачало 5.

<p>1 Бысть же во дни тыя, изыде повеление от кесаря августа написати всю вселенную.

<p>2 Сие написание первое бысть владящу сириею киринию.

<p>3 И идяху вси написатися, кождо во свой град.

<p>4 Взыде же и иосиф от галилеи, из\ града назарета, во иудею, во град Давидов, иже нарицается вифлеем, зане быти ему от дому и отечества Давидова,

<p>5 написатися с Мариею обрученою ему женою, сущею непраздною.

<p>6 Бысть же, егда быста тамо, исполнишася дние родити ей:

<p>7 и роди сына своего первенца, и повит его, и положи его в яслех: зане не бе им места во обители.

<p>8 И пастырие беху в тойже стране, бдяще и стрегуще стражу нощную о стаде своем.

<p>9 И се ангел господень ста в них, и слава господня осия их: и убояшася страхом велиим.

<p>10 И рече им ангел: не бойтеся: се бо благовествую вам радость велию, яже будет всем людем:

<p>11 яко родися вам днесь Спас, иже есть Христос Господь, во граде Давидове:

<p>12 и се вам знамение: обрящете младенца повита, лежаща в яслех.

<p>13 И внезапу бысть со ангелом множество вой небесных, хвалящих Бога и глаголющих:

<p>14 слава в вышних Богу, и на земли мир, во человецех благоволение.

<p>15 И бысть, яко отидоша от них на небо ангели, и человецы пастырие реша друг ко другу: прейдем до вифлеема и видим глагол сей бывший, егоже Господь сказа нам.

<p>16 И приидоша поспешшеся, и обретоша Мариамь же и иосифа, и младенца лежаща во яслех.

<p>17 Видевше же сказаша о глаголе глаголаннем им о отрочати сем.

<p>18 И вси слышавшии дивишася о глаголанных от пастырей к ним.

<p>19 Мариамь же соблюдаше вся глаголы сия, слагающи в сердцы своем.

<p>20 (Зачало 6.) И возвратишася пастырие, славяще и хваляще Бога о всех, яже слышаша и видеша, якоже глаголано бысть к ним.

<p>21 И егда исполнишася осмь дний, да обрежут его, и нарекоша имя ему Иисус, нареченное ангелом прежде даже не зачатся во чреве.

<p>22 И егда исполнишася дние очищения ею, по закону моисеову, (Зачало 7.) вознесоста его во иерусалим, поставити его пред\ Господем,

<p>23 якоже есть писано в законе господни: яко всяк младенец мужеска полу, разверзая ложесна, свято Господеви наречется:

<p>24 и еже дати жертву, по реченному в законе господни, два горличища или два птенца голубина.

<p>25 (Зачало 8.) И се, бе человек во иерусалиме, емуже имя симеон: и человек сей праведен и благоч\стив, чая утехи Исраилевы: и дух бе свят в нем.

<p>26 И бе ему обещано духом святым, не видети смерти, прежде даже не видит Христа господня.

<p>27 И прииде духом в церковь. И егда введоста родителя отроча Иисуса, сотворити има по обычаю законному о нем,

<p>28 и той прием его на руку своею, и благослови Бога, и рече:

<p>29 ныне отпущаеши раба твоего, Владыко, по глаголу твоему, с миром:

<p>30 яко видесте очи мои спасение твое,

<p>31 еже еси уготовал пред\ лицем всех людей:

<p>32 свет во откровение языком, и славу людей твоих Исраиля.

<p>33 И бе иосиф и Мати его чудящася о глаголемых о нем.

<p>34 И благослови я симеон, и рече к Марии матери его: се лежит сей на падение и на востание многим во Исраили, и в знамение пререкаемо:

<p>35 и тебе же самой душу пройдет оружие: яко да открыются от многих сердец помышления.

<p>36 И бе анна пророчица, дщи фануилева, от колена асирова: сия заматоревши во днех мнозех, живши с мужем седмь лет от девства своего:

<p>37 и та вдова яко лет осмьдесят и четыре, яже не отхождаше от церкве, постом и молитвами служащи день и нощь.

<p>38 И та в той час приставши исповедашеся Господеви, и глаголаше о нем всем чающым избавления во иерусалиме.

<p>39 И яко скончашася вся по закону господню, возвратишася в галилею, во град свой назарет.

<p>40 отроча же растяше и крепляшеся духом, исполняяся премудрости: и благодать божия бе на нем.

<p>41 И хождаста родителя его на всяко лето во иерусалим в праздник пасхи.

<p>42 И егда бысть двоюнадесяти лету, восходящым им во иерусалим по обычаю праздника,

<p>43 и скончавшым дни, и возвращающымся им, оста отрок Иисус во иерусалиме: и не разуме иосиф и Мати его:

<p>44 мневша же его в дружине суща, преидоста дне путь, и искаста его во сродницех и в знаемых:

<p>45 и не обретша его, возвратистася во иерусалим, взыскающа его.

<p>46 И бысть по триех днех, обретоста его в церкви, седящаго посреде учителей, и послушающаго их, и вопрошающаго их:

<p>47 ужасахуся же вси послушающии его о разуме и о ответех его.

<p>48 И видевша его, дивистася: и к нему Мати его рече: чадо, что сотвори нама тако; се отец твой и аз боляща искахома тебе.

<p>49 И рече к нима: что яко искаста мене; не веста ли, яко в тех, яже отца моего, достоит быти ми;

<p>50 И та не разуместа глагола, егоже глагола има.

<p>51 И сниде с нима, и прииде в назарет: и бе повинуяся има. И Мати его соблюдаше вся глаголы сия в сердцы своем.

<p>52 И Иисус преспеваше премудростию и возрастом и благодатию у Бога и человек.

%{Глава}3. Зачало 9.

<p>1 В пятое же надесяте лето владычества тивериа кесаря, обладающу понтийскому пилату иудеею, и четвертовластвующу галилеею ироду, филиппу же брату его четвертовластвующу итуреею и трахонитскою страною, и лисанию авилиниею четвертовластвующу,

<p>2 при архиереи анне и каиафе, бысть глагол божий ко иоанну захариину сыну в пустыни.

<p>3 И прииде во всю страну иорданскую, проповедая крещение покаяния во оставление грехов:

<p>4 якоже есть писано в книзе словес исаии пророка, глаголюща: глас вопиющаго в пустыни: уготовайте путь господень: правы творите стези его:

<p>5 всяка дебрь исполнится, и всяка гора и холм смирится: и будут стропотная в правая, и острии в пути гладки:

<p>6 и узрит всяка плоть спасение божие.

<p>7 Глаголаше же исходящым народом креститися от него: порождения ехиднова, кто сказа вам бежати от грядущаго гнева;

<p>8 Сотворите убо плоды достоины покаяния: и не начинайте глаголати в себе: отца имамы авраама: глаголю бо вам, яко может Бог от камения сего воздвигнути чада аврааму.

<p>9 уже бо и секира при корени древа лежит: всяко убо древо, не творящее плода добра, посекается и во огнь вметается.

<p>10 И вопрошаху его народи, глаголюще: что убо сотворим;

<p>11 Отвещав же глагола им: имеяй две ризе, да подаст не имущему: и имеяй брашна, такожде да творит.

<p>12 Приидоша же и мытари креститися от него, и реша к нему: учителю, что сотворим;

<p>13 он же рече к ним: ничтоже более от повеленнаго вам творите.

<p>14 Вопрошаху же его и воини, глаголюще: и мы что сотворим; И рече к ним: ни когоже обидите, ни оклеветавайте: и доволни будите оброки вашими.

<p>15 Чающым же людем, и помышляющым всем в сердцах своих о иоанне, еда той есть Христос,

<p>16 отвещаваше иоанн всем, глаголя: аз убо водою крещаю вы: грядет же креплий мене, емуже несмь достоин отрешити ремень сапогу его: той вы крестит духом святым и огнем:

<p>17 емуже лопата в руку его, и отребит гумно свое, и соберет пшеницу в житницу свою, плевы же сожжет огнем негасающим.

<p>18 Многа же убо и ина, утешая благовествоваше людем.

<p>19 (Зачало 10.) Ирод же четвертовластник, обличаем от него о иродиаде жене брата своего, и о всех, яже сотвори злая ирод,

<p>20 приложи и сие над\ всеми, и затвори иоанна в темнице.

<p>21 Бысть же егда крестишася вси людие, и Иисусу крещшуся и молящуся, отверзеся небо,

<p>22 и сниде дух святый телесным образом, яко голубь, нань: и глас с небесе бысть, глаголя: ты еси сын мой возлюбленный, о тебе благоволих.

<p>23 (Зачало 11.) И той бе Иисус яко лет тридесять начиная, сый, яко мнимь, сын иосифов, илиев,

<p>24 матфатов, левиин, мелхиин, ианнаев, иосифов,

<p>25 маттафиев, амосов, наумов, еслимов, наггеов,

<p>26 маафов, маттафиев, семеиев, иосифов, иудин,

<p>27 иоаннанов, рисаев, зоровавелев, салафиилев, нириев,

<p>28 мелхиев, аддиев, косамов, елмодамов, иров,

<p>29 иосиев, елиезеров, иоримов, матфатов, левиин,

<p>30 симеонов, иудин, иосифов, ионанов, елиакимов,

<p>31 мелеаев, маинанов, маттафаев, нафанов, Давидов,

<p>32 иессеов, овидов, воозов, салмонов, наассонов,

<p>33 аминадавов, арамов, есромов, фаресов, иудин,

<p>34 иаковль, исааков, авраамов, фарин, нахоров,

<p>35 серухов, рагавов, фалеков, еверов, саланов,

<p>36 каинанов, арфаксадов, симов, ноев, ламехов,

<p>37 мафусалев, енохов, иаредов, малелеилов, каинанов,

<p>38 еносов, сифов, адамов, божий.

%{Глава}4. Зачало 12.

<p>1 Ии~с же исполнь духа свята возвратися от иордана: и ведяшеся духом в пустыню,

<p>2 дний четыридесять искушаемь от диавола: и не яст ничесоже во дни тыя: и скончавшымся им, последи взалка.

<p>3 И рече ему диавол: аще сын еси божий, рцы каменеви сему, да будет хлеб.

<p>4 И отвеща Иисус к нему, глаголя: писано есть, яко не о хлебе едином жив будет человек, но о всяком глаголе божии.

<p>5 И возвед его диавол на гору высоку, показа ему вся царствия вселенныя в часе {черте} временне.

<p>6 И рече ему диавол: тебе дам власть сию всю и славу их: яко мне предана есть, и, емуже аще хощу, дам ю:

<p>7 ты убо аще поклонишися предо мною, будут тебе вся.

<p>8 И отвещав рече ему Иисус: иди за мною, сатано писано есть: поклонишися Господу Богу твоему, и тому единому послужиши.

<p>9 И веде его во иерусалим, и постави его на криле церковнем, и рече ему: аще сын еси божий, верзися отсюду долу:

<p>10 писано бо есть, яко ангелом своим заповесть о тебе сохранити тя:

<p>11 и на руках возмут тя, да не когда преткнеши о камень ногу твою.

<p>12 И отвещав рече ему Иисус, яко речено есть: не искусиши Господа Бога твоего.

<p>13 И скончав все искушение диавол, отиде от него до времене.

<p>14 И возвратися Иисус в силе духовней в галилею: и весть изыде по всей стране о нем.

<p>15 И той учаше на сонмищих их, славим всеми.

<p>16 (Зачало 13.) И прииде в назарет, идеже бе воспитан: и вниде, по обычаю своему, в день субботный в сонмище, и воста чести.

<p>17 И даша ему книгу исаии пророка: и разгнув книгу, обрете место, идеже бе написано:

<p>18 дух Господень на мне: егоже ради помаза мя благовестити нищым, посла мя исцелити сокрушенныя сердцем, проповедати плененным отпущение и слепым прозрение, отпустити сокрушенныя во отраду,

<p>19 проповедати лето господне приятно.

<p>20 И согнув книгу, отдав слузе, седе: и всем в сонмищи очи беху зряще нань.

<p>21 И начат глаголати к ним, яко днесь сбыстся писание сие во ушию вашею.

<p>22 И вси свидетелствоваху ему, (Зачало 14.) и дивляхуся о словесех благодати, исходящих из\ уст его, и глаголаху: не сей ли есть сын иосифов;

<p>23 И рече к ним: всяко речете ми притчу сию: врачу, исцелися сам: елика слышахом бывшая в капернауме, сотвори и зде во отечествии своем.

<p>24 Рече же: аминь глаголю вам, яко ни который пророк приятен есть во отечествии своем:

<p>25 поистинне же глаголю вам: многи вдовицы беша во дни илиины во Исраили, егда заключися небо три лета и месяц шесть, яко бысть глад велик по всей земли:

<p>26 и ни ко единой их послан бысть илиа, токмо в сарепту сидонскую к жене вдовице.

<p>27 И мнози прокажени беху при елиссеи пророце во Исраили: и ни един же от них очистися, токмо нееман сирианин.

<p>28 И исполнишася вси ярости в сонмищи, слышавшии сия:

<p>29 и воставше изгнаша его вон из\ града, и ведоша его до верху горы, на нейже град их создан бяше, да быша его низринули:

<p>30 он же прошед посреде их, идяше.

<p>31 (Зачало 15.) И сниде в капернаум град галилейский: и бе учя их в субботы.

<p>32 И ужасахуся о учении его: яко со властию бе слово его.

<p>33 И в сонмищи бе человек имый духа беса нечиста, и возопи гласом велиим,

<p>34 глаголя: остави, что нам и тебе, Иисусе назарянине, пришел еси погубити нас: вем тя, кто еси, святый божий.

<p>35 И запрети ему Иисус, глаголя: премолчи и изыди из\ него. И поверг его бес посреде, изыде из\ него, никакоже вредив его.

<p>36 И бысть ужас на всех, и стязахуся, друг ко другу глаголюще: что слово сие, яко властию и силою велит нечистым духовом, и исходят;

<p>37 (Зачало 16.) И исхождаше глас о нем во всяко место страны.

<p>38 Востав же из\ сонмища, вниде в дом симонов: теща же симонова бе одержима огнем велиим: и молиша его о ней.

<p>39 И став над\ нею, запрети огню, и остави ю: абие же воставши служаше им.

<p>40 Заходящу же солнцу, вси, елицы имеяху болящыя недуги различными, привождаху их к нему: он же на единаго коегождо их руце возложь, исцеляше их.

<p>41 Исхождаху же и беси от многих, вопиюще и глаголюще, яко ты еси Христос сын божий. И запрещая не даяше им глаголати, яко ведяху Христа самаго суща.

<p>42 Бывшу же дни, изшед иде в пусто место: и народи искаху его, и приидоша к нему, и удержаваху его, да бы не отшел от них.

<p>43 он же рече к ним, яко и другим градовом благовестити ми подобает царствие божие: яко на се послан есмь.

<p>44 И бе проповедая на сонмищих галилейских.

%{Глава}5. Зачало 17.

<p>1 Бысть же належащу ему народу, да быша слышали слово божие, и той бе стоя при езере геннисаретсте:

<p>2 и виде два корабля стояща при езере: рыбарие же отшедше от нею, измываху мрежи.

<p>3 Влез же в един от кораблю, иже бе симонов, моли его от земли отступити мало: и сед учаше из\ корабля народы.

<p>4 Якоже преста глаголя, рече к симону: поступи во глубину, и вверзите мрежи вашя в ловитву.

<p>5 И отвещав симон рече ему: наставниче, об\ нощь всю труждшеся, ничесоже яхом: по глаголу же твоему ввергу мрежу.

<p>6 И се сотворше, яша множество рыб много: протерзашеся же мрежа их.

<p>7 И помануша причастником, иже беху во друзем корабли, да пришедше помогут им: и приидоша, и исполниша оба корабля, яко погружатися има.

<p>8 Видев же симон петр, припаде к коленома Иисусовома, глаголя: изыди от мене, яко муж грешен есмь, Господи.

<p>9 ужас бо одержаше его и вся сущыя с ним, о ловитве рыб, яже яша.

<p>10 Такожде же иакова и иоанна сына зеведеова, яже беста обещника симонови. И рече к симону Иисус: не бойся: отселе будеши человеки ловя.

<p>11 И извлекше (оба) корабля на землю, оставльше вся, в\ъслед его идоша.

<p>12 (Зачало 18.) И бысть егда бе Иисус во едином от градов, и се, муж исполнь прокажения: и видев Иисуса, пад ниц, моляся ему, глаголя: Господи, аще хощеши, можеши мя очистити.

<p>13 И простер руку, коснуся его, рек: хощу, очистися: и абие проказа отиде от него.

<p>14 И той заповеда ему ни комуже поведати: но шед покажися иереови, и принеси о очищении твоем, якоже повеле моисей, во свидетелство им.

<p>15 Прохождаше же паче слово о нем: и схождахуся народи мнози слышати и целитися от него от недуг своих.

<p>16 Той же бе отходя в пустыню и моляся.

<p>17 (Зачало 19.) И бысть во един от дний, и той бе учя: и беху седяще фарисее и законоучителие, иже беху пришли от всякия веси галилейския и иудейския и иерусалимския: и сила господня бе исцеляющи их:

<p>18 и се мужие носяще на одре человека, иже бе разслаблен, и искаху внести его и положити пред\ ним:

<p>19 и не обретше куде внести его народа ради, взлезше на храм, сквозе скуделы {кров скудельный} низвесиша его со одром на среду пред\ Иисуса.

<p>20 И видев веру их, рече ему: человече, оставляюттися греси твои.

<p>21 И начаша помышляти книжницы и фарисее, глаголюще: кто есть сей, иже глаголет хулы, кто может оставляти грехи, токмо един Бог;

<p>22 Разумев же Иисус помышления их, отвещав рече к ним: что помышляете в сердцах ваших;

<p>23 что есть удобее, рещи: оставляюттися греси твои; или рещи: востани и ходи;

<p>24 но да увесте, яко власть имать сын человеческий на земли отпущати грехи, (рече разслабленному:) тебе глаголю: востани и возми одр твой, и иди в дом твой.

<p>25 И абие востав пред\ ними, взем, на немже лежаше, иде в дом свой, славя Бога.

<p>26 И ужас прият всех, и славляху Бога: и исполнишася страха, глаголюще, яко видехом преславная днесь.

<p>27 (Зачало 20.) И посем изыде, и узре мытаря именем левию, седяща на мытнице, и рече ему: иди по мне.

<p>28 И оставль вся, востав вослед его иде.

<p>29 И сотвори учреждение велие левий ему в дому своем: и бе народ мытарей мног, и инех, иже бяху с ним возлежаще.

<p>30 И роптаху книжницы на него и фарисее, ко учеником его глаголюще: почто с мытари и грешники ясте и пиете;

<p>31 И отвещав Иисус рече к ним: не требуют здравии врача, но болящии:

<p>32 не приидох призвати праведных, но грешныя в покаяние.

<p>33 (Зачало 21.) они же реша к нему: почто ученицы иоанновы постятся часто и молитвы творят, такожде и фарисейстии, а твои ядят и пиют;

<p>34 он же рече к ним: еда можете сыны брачныя, дондеже жених с ними есть, сотворити поститися;

<p>35 Приидут же дние, егда отят будет от них жених, и тогда постятся в тыя дни.

<p>36 Глаголаше же и притчу к ним, яко никтоже приставления ризы новы приставляет на ризу ветху: аще ли же ни, и новую раздерет, и ветсей не согласует еже от новаго.

<p>37 И никтоже вливает вина нова в мехи ветхи: аще ли же ни, расторгнет новое вино мехи, и само излиется, и меси погибнут:

<p>38 но вино новое в мехи новы вливати {подобает}: и обоя соблюдутся.

<p>39 И никтоже пив ветхое, абие хощет новаго: глаголет бо: ветхое лучше есть.

%{Глава}6. Зачало 22.

<p>1 Бысть же в субботу второпервую ити ему сквозе сеяния: и восторгаху ученицы его класы, и ядяху, стирающе руками.

<p>2 Нецыи же от фарисей реша им: что творите, егоже не достоит творити в субботы;

<p>3 И отвещав Иисус рече к ним: ни ли сего чли есте, еже сотвори Давид, егда взалкася сам и иже с ним бяху;

<p>4 како вниде в дом божий, и хлебы предложения взем, и яде, и даде и сущым с ним, ихже не достояше ясти, токмо единым иереем;

<p>5 И глаголаше им, яко господь есть сын человеческий и субботе.

<p>6 Бысть же и в другую субботу внити ему в сонмище и учити: и бе тамо человек, и рука ему десная бе суха.

<p>7 Назираху же книжницы и фарисеи, аще в субботу исцелит, да обрящут речь нань.

<p>8 он же ведяше помышления их, и рече человеку имущему суху руку: востани и стани посреде. он же востав ста.

<p>9 Рече же Иисус к ним: вопрошу вы: что достоит в субботы, добро творити, или зло творити; душу спасти, или погубити; они же умолчаша.

<p>10 И воззрев на всех их, рече ему: простри руку твою. он же сотвори тако: и утвердися рука его здрава яко другая.

<p>11 они же исполнишася безумия, и глаголаху друг ко другу, что быша сотворили Иисусови.

<p>12 (Зачало 23.) Бысть же во дни тыя, изыде в гору помолитися: и бе об\ нощь в молитве божии.

<p>13 И егда бысть день, призва ученики своя: и избра от них дванадесяте, ихже и апостолы нарече:

<p>14 симона, егоже именова петра, и андреа брата его, иакова и иоанна, филиппа и варфоломеа,

<p>15 матфеа и фому, иакова алфеева и симона нарицаемаго зилота,

<p>16 иуду иаковля, и иуду искариотскаго, иже и бысть предатель.

<p>17 (Зачало 24.) Изшед с ними, ста на месте равне: и народ ученик его, и множество много людей от всея иудеи и иерусалима и помория тирска и сидонска,

<p>18 иже приидоша послушати его и исцелитися от недуг своих, и страждущии от дух нечистых: и исцеляхуся.

<p>19 И весь народ искаше прикасатися ему: яко сила от него исхождаше и исцеляше вся.

<p>20 И той возвед очи свои на ученики своя, глаголаше: блажени нищии духом: яко ваше есть царствие божие.

<p>21 Блажени, алчущии ныне: яко насытитеся. Блажени, плачущии ныне: яко возсмеетеся.

<p>22 Блажени будете, егда возненавидят вас человецы, и егда разлучат вы, и поносят, и пронесут имя ваше яко зло, сына человеческаго ради.

<p>23 Возрадуйтеся в той день и взыграйте: се бо мзда ваша многа на небеси. По сим бо творяху пророком отцы их.

<p>24 (Зачало 25.) обаче горе вам богатым: яко отстоите утешения вашего {яко восприемлете утешение ваше}.

<p>25 Горе вам, насыщеннии ныне: яко взалчете. Горе вам смеющымся ныне: яко возрыдаете и восплачете.

<p>26 Горе, егда добре рекут вам вси человецы: по сим бо творяху лжепророком отцы их.

<p>27 Но вам глаголю слышащым: любите враги вашя, добро творите ненавидящым вас,

<p>28 благословите кленущыя вы, и молитеся за творящих вам обиду.

<p>29 Биющему тя в ланиту, подаждь и другую: и от взимающаго ти ризу, и срачицу не возбрани.

<p>30 Всякому же просящему у тебе, дай: и от взимающаго твоя, не истязуй.

<p>31 (Зачало 26.) И якоже хощете да творят вам человецы, и вы творите им такожде.

<p>32 И аще любите любящыя вы, кая вам благодать есть; ибо и грешницы любящыя их любят.

<p>33 И аще благотворите благотворящым вам, кая вам благодать есть; ибо и грешницы тожде творят.

<p>34 И аще взаим даете, от нихже чаете восприяти, кая вам благодать есть, ибо и грешницы грешником взаим давают, да восприимут равная.

<p>35 обаче любите враги вашя, и благотворите, и взаим дайте, ничесоже чающе: и будет мзда ваша многа, и будете сынове вышняго: яко той благ есть на безблагодатныя {неблагодарныя} и злыя.

<p>36 Будите убо милосерди, якоже и отец ваш милосерд есть.

<p>37 (Зачало 27.) И не судите, и не судят вам: (и) не осуждайте, да не осуждени будете: отпущайте, и отпустят вам:

<p>38 дайте, и дастся вам: меру добру, наткану и потрясну и преливающуся дадят на лоно ваше: тою бо мерою, еюже мерите, возмерится вам.

<p>39 Рече же притчу им: еда может слепец слепца водити; не оба ли в яму впадетася;

<p>40 Несть ученик над\ учителя своего: совершен же всяк будет, якоже (и) учитель его.

<p>41 Что же видиши сучец, иже есть во очеси брата твоего, бервна же, еже есть во очеси твоем, не чуеши;

<p>42 Или како можеши рещи брату твоему: брате, остави, да изму сучец, иже есть во очеси твоем, сам сущаго во очеси твоем бервна не видя; Лицемере, изми первее бервно из\ очесе твоего, и тогда прозриши из\ъяти сучец из\ очесе брата твоего.

<p>43 Несть бо древо добро, творя плода зла: ниже древо зло, творя плода добра.

<p>44 Всяко бо древо от плода своего познается: не от терния бо чешут смоквы, ни от купины емлют гроздия.

<p>45 Благий человек от благаго сокровища сердца своего износит благое: и злый человек от злаго сокровища сердца своего износит злое: от избытка бо сердца глаголют уста его.

<p>46 (Зачало 28.) Что же мя зовете: Господи, Господи, и не творите, яже глаголю;

<p>47 Всяк грядый ко мне и слышай словеса моя и творя я, скажу вам, кому есть подобен:

<p>48 подобен есть человеку зиждущу храмину, иже ископа и углуби, и положи основание на камени: наводнению же бывшу, припаде река ко храмине той, и не може поколебати ея: основана бо бе на камени.

<p>49 Слышавый же и не сотворивый подобен есть человеку создавшему храмину на земли без\ основания: к нейже припаде река, и абие падеся, и бысть разрушение храмины тоя велие.

%{Глава}7.

<p>Егда же сконча вся глаголы своя в слухи людем, (Зачало 29.) вниде в капернаум.

<p>2 Сотнику же некоему раб боля зле, хотяше {имеяше} умрети, иже бе ему честен.

<p>3 Слышав же о Иисусе, посла к нему старцы иудейския, моля его, яко да пришед спасет раба его.

<p>4 они же пришедше ко Иисусови, моляху его тощно, глаголюще, яко достоин есть, емуже даси сие:

<p>5 любит бо язык наш, и сонмище той созда нам.

<p>6 Ии~с же идяше с ними. И уже ему не далече сущу от храмины, посла к нему сотник други, глаголя ему: Господи, не движися: несмь бо достоин, да под\ кров мой внидеши:

<p>7 темже ни себе достойна сотворих приити к тебе: но рцы слово, и исцелеет отрок мой:

<p>8 ибо и аз человек есмь под\ владыкою учинен, имея под\ собою воины: и глаголю сему: иди, и идет: и другому: прииди, и приидет: и рабу моему: сотвори сие, и сотворит.

<p>9 Слышав же сия Иисус, чудися ему, и обращься идущему по нем народу рече: глаголю вам, ни во Исраили толики веры обретох.

<p>10 И возвращшеся послании обретоша болящаго раба исцелевша.

<p>11 (Зачало 30.) И бысть посем, идяше во град, нарицаемый наин: и с ним идяху ученицы его мнози и народ мног.

<p>12 Якоже приближися ко вратом града, и се изношаху умерша, сына единородна матери своей, и та бе вдова: и народ от града мног с нею.

<p>13 И видев ю Господь, милосердова о ней, и рече ей: не плачи.

<p>14 И приступль коснуся во одр: носящии же сташа: и рече: юноше, тебе глаголю, востани.

<p>15 И седе мертвый, и начат глаголати: и даде его матери его.

<p>16 Прият же страх всех, и славляху Бога, глаголюще: яко пророк велий воста в нас, и яко посети Бог людей своих.

<p>17 (Зачало 31.) И изыде слово сие по всей иудеи о нем, и по всей стране.

<p>18 И возвестиша иоанну ученицы его о всех сих.

<p>19 И призвав два некая от ученик своих иоанн, посла ко Иисусу, глаголя: ты ли еси грядый, или иного чаем;

<p>20 Пришедша же к нему мужа реста: иоанн креститель посла нас к тебе, глаголя: ты ли еси грядый, или иного чаем;

<p>21 В той же час исцели многи от недуг и ран и дух злых, и многим слепым дарова прозрение.

<p>22 И отвещав Иисус рече има: шедша возвестита иоанну, яже видеста и слышаста: яко слепии прозирают, хромии ходят, прокаженнии очищаются, глусии слышат, мертвии востают, нищии благовествуют:

<p>23 и блажен есть, иже аще не соблазнится о мне.

<p>24 Отшедшема же ученикома иоанновома, начат глаголати к народом о иоанне: чесо изыдосте в пустыню видети, трость ли ветром колеблему;

<p>25 Но чесо изыдосте видети; человека ли в мягки ризы одеяна; Се, иже во одежди славней и пищи сущии, во царствии {во дворех царских} суть.

<p>26 Но чесо изыдосте видети; пророка ли; Ей, глаголю вам, и лишше пророка.

<p>27 Сей (бо) есть, о немже писано есть: се аз послю ангела моего пред\ лицем твоим, иже устроит путь твой пред\ тобою.

<p>28 Глаголю бо вам: болий в рожденных женами пророка иоанна крестителя никтоже есть: мний же во царствии божии, болии его есть.

<p>29 И вси людие слышавше и мытарие, оправдиша Бога, крещшеся крещением иоанновым:

<p>30 фарисее же и законницы совет божий отвергоша о себе, не крещшеся от него.

<p>31 (Зачало 32.) Рече же Господь: кому убо уподоблю человеки рода сего, и кому суть подобни;

<p>32 Подобни суть отрочищем седящым на торжищих и приглашающым друг друга, и глаголющым: пискахом вам, и не плясасте: рыдахом вам, и не плакасте.

<p>33 Прииде бо иоанн креститель ни хлеба ядый, ни вина пия, и глаголете: беся имать.

<p>34 Прииде сын человеческий ядый и пия, и глаголете: сей человек ядца и винопийца, друг мытарем и грешником.

<p>35 И оправдися премудрость от чад своих всех.

<p>36 (Зачало 33.) Моляше же его некий от фарисей, да бы ял с ним: и вшед в дом фарисеов, возлеже.

<p>37 И се жена во граде, яже бе грешница, и уведевши, яко возлежит во храмине фарисеове, принесши алавастр мира,

<p>38 и ставши при ногу его созади, плачущися, начат умывати нозе его слезами, и власы главы своея отираше, и облобызаше нозе его, и мазаше миром.

<p>39 Видев же фарисей воззвавый его, рече в себе, глаголя сей аще бы был пророк, ведел бы кто и какова жена прикасается ему: яко грешница есть.

<p>40 И отвещав Иисус рече к нему: симоне, имам ти нечто рещи. он же рече: учителю, рцы.

<p>41 Ии~с же рече: два должника беста заимодавцу некоему: един бе должен пятиюсот динарии, другий же пятиюдесят:

<p>42 не имущема же има воздати, обема отда {остави}. Который убо ею, рцы, паче возлюбит его;

<p>43 Отвещав же симон рече: мню, яко емуже вящше отда {остави}. он же рече ему: право судил еси.

<p>44 И обращься к жене, симонови рече: видиши ли сию жену; Внидох в дом твой, воды на нозе мои не дал еси: сия же слезами облия ми нозе и власы главы своея отре.

<p>45 Лобзания ми не дал еси: сия же, отнелиже внидох, не преста облобызающи ми нозе.

<p>46 Маслом главы моея не помазал еси: сия же миром помаза ми нозе.

<p>47 Егоже ради, глаголю ти: отпущаются греси ея мнози, яко возлюби много: а емуже мало оставляется, менше любит.

<p>48 Рече же ей: отпущаются тебе греси.

<p>49 И начаша возлежащии с ним глаголати в себе: кто сей есть, иже и грехи отпущает;

<p>50 Рече же к жене: вера твоя спасе тя: иди в мире.

%{Глава}8. Зачало 34.

<p>1 И бысть посем, и той прохождаше сквозе грады и веси, проповедуя и благовествуя царствие божие: и обанадесяте с ним,

<p>2 и жены некия, яже бяху исцелены от духов злых и недуг: мариа нарицаемая магдалина, из\ неяже бесов седмь изыде,

<p>3 и иоанна жена хузаня, приставника иродова, и сусанна, и ины многи, яже служаху ему от имений своих.

<p>4 Разумевающу же народу многу, и от всех градов грядущым к нему, рече притчу:

<p>5 (Зачало 35.) изыде сеяй сеяти семене своего: и егда сеяше, ово паде при пути, и попрано бысть, и птицы небесныя позобаша е:

<p>6 а другое паде на камени, и прозяб усше, зане не имеяше влаги:

<p>7 и другое паде посреде терния, и возрасте терние, и подави е:

<p>8 другое же паде на земли блазе, и прозяб сотвори плод сторицею. Сия глаголя, возгласи: имеяй ушы слышати, да слышит.

<p>9 Вопрошаху же его ученицы его, глаголюще: что есть притча сия;

<p>10 он же рече: вам есть дано ведати тайны царствия божия, прочым же в притчах, да видяще не видят и слышаще не разумеют.

<p>11 Есть же сия притча: семя есть слово божие:

<p>12 а иже при пути, суть слышащии, потом же приходит диавол и вземлет слово от сердца их, да не веровавше спасутся:

<p>13 а иже на камени, иже егда услышат, с радостию приемлют слово: и сии корене не имут, иже во время веруют, и во время напасти отпадают:

<p>14 а еже в тернии падшее, сии суть слышавшии, и от печали и богатства и сластьми житейскими ходяще подавляются, и не совершают плода:

<p>15 а иже на добрей земли, сии суть, иже добрым сердцем и благим слышавше слово, держат и плод творят в терпении. Сия глаголя, возгласи: имеяй ушы слышати да слышит.

<p>16 (Зачало 36.) Никтоже (убо) светилника вжег, покрывает его сосудом, или под\ одр подлагает: но на свещник возлагает, да входящии видят свет.

<p>17 Несть бо тайно, еже не явлено будет: ниже утаено, еже не познается и в явление приидет.

<p>18 Блюдитеся убо, како слышите: иже бо имать, дастся ему: и иже аще не имать, и еже мнится имея, возмется от него.

<p>19 Приидоша же к нему Мати и братия его, и не можаху беседовати к нему народа ради.

<p>20 И возвестиша ему, глаголюще: Мати твоя и братия твоя вне стоят, видети тя хотяще.

<p>21 он же отвещав рече к ним: мати моя и братия моя сии суть, слышащии слово божие, и творящии е.

<p>22 (Зачало 37.) И бысть во един от дний, той влезе в корабль и ученицы его: и рече к ним: прейдем на он пол езера. И поидоша.

<p>23 Идущым же им, успе. И сниде буря ветреная в езеро, и скончавахуся, и в беде беху.

<p>24 И приступльше воздвигоша его, глаголюще: наставниче, наставниче, погибаем. он же востав запрети ветру и волнению водному: и улегоста, и бысть тишина.

<p>25 Рече же им: где есть вера ваша; убоявшеся же чудишася, глаголюще друг ко другу: кто убо сей есть, яко и ветром повелевает и воде, и послушают его;

<p>26 (Зачало 38.) И преидоша во страну гадаринску, яже есть об\ он пол галилеи.

<p>27 Изшедшу же ему на землю, срете его муж некий от града, иже имяше бесы от лет многих, и в ризу не облачашеся, и во храме не живяше, но во гробех.

<p>28 узрев же Иисуса и возопив, припаде к нему, и гласом велиим рече: что мне и тебе, Иисусе сыне Бога вышняго; молюся ти, не мучи мене.

<p>29 Повеле бо духови нечистому изыти от человека: от многих бо лет восхищаше его: и вязаху его узы (железны) и путы, стрегуще его: и растерзая узы, гонимь бываше бесом сквозе пустыни.

<p>30 Вопроси же его Иисус, глаголя: что ти есть имя; он же рече: легеон: яко беси мнози внидоша вонь.

<p>31 И моляху его, да не повелит им в бездну ити.

<p>32 Бе же ту стадо свиней много пасомо в горе: и моляху его, да повелит им в ты внити. И повеле им.

<p>33 Изшедше же беси от человека, внидоша во свиния: и устремися стадо по брегу в езеро, и истопе.

<p>34 Видевше же пасущии бывшее, бежаша, и возвестиша во граде и в селех.

<p>35 Изыдоша же видети бывшее: и приидоша ко Иисусови и обретоша человека седяща, из\ негоже беси изыдоша, оболчена и смысляща, при ногу Иисусову: и убояшася.

<p>36 Возвестиша же им видевшии, како спасеся бесновавыйся.

<p>37 И моли его весь народ страны гадаринския отити от них, яко страхом велиим одержими беху. он же влез в корабль, возвратися.

<p>38 Моляшеся же ему муж, из\ негоже изыдоша беси, да бы с ним был. Отпусти же его Иисус, глаголя:

<p>39 возвратися в дом твой и поведай, елика ти сотвори Бог. И иде, по всему граду проповедая, елика сотвори ему Иисус.

<p>40 (Зачало 39.) Бысть же егда возвратися Иисус, прият его народ: беху бо вси чающе его.

<p>41 И се прииде муж, емуже имя иаир, и той князь сонмищу бе. И пад при ногу Иисусову, моляше его внити в дом свой:

<p>42 яко дщи единородна бе ему, яко лет двоюнадесяте, и та умираше. Егда же идяше, народи угнетаху его.

<p>43 И жена сущи в точении крове от двоюнадесяте лету, яже врачем издавши все имение, (и) не возможе ни от единаго исцелети:

<p>44 (и) приступльши созади, коснуся края риз его: и абие ста ток крове ея.

<p>45 И рече Иисус: кто есть коснувыйся мне; Отметающымся же всем, рече петр и иже с ним: наставниче, народи одержат тя и гнетут, и глаголеши: кто есть коснувыйся мне;

<p>46 Ии~с же рече: прикоснуся мне некто: аз бо чух силу изшедшую из\ мене.

<p>47 Видевши же жена, яко не утаися, трепещущи прииде, и падши пред\ ним, еяже ради вины прикоснуся ему, поведа ему пред\ всеми людьми, и яко исцеле абие.

<p>48 он же рече ей: дерзай дщи, вера твоя спасе тя: иди в мире.

<p>49 Еще ему глаголющу, прииде некий от архисинагога, глаголя ему, яко умре дщи твоя: не движи учителя.

<p>50 Ии~с же слышав отвеща ему, глаголя: не бойся, токмо веруй, и спасена будет.

<p>51 Пришед же в дом, не остави ни единаго внити, токмо петра и иоанна и иакова, и отца отроковицы, и матере.

<p>52 Плакахуся же вси и рыдаху ея. он же рече: не плачитеся: не умре (бо), но спит.

<p>53 И ругахуся ему, ведяще, яко умре.

<p>54 он же изгнав вон всех, и ем за руку ея, возгласи, глаголя: отроковице, востани.

<p>55 И возвратися дух ея, и воскресе абие: и повеле дати ей ясти.

<p>56 И дивистася родителя ея. он же повеле има никомуже поведати бывшаго.

%{Глава}9. Зачало 40.

<p>1 Созвав же обанадесяте, даде им силу и власть на вся бесы, и недуги целити:

<p>2 и посла их проповедати царствие божие и исцелити болящыя.

<p>3 И рече к ним: ничесоже возмите на путь: ни жезла, ни пиры, ни хлеба, ни сребра, ни по двема ризама имети:

<p>4 и в оньже дом внидете, ту пребывайте и оттуду исходите:

<p>5 и елицы аще не приемлют вас, исходяще от града того, и прах от ног ваших оттрясите, во свидетелство на ня.

<p>6 Исходяще же прохождаху сквозе веси, благовествующе и исцеляюще всюду.

<p>7 (Зачало 41.) Слыша же ирод четвертовластник бывающая от него вся и недоумевашеся: зане глаголемо бе от неких, яко иоанн воста от мертвых:

<p>8 от инех же, яко илиа явися: от других же, яко пророк един от древних воскресе.

<p>9 И рече ирод: иоанна аз усекнух: кто же есть сей, о немже аз слышу таковая; И искаше видети его.

<p>10 И возвращшеся апостоли поведаша ему, елика сотвориша: и поим их, отиде един {особь} на место пусто града, нарицаемаго вифсаида.

<p>11 Народи же разумевше, по нем идоша: и прием их, глаголаше им о царствии божии и требующыя исцеления целяше.

<p>12 День же начат прекланятися. (Зачало 42.) Приступльше же обанадесяте рекоша ему: отпусти народ, да шедше во окрестныя веси и села витают и обрящут брашно: яко зде в пусте месте есмы.

<p>13 Рече же к ним: дадите им вы ясти. они же реша: несть у нас вящше, токмо пять хлеб и рыбе две, аще убо не шедше мы купим во вся люди сия брашна.

<p>14 Беху бо мужей яко пять тысящ. Рече же ко учеником своим: посадите их на купы по пятидесят.

<p>15 И сотвориша тако и посадиша их вся.

<p>16 Приим же пять хлеб и обе рыбе, воззрев на небо, благослови их, и преломи, и даяше учеником предложити народу.

<p>17 И ядоша и насытишася вси: и взяша избывшыя им укрухи кошя дванадесяте.

<p>18 (Зачало 43.) И бысть егда моляшеся един, с ним беху ученицы: и вопроси их, глаголя: кого мя глаголют народи быти;

<p>19 они же отвещавше реша: иоанна крестителя: инии же илию: друзии же, яко пророк некий от древних воскресе.

<p>20 Рече же им: вы же кого мя глаголете быти; Отвещав же петр рече: Христа божия.

<p>21 он же запрещь им, повеле никомуже глаголати сего,

<p>22 рек, яко подобает сыну человеческому много пострадати, и искушену {отвержену} быти от старец и архиерей и книжник, и убиену быти, и в третий день востати.

<p>23 (Зачало 44.) Глаголаше же ко всем: аще кто хощет по мне ити, да отвержется себе, и возмет крест свой, и последует ми.

<p>24 Иже бо аще хощет душу свою спасти, погубит ю: а иже погубит душу свою мене ради, сей спасет ю.

<p>25 Что бо пользы имать человек, приобрет мир весь, себе же погубив или оттщетив;

<p>26 Иже бо аще постыдится мене и моих словес, сего сын человеческий постыдится, егда приидет во славе своей и отчей и святых ангел.

<p>27 Глаголю же вам воистинну: суть нецыи от зде стоящих, иже не имут вкусити смерти, дондеже видят царствие божие.

<p>28 (Зачало 45.) Бысть же по словесех сих яко дний осмь, и поем петра и иоанна и иакова, взыде на гору помолитися.

<p>29 И бысть егда моляшеся, видение лица его ино, и одеяние его бело блистаяся.

<p>30 И се мужа два с ним глаголюща, яже беста моисей и илиа,

<p>31 явльшася во славе, глаголаста же исход его, егоже хотяше скончати во иерусалиме.

<p>32 Петр же и сущии с ним бяху отягчени сном: убуждшеся же видеша славу его, и оба мужа стояща с ним.

<p>33 И бысть егда разлучистася от него, рече петр ко Иисусу: наставниче, добро есть нам зде быти: и сотворим сени три, едину тебе, и едину моисеови, и едину илии: не ведый, еже глаголаше.

<p>34 Се же ему глаголющу, бысть облак, и осени их: убояшася же, вшедше во облак.

<p>35 И глас бысть из\ облака, глаголя: сей есть сын мой возлюбленный, того послушайте.

<p>36 И егда бысть глас, обретеся Иисус един. И тии умолчаша, и никомуже возвестиша в тыя дни ничесоже от тех, яже видеша.

<p>37 (Зачало 46.) Бысть же в прочий день, сшедшым им с горы, срете его народ мног.

<p>38 И се муж из\ народа возопи, глаголя: учителю, молютися, призри на сына моего, яко единороден ми есть:

<p>39 и се дух емлет его, и внезапу вопиет, и пружается {терзает его} с пенами, и едва отходит от него, сокрушая его:

<p>40 и молихся учеником твоим, да ижденут его: и не возмогоша.

<p>41 Отвещав же Иисус рече: о, роде неверный и развращенный, доколе буду в вас и терплю вы; приведи (ми) сына твоего семо.

<p>42 Еще же грядущу ему, поверже его бес и стрясе. Запрети же Иисус духови нечистому, и исцели отрока, и вдаде его отцу его.

<p>43 Дивляхуся же вси о величии божии. (Зачало 47.) Всем же чудящымся о всех, яже творяше Иисус, рече ко учеником своим:

<p>44 вложите вы во ушы ваши словеса сия: сын бо человеческий имать предатися в руце человечесте.

<p>45 они же не разумеша глагола сего, бе бо прикровен от них, да не ощутят его: и бояхуся вопросити его о глаголе сем.

<p>46 Вниде же помышление в них, кто их вящший бы был.

<p>47 Ии~с же ведый помышление сердец их, прием отроча, постави е у себе

<p>48 и рече им: иже аще приимет сие отроча во имя мое, мене приемлет: и иже аще мене приемлет, приемлет пославшаго мя: иже бо менший есть в вас, сей есть велик.

<p>49 (Зачало 48.) Отвещав же иоанн рече: наставниче, видехом некоего о имени твоем изгоняща бесы: и возбранихом ему, яко вослед не ходит с нами.

<p>50 И рече к нему Иисус: не браните: иже бо несть на вы, по вас есть.

<p>51 (Зачало.) Бысть же егда скончавахуся дние восхождению его, и той утверди лице свое ити во иерусалим:

<p>52 и посла вестники пред\ лицем своим: и изшедше внидоша в весь самарянску, яко да уготовят ему:

<p>53 и не прияша его, яко лице его бе грядущее во иерусалим.

<p>54 Видевша же ученика его иаков и иоанн, реста: Господи, хощеши ли, речема, да огнь снидет с небесе и потребит их, якоже и илиа сотвори;

<p>55 Обращься же запрети има, и рече: не веста, коего духа еста вы:

<p>56 сын бо человеческий не прииде душ человеческих погубити, но спасти: и идоша во ину весь.

<p>57 (Зачало 49.) Бысть же идущым им по пути, рече некий к нему: иду по тебе, аможе аще идеши, Господи.

<p>58 И рече ему Иисус: лиси язвины имут, и птицы небесныя гнезда: сын же человеческий не имать где главу подклонити.

<p>59 Рече же ко другому: ходи в\ъслед мене. он же рече: Господи, повели ми, (да) шед прежде погребу отца моего.

<p>60 Рече же ему Иисус: остави мертвыя погребсти своя мертвецы: ты же шед возвещай царствие божие.

<p>61 Рече же и другий: иду по тебе, Господи: прежде же повели ми отвещатися, иже суть {попроститися с сущими} в дому моем.

<p>62 Рече же к нему Иисус: никтоже возложь руку свою на рало и зря вспять, управлен есть в царствии божии.

%{Глава}10. Зачало 50.

<p>1 По сих же яви Господь и инех седмьдесят, и посла их по двема пред\ лицем своим во всяк град и место, аможе хотяше сам ити:

<p>2 глаголаше же к ним: жатва убо многа, делателей же мало: молитеся убо господину жатве, да изведет делатели на жатву свою.

<p>3 Идите: се аз посылаю вы яко агнцы посреде волков.

<p>4 Не носите влагалища, ни пиры, ни сапог и ни когоже на пути целуйте.

<p>5 Воньже аще дом внидете, первее глаголите: мир дому сему:

<p>6 и аще убо будет ту сын мира, почиет на нем мир ваш: аще ли же ни, к вам возвратится.

<p>7 В том же дому пребывайте, ядуще и пиюще, яже суть у них: достоин бо есть делатель мзды своея: не преходите из\ дому в дом.

<p>8 И воньже аще град входите, и приемлют вы, ядите предлагаемая вам:

<p>9 и исцелите недужныя, иже суть в нем, и глаголите им: приближися на вы царствие божие.

<p>10 И воньже аще град входите, и не приемлют вас, изшедше на распутия его, рцыте:

<p>11 и прах прилепший нам от града вашего, оттрясаем вам. обаче сие ведите, яко приближися на вы царствие божие.

<p>12 Глаголю вам, яко содомляном в день той отраднее будет, неже граду тому.

<p>13 Горе тебе, хоразине, горе тебе, вифсаидо: яко аще в тире и сидоне быша силы были бывшыя в ваю, древле убо во вретищи и пепеле седяще покаялися быша:

<p>14 обаче тиру и сидону отраднее будет на суде, неже вама.

<p>15 И ты, капернауме, иже до небес вознесыйся, до ада низведешися.

<p>16 (Зачало 51.) Слушаяй вас, мене слушает: и отметаяйся вас, мене отметается: отметаяйся же мене, отметается пославшаго мя.

<p>17 Возвратишася же седмьдесят с радостию, глаголюще: Господи, и беси повинуются нам о имени твоем.

<p>18 Рече же им: видех сатану яко молнию с небесе спадша.

<p>19 (Зачало.) Се, даю вам власть наступати на змию и на скорпию и на всю силу вражию: и ничесоже вас вредит.

<p>20 обаче о сем не радуйтеся, яко дуси вам повинуются: радуйтеся же, яко имена ваша написана суть на небесех.

<p>21 В той час возрадовася духом Иисус и рече: исповедаютися, отче, Господи небесе и земли, яко утаил еси сия от премудрых и разумных, и открыл еси та младенцем: ей, отче, яко тако бысть благоволение пред\ тобою.

<p>22 И обращься ко учеником, рече: вся мне предана быша от отца моего: и никтоже весть, кто есть сын, токмо отец: и кто есть отец, токмо сын, и емуже аще хощет сын открыти.

<p>23 (Зачало 52.) И обращься ко учеником, един {особь} рече: блажени очи видящии, яже видите:

<p>24 глаголю бо вам, яко мнози пророцы и царие восхотеша видети, яже вы видите, и не видеша: и слышати, яже слышите, и не слышаша.

<p>25 (Зачало 53.) И се, законник некий воста, искушая его и глаголя: учителю, что сотворив, живот вечный наследую;

<p>26 он же рече к нему: в законе что писано есть; како чтеши;

<p>27 он же отвещав рече: возлюбиши Господа Бога твоего от всего сердца твоего, и от всея души твоея, и всею крепостию твоею, и всем помышлением твоим: и ближняго своего яко сам себе.

<p>28 Рече же ему: право отвещал еси: сие сотвори, и жив будеши.

<p>29 он же хотя оправдитися сам, рече ко Иисусу: и кто есть ближний мой;

<p>30 Отвещав же Иисус рече: человек некий схождаше от иерусалима во иерихон, и в разбойники впаде, иже совлекше его, и язвы возложше отидоша, оставльше едва жива суща.

<p>31 По случаю же священник некий схождаше путем тем, и видев его, мимоиде.

<p>32 Такожде же и левит, быв на том месте, пришед и видев, мимоиде.

<p>33 Самарянин же некто грядый, прииде над\ него, и видев его, милосердова:

<p>34 и приступль обвяза струпы его, возливая масло и вино: всадив же его на свой скот, приведе его в гостинницу, и прилежа ему:

<p>35 и наутрия изшед, из\ъем два сребреника, даде гостиннику, и рече ему: прилежи ему: и, еже аще прииждивеши, аз егда возвращуся, воздам ти.

<p>36 Кто убо от тех триех ближний мниттися быти впадшему в разбойники;

<p>37 он же рече: сотворивый милость с ним. Рече же ему Иисус: иди, и ты твори такожде.

<p>38 (Зачало 54.) Бысть же ходящым им, и сам вниде в весь некую: жена же некая именем марфа прият его в дом свой.

<p>39 И сестра ей бе нарицаемая мариа, яже и седши при ногу Иисусову, слышаше слово его.

<p>40 Марфа же молвяше о мнозе службе, ставши же рече: Господи, не брежеши ли, яко сестра моя едину мя остави служити; рцы убо ей, да ми поможет.

<p>41 Отвещав же Иисус рече ей: марфо, марфо, печешися, и молвиши о мнозе,

<p>42 едино же есть на потребу: мариа же благую часть избра, яже не отимется от нея.

%{Глава}11. Зачало 55.

<p>1 И бысть внегда быти ему на месте некоем молящуся, (и) яко преста, рече некий от ученик его к нему: Господи, научи ны молитися, якоже и иоанн научи ученики своя.

<p>2 Рече же им: егда молитеся, глаголите: отче наш, иже на небесех, да святится имя твое: да приидет царствие твое: да будет воля твоя, яко на небеси, и на земли:

<p>3 хлеб наш насущный подавай нам на всяк день:

<p>4 и остави нам грехи нашя, ибо и сами оставляем всякому должнику нашему: и не введи нас во искушение, но избави нас от лукаваго.

<p>5 И рече к ним: кто от вас имать друга, и идет к нему в полунощи, и речет ему: друже, даждь ми взаим три хлебы:

<p>6 понеже друг прииде с пути ко мне, и не имам чесо предложити ему.

<p>7 И той извнутрь отвещав речет: не твори ми труды: уже двери затворены суть, и дети моя со мною на ложи суть: (и) не могу востав дати тебе.

<p>8 Глаголю же вам: аще и не даст ему востав, зане друг ему есть: но за без\ъочьство его, востав даст ему, елика требует.

<p>9 (Зачало 56.) И аз вам глаголю: просите, и дастся вам: ищите, и обрящете: толцыте, и отверзется вам:

<p>10 всяк бо просяй приемлет, и ищяй обретает, и толкущему отверзется.

<p>11 Котораго же вас отца воспросит сын хлеба, еда камень подаст ему; или рыбы, еда в рыбы место змию подаст ему;

<p>12 или аще попросит яица, еда подаст ему скорпию;

<p>13 Аще убо вы зли суще, умеете даяния блага даяти чадом вашым, кольми паче отец, иже с небесе, даст духа святаго просящым у него;

<p>14 (Зачало 57.) И бе изгоня беса, и той бе нем: бысть же бесу изшедшу, проглагола немый: и дивишася народи.

<p>15 Нецыи же от них реша: о веельзевуле князи бесовстем изгонит бесы.

<p>16 Друзии же искушающе, знамения от него искаху с небесе.

<p>17 он же ведый помышления их, рече им: всяко царство само в себе разделяяся, запустеет: и дом на дом, падает.

<p>18 Аще же и сатана сам в себе разделися, како станет царство его, якоже глаголете, о веельзевуле изгонящя мя бесы.

<p>19 Аще же аз о веельзевуле изгоню бесы, сынове ваши о ком изгонят; сего ради тии будут вам судии.

<p>20 Аще ли же о персте божии изгоню бесы, убо постиже на вас царствие божие.

<p>21 Егда крепкий вооружився хранит свой двор, во смирении {в мире} суть имения его:

<p>22 егда же креплей его нашед победит его, все оружие его возмет, на неже уповаше, и корысть его раздает.

<p>23 (Зачало 58.) Иже несть со мною, на мя есть: и иже не собирает со мною, расточает.

<p>24 Егда (же) нечистый дух изыдет от человека, преходит сквозе безводная места, ищя покоя: и не обретая, глаголет: возвращуся в дом мой, отнюдуже изыдох.

<p>25 И пришед обрящет и пометен и украшен:

<p>26 тогда идет и поймет седмь других духов горших себе, и вшедше живут ту: и бывают последняя человеку тому горша первых.

<p>27 Бысть же егда глаголаше сия, воздвигши некая жена глас от народа, рече ему: блажено чрево носившее тя, и сосца, яже еси ссал.

<p>28 он же рече: темже убо блажени слышащии слово божие и хранящии е.

<p>29 (Зачало 59.) Народом же собирающымся начат глаголати: род сей лукав есть: знамения ищет, и знамение не дастся ему, токмо знамение ионы пророка:

<p>30 якоже бо бысть иона знамение ниневитом, тако будет и сын человеческий роду сему.

<p>31 Царица южская востанет на суд с мужи рода сего, и осудит их: яко прииде от конец земли слышати премудрость соломонову: и се множае соломона зде.

<p>32 Мужие ниневитстии востанут на суд с родом сим, и осудят и: яко покаяшася проповедию иониною: и се множае ионы зде.

<p>33 Никтоже (убо) светилника вжег, в скрове полагает, ни под\ спудом, но на свещнице, да входящии свет видят.

<p>34 (Зачало 60.) Светилник телу есть око: егда убо око твое просто будет, все тело твое светло будет: егда же лукаво будет, и тело твое темно:

<p>35 блюди убо, еда свет, иже в тебе, тма есть.

<p>36 Аще бо тело твое все светло, не имый некия части темны, будет светло все, якоже егда светилник блистанием просвещает тя.

<p>37 Егда же глаголаше, моляше его фарисей некий, да обедует у него: вшед же возлеже.

<p>38 Фарисей же видев дивися, яко не прежде крестися {не первее умыся} прежде обеда.

<p>39 Рече же Господь к нему: ныне вы, фарисее, внешняя сткляницы и блюда очищаете, внутреннее же ваше полно грабления есть и лукавства.

<p>40 Безумнии, не иже ли сотвори внешнее, и внутреннее сотворил есть;

<p>41 обаче от сущих дадите милостыню: и се вся чиста вам будут.

<p>42 (Зачало 61.) Но горе вам фарисеом, яко одесятствуете от мятвы и пигана и всякаго зелия, и мимоходите суд и любовь божию: сия подобаше сотворити, и онех не оставляти.

<p>43 Горе вам фарисеом, яко любите председания на сонмищех и целования на торжищих.

<p>44 Горе вам, книжницы и фарисее лицемери, яко есте яко гроби неведоми, и человецы ходящии верху не ведят.

<p>45 Отвещав же некий от законник рече ему: учителю, сия глаголя, и нам досаждаеши.

<p>46 он же рече: и вам законником горе, яко накладаете на человеки бремена не удобь носима, и сами единем перстом вашим не прикасаетеся бременем.

<p>47 (Зачало 62.) Горе вам, яко зиждете гробы пророк, отцы же ваши избиша их.

<p>48 убо свидетелствуете и соблаговолите делом отец ваших: яко тии убо избиша их, вы же зиждете их гробы.

<p>49 Сего ради и премудрость божия рече: послю в них {к ним} пророки и апостолы, и от них убиют и изженут:

<p>50 да взыщется кровь всех пророк, проливаемая от сложения мира, от рода сего,

<p>51 от крове авеля даже до крове захарии, погибшаго между олтарем и храмом: ей, глаголю вам, взыщется от рода сего.

<p>52 Горе вам законником, яко взясте ключь разумения: сами не внидосте, и входящым возбранисте.

<p>53 Глаголющу же ему сия к ним, начаша книжницы и фарисее бедне {зело} гневатися нань и престати {вопрошати} его о мнозе,

<p>54 лающе его {наветующе нань}, ищуще уловити нечто от уст его, да нань возглаголют.

%{Глава}12.

<p>1 О нихже {между тем} собравшымся тмам народа, яко попирати друг друга, начат глаголати учеником своим первее: внемлите себе от кваса фарисейска, еже есть лицемерие.

<p>2 (Зачало 63.) Ничтоже бо покровено есть, еже не открыется, и тайно, еже не уразумеется:

<p>3 зане, елика во тме ресте, во свете услышатся: и еже ко уху глаголасте во храмех, проповестся на кровех.

<p>4 Глаголю же вам другом своим: не убойтеся от убивающих тело и потом не могущих лишше что сотворити:

<p>5 сказую же вам, кого убойтеся: убойтеся имущаго власть по убиении воврещи в дебрь огненную: ей, глаголю вам, того убойтеся.

<p>6 Не пять ли птиц ценится пенязема двема, и ни едина от них несть забвена пред\ богом.

<p>7 Но и власи главы вашея вси изочтени суть. Не убойтеся убо: мнозех птиц унши есте вы.

<p>8 (Зачало 64.) Глаголю же вам: всяк, иже аще исповесть мя пред\ человеки, и сын человеческий исповесть его пред\ ангелы божиими:

<p>9 а отвергийся мене пред\ человеки, отвержен будет пред\ ангелы божиими.

<p>10 И всяк иже речет слово на сына человеческаго, оставится ему: а на святаго духа хулившему не оставится.

<p>11 Егда же приведут вы на соборища и власти и владычества, не пецытеся, како или что отвещаете, или что речете:

<p>12 святый бо дух научит вы в той час, яже подобает рещи.

<p>13 (Зачало 65.) Рече же ему некий от народа: учителю, рцы брату моему разделити со мною достояние.

<p>14 он же рече ему: человече, кто мя постави судию или делителя над\ вами;

<p>15 Рече же к ним: блюдите и хранитеся от лихоимства: яко не от избытка {внегда избыточествовати} кому живот его есть от имения его.

<p>16 (Зачало 66.) Рече же притчу к ним, глаголя: человеку некоему богату угобзися нива:

<p>17 и мысляше в себе, глаголя: что сотворю, яко не имам где собрати плодов моих;

<p>18 И рече: се сотворю: разорю житницы моя, и болшыя созижду, и соберу ту вся жита моя и благая моя:

<p>19 и реку души моей: душе, имаши многа блага, лежаща на лета многа: почивай, яждь, пий, веселися.

<p>20 Рече же ему Бог: безумне, в сию нощь душу твою истяжут от тебе: а яже уготовал еси, кому будут;

<p>21 Тако собираяй себе, а не в Бога богатея.

<p>22 Рече же ко учеником своим: сего ради глаголю вам: не пецытеся душею вашею, что ясте: ни телом, во что облечетеся:

<p>23 душа болши есть пищи, и тело одежды.

<p>24 Смотрите вран, яко не сеют, ни жнут: имже несть сокровища, ни житницы, и Бог питает их: кольми паче вы есте лучши птиц;

<p>25 Кто же от вас пекийся может приложити возрасту своему лакоть един;

<p>26 Аще убо ни мала чесо можете, что о прочих печетеся;

<p>27 Смотрите крины, како растут: не труждаются, ни прядут: глаголю же вам, яко ни соломон во всей славе своей облечеся, яко един от сих.

<p>28 Аще же траву, на селе днесь сущу и утре в пещь вмещему, Бог тако одевает: кольми паче вас, маловери;

<p>29 И вы не ищите, что ясте, или что пиете: и не возноситеся:

<p>30 всех бо сих языцы мира сего ищут: ваш же отец весть, яко требуете сих.

<p>31 обаче ищите царствия божия, и сия вся приложатся вам.

<p>32 (Зачало 67.) Не бойся, малое стадо: яко благоизволи отец ваш дати вам царство.

<p>33 Продадите имения ваша и дадите милостыню. Сотворите себе влагалища неветшающа, сокровище неоскудеемо на небесех, идеже тать не приближается, ни моль растлевает.

<p>34 Идеже бо сокровище ваше, ту и сердце ваше будет.

<p>35 Да будут чресла ваша препоясана, и светилницы горящии:

<p>36 и вы подобни человеком чающым господа своего, когда возвратится от брака, да пришедшу и толкнувшу, абие отверзут ему.

<p>37 Блажени раби тии, ихже пришед господь обрящет бдящих: аминь глаголю вам, яко препояшется и посадит их, и минув {приступив} послужит им.

<p>38 И аще приидет во вторую стражу, и в третию стражу приидет, и обрящет (их) тако, блажени суть раби тии.

<p>39 Се же ведите, яко аще бы ведал господин храмины, в кий час тать приидет, бдел убо бы, и не бы дал подкопати дому своего.

<p>40 И вы убо будите готови: яко, воньже час не мните, сын человеческий приидет.

<p>41 Рече же ему петр: Господи, к нам ли притчу сию глаголеши, или ко всем;

<p>42 Рече же Господь: (Зачало 68.) кто убо есть верный строитель и мудрый, егоже поставит господь над\ челядию своею, даяти во время житомерие;

<p>43 Блажен раб той, егоже пришед господь его обрящет творяща тако:

<p>44 воистинну глаголю вам, яко над\ всем имением своим поставит его.

<p>45 Аще же речет раб той в сердцы своем: коснит господин мой приити: и начнет бити рабы и рабыни, ясти же и пити и упиватися:

<p>46 приидет господин раба того в день, воньже не чает, и в час, воньже не весть: и растешет его, и часть его с неверными положит.

<p>47 Той же раб ведевый волю господина своего, и не уготовав, ни сотворив по воли его, биен будет много:

<p>48 неведевый же, сотворив же достойная ранам, биен будет мало. (Зачало 69.) Всякому же, емуже дано будет много, много взыщется от него: и емуже предаша множайше, множайше просят {истяжут} от него.

<p>49 огня приидох воврещи на землю, и что хощу, аще уже возгореся;

<p>50 Кр~щением же имам креститися, и како удержуся, дондеже скончаются;

<p>51 Мните ли, яко мир приидох дати на землю; ни, глаголю вам, но разделение.

<p>52 Будут бо отселе пять во едином дому разделени, трие на два, и два на три:

<p>53 разделится отец на сына, и сын на отца: мати на дщерь, и дщи на матерь: свекры на невесту свою, и невеста на свекровь свою.

<p>54 Глаголаше же и народом: егда узрите облак восходящь от запада, абие глаголете: туча грядет: и бывает тако.

<p>55 И егда юг веющь, глаголете: зной будет: и бывает.

<p>56 Лицемери, лице небу и земли весте искушати: времене же сего како не искушаете;

<p>57 Что же и о себе не судите праведное;

<p>58 Егда бо грядеши с соперником твоим ко князю, на пути даждь делание {потщися} избыти от него: да не како привлечет тебе к судии, и судия тя предаст слузе, и слуга всадит тя в темницу:

<p>59 глаголю тебе: не изыдеши оттуду, дондеже и последнюю медницу воздаси.

%{Глава}13. Зачало 70.

<p>1 Приидоша же нецыи в то время, поведающе ему о галилеех, ихже кровь пилат смеси с жертвами их.

<p>2 И отвещав Иисус рече им: мните ли, яко галилеане сии грешнейши паче всех галилеан бяху, яко тако пострадаша;

<p>3 Ни, глаголю вам: но аще не покаетеся, вси такожде погибнете.

<p>4 Или они осмьнадесяте, на нихже паде столп силоамский и поби их, мните ли, яко тии должнейши бяху паче всех живущих во иерусалиме;

<p>5 Ни, глаголю вам: но аще не покаетеся, вси такожде погибнете.

<p>6 Глаголаше же сию притчу: смоковницу имяше некий в винограде своем всаждену: и прииде ищя плода на ней, и не обрете:

<p>7 рече же к винареви: се третие лето, отнелиже прихожду ищя плода на смоковнице сей, и не обретаю: посецы ю (убо), вскую и землю упражняет;

<p>8 он же отвещав рече ему: господи, остави ю и се лето, дондеже окопаю окрест ея и осыплю гноем:

<p>9 и аще убо сотворит плод: аще ли же ни, во грядущее посечеши ю.

<p>10 (Зачало 71.) Бяше же учя на едином от сонмищ в субботу:

<p>11 и се жена бе имущи дух недужен лет осмьнадесять, и бе сляка и не могущи восклонитися отнюд.

<p>12 Видев же ю Иисус, пригласи и рече ей: жено, отпущена еси от недуга твоего.

<p>13 И возложи на ню руце: и абие простреся, и славляше Бога.

<p>14 Отвещав же старейшина собору, негодуя, зане в субботу исцели (ю) Иисус, глаголаше народу: шесть дний есть, в няже достоит делати: в тыя убо приходяще целитеся, а не в день субботный.

<p>15 Отвеща (же) убо ему Господь и рече: лицемере, кождо вас в субботу не отрешает ли своего вола или осла от яслий, и вед напаяет,

<p>16 сию же дщерь авраамлю сущу, юже связа сатана се осмоенадесяте лето, не достояше ли разрешитися ей от юзы сея в день субботный;

<p>17 И сия ему глаголющу, стыдяхуся вси противляющиися ему: и вси людие радовахуся о всех славных бывающих от него.

<p>18 (Зачало 72.) Глаголаше же: кому подобно есть царствие божие; и кому уподоблю е;

<p>19 Подобно есть зерну горушну, еже прием человек вверже в вертоград свой: и возрасте, и бысть древо велие, и птицы небесныя вселишася в ветвие его.

<p>20 Паки рече: кому уподоблю царствие божие;

<p>21 подобно есть квасу, егоже приемши жена, скры в сатех триех муки, дондеже вскисе все.

<p>22 И прохождаше сквозе грады и веси, учя и шествие творя во иерусалим.

<p>23 Рече же некий ему: Господи, аще мало есть спасающихся; он же рече к ним:

<p>24 подвизайтеся внити сквозе тесная врата: яко мнози, глаголю вам, взыщут внити, и не возмогут.

<p>25 Отнележе востанет дому владыка, и затворит двери, и начнете вне стояти и ударяти в двери, глаголюще: Господи, Господи, отверзи нам. И отвещав речет вам: не вем вас, откуду есте.

<p>26 Тогда начнете глаголати: ядохом пред\ тобою и пихом, и на распутиих наших учил еси.

<p>27 И речет: глаголю вам, не вем вас, откуду есте: отступите от мене, вси делателие неправды.

<p>28 Ту будет плачь и скрежет зубом, егда узрите авраама и исаака и иакова и вся пророки во царствии божии, вас же изгонимых вон.

<p>29 И приидут от восток и запад и севера и юга, и возлягут в царствии божии.

<p>30 И се суть последнии, иже будут перви, и суть первии, иже будут последни.

<p>31 (Зачало 73.) В той день приступиша нецый от фарисей, глаголюще ему: изыди и иди отсюду, яко ирод хощет тя убити.

<p>32 И рече им: шедше рцыте лису тому: се изгоню бесы и исцеления творю днесь и утре, и в третий скончаюся.

<p>33 обаче подобает ми днесь и утре и в ближний ити: яко невозможно есть пророку погибнути кроме иерусалима.

<p>34 Иерусалиме, иерусалиме, избивый пророки и камением побивая посланныя к тебе, колькраты восхотех собрати чада твоя, якоже кокош гнездо свое под\ криле, и не восхотесте;

<p>35 Се оставляется вам дом ваш пуст. Глаголю же вам, яко не имате мене видети, дондеже приидет, егда речете: благословен грядый во имя господне.

%{Глава}14. Зачало 74.

<p>1 И бысть егда внити ему в дом некоего князя фарисейска в субботу хлеб ясти, и тии бяху назирающе его.

<p>2 И се человек некий, имый водный труд, бе пред\ ним.

<p>3 И отвещав Иисус рече к законником и фарисеом, глаголя: аще достоит в субботу целити;

<p>4 они же умолчаша. И прием исцели его, и отпусти.

<p>5 И отвещав к ним рече: котораго от вас осел или вол в студенец впадет, и не абие ли исторгнет его в день субботный;

<p>6 И не возмогоша отвещати ему к сим.

<p>7 Глаголаше же к званным притчу, обдержя {внимая}, како председания избираху, глаголя к ним:

<p>8 егда зван будеши ким на брак, не сяди на преднем месте: еда кто честнее тебе будет званных,

<p>9 и пришед иже тебе звавый и онаго, речет ти: даждь сему место: и тогда начнеши со студом последнее место держати.

<p>10 Но егда зван будеши, шед сяди на последнем месте, да егда приидет звавый тя, речет ти: друже, посяди выше: тогда будет ти слава пред\ званными с тобою.

<p>11 Яко всяк возносяйся смирится, и смиряяйся вознесется.

<p>12 (Зачало 75.) Глаголаше же и ко звавшему его: егда сотвориши обед или вечерю, не зови другов твоих, ни братии твоея, ни сродник твоих, ни сосед богатых: еда когда и тии тя такожде воззовут, и будет ти воздаяние.

<p>13 Но егда твориши пир, зови нищыя, маломощныя, хромыя, слепыя:

<p>14 и блажен будеши, яко не имут ти что воздати: воздаст же ти ся в воскрешение праведных.

<p>15 Слышав же некий от возлежащих с ним сия, рече ему: блажен, иже снесть обед в царствии божии.

<p>16 (Зачало 76.) он же рече ему: человек некий сотвори вечерю велию, и зва многи:

<p>17 и посла раба своего в год вечери рещи званным: грядите, яко уже готова суть вся.

<p>18 И начаша вкупе отрицатися вси. Первый рече ему: село купих, и имам нужду изыти и видети е. Молютися, имей мя отречена.

<p>19 И другий рече: супруг волов купих пять, и гряду искусити их: молю тя, имей мя отречена.

<p>20 И другий рече: жену поях, и сего ради не могу приити.

<p>21 И пришед раб той поведа господину своему сия. Тогда разгневався дому владыка, рече рабу своему: изыди скоро на распутия и стогны града, и нищыя и бедныя и слепыя и хромыя введи семо.

<p>22 И рече раб. Господи, бысть якоже повелел еси, и еще место есть.

<p>23 И рече господин к рабу: изыди на пути и халуги, и убеди внити, да наполнится дом мой:

<p>24 глаголю бо вам, яко ни един мужей тех званных вкусит моея вечери: мнози бо суть звани, мало же избранных.

<p>25 (Зачало 77.) Идяху же с ним народи мнози: и обращься рече к ним:

<p>26 аще кто грядет ко мне, и не возненавидит отца своего и матерь, и жену, и чад, и братию, и сестр, еще же и душу свою, не может мой быти ученик:

<p>27 и иже не носит креста своего и в\ъслед мене грядет, не может мой быти ученик.

<p>28 Кто бо от вас, хотяй столп создати, не прежде ли сед расчтет имение, аще имать, еже есть на совершение,

<p>29 да не, когда положит основание и не возможет совершити, вси видящии начнут ругатися ему,

<p>30 глаголюще, яко сей человек начат здати и не може совершити.

<p>31 Или кий царь идый ко иному царю снитися с ним на брань, не сед ли прежде совещавает, аще силен есть срести с десятию тысящ грядущаго со двемадесятма тысящама нань;

<p>32 Аще ли же ни, еще далече ему сущу, моление послав молится о смирении.

<p>33 Тако убо всяк от вас, иже не отречется всего своего имения, не может быти мой ученик.

<p>34 Добро есть соль: аще же соль обуяет, чим осолится;

<p>35 Ни в землю, ни в гной потребна есть: вон изсыплют ю. Имеяй ушы слышати, да слышит.

%{Глава}15. Зачало 78.

<p>1 Бяху же приближающеся к нему вси мытарие и грешницы, послушати его.

<p>2 И роптаху фарисее и книжницы, глаголюще, яко сей грешники приемлет и с ними яст.

<p>3 Рече же к ним притчу сию, глаголя:

<p>4 кий человек от вас имый сто овец, и погубль едину от них, не оставит ли девятидесяти и девяти в пустыни, и идет в\ъслед погибшия, дондеже обрящет ю;

<p>5 И обрет возлагает на раме свои радуяся:

<p>6 и пришед в дом, созывает други и соседы, глаголя им: радуйтеся со мною, яко обретох овцу мою погибшую.

<p>7 Глаголю вам, яко тако радость будет на небеси о едином грешнице кающемся, нежели о девятидесятих и девяти праведник, иже не требуют покаяния.

<p>8 Или кая жена имущи десять драхм, аще погубит драхму едину, не вжигает ли светилника, и пометет храмину, и ищет прилежно, дондеже обрящет;

<p>9 И обретши созывает другини и соседы, глаголющи: радуйтеся со мною, яко обретох драхму погибшую.

<p>10 Тако, глаголю вам, радость бывает пред\ ангелы божиими о едином грешнице кающемся.

<p>11 (Зачало 79.) Рече же: человек некий име два сына:

<p>12 и рече юнейший ею {от них} отцу: отче, даждь ми достойную часть имения. И раздели има имение.

<p>13 И не по мнозех днех собрав все мний сын, отиде на страну далече, и ту расточи имение свое, живый блудно.

<p>14 Изжившу же ему все, бысть глад крепок на стране той, и той начат лишатися.

<p>15 И шед прилепися единому от житель тоя страны: и посла его на села своя пасти свиния.

<p>16 И желаше насытити чрево свое от рожец, яже ядяху свиния: и никтоже даяше ему.

<p>17 В себе же пришед, рече: колико наемником отца моего избывают хлебы, аз же гладом гиблю;

<p>18 Востав иду ко отцу моему, и реку ему: отче, согреших на небо и пред\ тобою,

<p>19 и уже несмь достоин нарещися сын твой; сотвори мя яко единаго от наемник твоих.

<p>20 И востав иде ко отцу своему. Еще же ему далече сущу, узре его отец его, и мил ему бысть, и тек нападе на выю его, и облобыза его.

<p>21 Рече же ему сын: отче, согреших на небо и пред\ тобою, и уже несмь достоин нарещися сын твой.

<p>22 Рече же отец к рабом своим: изнесите одежду первую и облецыте его, и дадите перстень на руку его и сапоги на нозе:

<p>23 и приведше телец упитанный заколите, и ядше веселимся:

<p>24 яко сын мой сей мертв бе, и оживе: и изгибл бе, и обретеся. И начаша веселитися.

<p>25 Бе же сын его старей на селе: и яко грядый приближися к дому, слыша пение и лики:

<p>26 и призвав единаго от отрок, вопрошаше: что (убо) сия суть;

<p>27 он же рече ему, яко брат твой прииде: и закла отец твой телца упитанна, яко здрава его прият.

<p>28 Разгневася же, и не хотяше внити. отец же его изшед моляше его.

<p>29 он же отвещав рече отцу: се толико лет работаю тебе, и николиже заповеди твоя преступих, и мне николиже дал еси козляте, да со други своими возвеселился бых:

<p>30 егда же сын твой сей, из\ъядый твое имение с любодейцами, прииде, заклал еси ему телца питомаго.

<p>31 он же рече ему: чадо, ты всегда со мною еси и вся моя твоя суть:

<p>32 возвеселитижеся и возрадовати подобаше, яко брат твой сей мертв бе, и оживе: и изгибл бе, и обретеся.

%{Глава}16. Зачало 80.

<p>1 Глаголаше же ко учеником своим: человек некий бе богат, иже имяше приставника: и той оклеветан бысть к нему, яко расточает имения его.

<p>2 И пригласив его рече ему: что се слышу о тебе; воздаждь ответ о приставлении домовнем: не возможеши бо ктому дому строити.

<p>3 Рече же в себе приставник дому: что сотворю, яко господь мой отемлет строение дому от мене; копати не могу, просити стыжуся:

<p>4 разумех, что сотворю, да егда отставлен буду от строения дому, приимут мя в домы своя.

<p>5 И призвав единаго когождо от должник господина своего, глаголаше первому: колицем должен еси господину моему;

<p>6 он же рече: сто мер {вать (<::греч>ватов_с<::слав>, т. е. мер)} масла. И рече ему: приими писание твое, и сед скоро напиши пятьдесят.

<p>7 Потом же рече другому: ты же колицем должен еси; он же рече: сто мер пшеницы. И глагола ему: приими писание твое, и напиши осмьдесят.

<p>8 И похвали господь дому строителя неправеднаго, яко мудре сотвори: яко сынове века сего мудрейши паче сынов света в роде своем суть.

<p>9 И аз вам глаголю: сотворите себе други от мамоны неправды, да, егда оскудеете, приимут вы в вечныя кровы.

<p>10 (Зачало 81.) Верный в мале, и во мнозе верен есть: и неправедный в мале, и во мнозе неправеден есть.

<p>11 Аще убо в неправеднем имении верни не бысте, во истиннем кто вам веру имет;

<p>12 И аще в чужем верни не бысте, ваше кто вам даст;

<p>13 Никий же раб может двема господинома работати: ибо или единаго возненавидит, а другаго возлюбит: или единаго держится, о друзем же нерадети начнет: не можете Богу работати и мамоне.

<p>14 Слышаху же сия вся и фарисее, сребролюбцы суще, ругахуся ему.

<p>15 И рече им: (Зачало 82.) вы есте оправдающе себе пред\ человеки, Бог же весть сердца ваша: яко, еже есть в человецех высоко, мерзость есть пред\ богом.

<p>16 Закон и пророцы до иоанна: оттоле царствие божие благовествуется, и всяк в не нудится {с нуждею входит}.

<p>17 удобее же есть небу и земли прейти, неже от закона единой черте погибнути.

<p>18 Всяк пущаяй жену свою и приводя ину, прелюбы деет: и женяйся пущеною от мужа, прелюбы творит.

<p>19 (Зачало 83.) Человек же некий бе богат, и облачашеся в порфиру и виссон, веселяся на вся дни светло.

<p>20 Нищь же бе некто, именем лазарь, иже лежаше пред\ враты его гноен

<p>21 и желаше насытитися от крупиц падающих от трапезы богатаго: но и пси приходяще облизаху гной его.

<p>22 Бысть же умрети нищему, и несену быти ангелы на лоно авраамле: умре же и богатый, и погребоша его.

<p>23 И во аде возвед очи свои, сый в муках, узре авраама издалеча, и лазаря на лоне его:

<p>24 и той возглашь рече: отче аврааме, помилуй мя, и посли лазаря, да омочит конец перста своего в воде и устудит язык мой: яко стражду во пламени сем.

<p>25 Рече же авраам: чадо, помяни, яко восприял еси благая твоя в животе твоем, и лазарь такожде злая: ныне же зде утешается, ты же страждеши:

<p>26 и над\ всеми сими между нами и вами пропасть велика утвердися, яко да хотящии прейти отсюду к вам не возмогут, ни иже оттуду, к нам преходят.

<p>27 Рече же: молю тя убо, отче, да послеши его в дом отца моего:

<p>28 имам бо пять братий: яко да засвидетелствует им, да не и тии приидут на место сие мучения.

<p>29 Глагола ему авраам: имут моисеа и пророки: да послушают их.

<p>30 он же рече: ни, отче аврааме: но аще кто от мертвых идет к ним, покаются.

<p>31 Рече же ему: аще моисеа и пророков не послушают, и аще кто от мертвых воскреснет, не имут веры.

%{Глава}17.

<p>1 Рече же ко учеником своим: не возможно есть не приити соблазном, горе же, егоже ради приходят:

<p>2 унее ему было бы, аще жернов оселский облежал бы о выи его, и ввержен в море, неже да соблазнит от малых сих единаго.

<p>3 (Зачало 84.) Внемлите себе. Аще согрешит к тебе брат твой, запрети ему: и аще покается, остави ему:

<p>4 и аще седмищи на день согрешит к тебе, и седмищи на день обратится, глаголя: каюся: остави ему.

<p>5 И рекоша апостоли Господеви: приложи нам веру.

<p>6 Рече же Господь: аще бысте имели веру яко зерно горушно, глаголали бысте убо ягодичине сей: восторгнися и всадися в море: и послушала бы вас.

<p>7 Который же от вас раба имея орюща или пасуща, иже пришедшу ему с села речет: абие минув {пришед} возлязи;

<p>8 Но не речет ли ему: уготовай, что вечеряю, и препоясався служи ми, дондеже ям и пию: и потом яси и пиеши ты;

<p>9 Еда имать хвалу {благодарит} рабу тому, яко сотвори повеленная; не мню.

<p>10 Тако и вы, егда сотворите вся повеленная вам, глаголите, яко раби неключими есмы: яко, еже должни бехом сотворити, сотворихом.

<p>11 И бысть идущу ему во иерусалим, и той прохождаше между самариею и галилеею.

<p>12 (Зачало 85.) Входящу же ему в некую весь, сретоша его десять прокаженных мужей, иже сташа издалеча:

<p>13 и тии вознесоша глас, глаголюще: Иисусе наставниче, помилуй ны.

<p>14 И видев рече им: шедше покажитеся священником. И бысть идущым им, очистишася.

<p>15 Един же от них, видев, яко исцеле, возвратися, со гласом велиим славя Бога,

<p>16 и паде ниц при ногу его, хвалу ему воздая: и той бе самарянин.

<p>17 Отвещав же Иисус рече: не десять ли очистишася; да девять где;

<p>18 како не обретошася возвращшеся дати славу Богу, токмо иноплеменник сей;

<p>19 И рече ему: востав иди: вера твоя спасе тя.

<p>20 (Зачало 86.) Вопрошен же быв от фарисей, когда приидет царствие божие, отвещав им рече: не приидет царствие божие с соблюдением {со усмотрением}:

<p>21 ниже рекут: се зде, или: онде. Се бо царствие божие внутрь вас есть.

<p>22 Рече же ко учеником (своим): приидут дние, егда вожделеете единаго дне сына человеческаго видети, и не узрите.

<p>23 И рекут вам: се зде, или: се, онде: не изыдите, ни пожените.

<p>24 Яко бо молния блистающися от поднебесныя на поднебесней светится: тако будет сын человеческий в день свой.

<p>25 Прежде же подобает ему много пострадати и искушену {отвержену} быти от рода сего.

<p>26 (Зачало 87.) И якоже бысть во дни ноевы, тако будет и во дни сына человеческа:

<p>27 ядяху, пияху, женяхуся, посягаху, до негоже дне вниде ное в ковчег: и прииде потоп, и погуби вся.

<p>28 Такожде и якоже бысть во дни лотовы: ядяху, пияху, куповаху, продаяху, саждаху, здаху:

<p>29 воньже день изыде лот от содомлян, одожди камык горящь и огнь с небесе, и погуби вся.

<p>30 По томуже будет и в день, воньже сын человеческий явится.

<p>31 В той день, иже будет на крове, и сосуди его в дому, да не слазит взяти их: и иже на селе, такожде да не возвратится вспять:

<p>32 поминайте жену лотову.

<p>33 Иже аще взыщет душу свою спасти, погубит ю: и иже аще погубит ю, живит ю.

<p>34 Глаголю вам: в ту нощь будета два на одре едином: един поемлется, а другий оставляется.

<p>35 Будете две вкупе мелюще: едина поемлется, а другая оставляется.

<p>36 Два будета на селе: един поемлется, а другий оставляется.

<p>37 И отвещавше глаголаша ему: где, Господи; он же рече им: идеже тело, тамо соберутся и орли.

%{Глава}18.

<p>1 Глаголаше же и притчу к ним, како подобает всегда молитися и не стужати (си),

<p>2 глаголя: (Зачало 88.) судия бе некий в некоем граде, Бога не бояся и человек не срамляяся.

<p>3 Вдова же некая бе во граде том: и прихождаше к нему, глаголющи: отмсти мене от соперника моего.

<p>4 И не хотяше на долзе времени. Последи же рече в себе: аще и Бога не боюся, и человек не срамляюся:

<p>5 но зане творит ми труды вдовица сия, отмщу ея: да не до конца приходящи застоит {трудит} мене.

<p>6 Рече же Господь: слышите, что судия неправды глаголет;

<p>7 Бог же не имать ли сотворити отмщение избранных своих, вопиющих к нему день и нощь, и долготерпя о них;

<p>8 глаголю вам, яко сотворит отмщение их вскоре. обаче сын человеческий пришед убо обрящет ли (си) веру на земли;

<p>9 Рече же и ко другим уповающым собою, яко суть праведницы, и уничижающым прочих, притчу сию:

<p>10 (Зачало 89.) человека два внидоста в церковь помолитися: един фарисей, а другий мытарь.

<p>11 Фарисей же став, сице в себе моляшеся: Боже, хвалу тебе воздаю, яко несмь якоже прочии человецы, хищницы, неправедницы, прелюбодее, или якоже сей мытарь:

<p>12 пощуся двакраты в субботу, десятину даю всего елико притяжу.

<p>13 Мытарь же издалеча стоя, не хотяше ни очию возвести на небо: но бияше перси своя, глаголя: Боже, милостив буди мне грешнику.

<p>14 Глаголю вам, яко сниде сей оправдан в дом свой паче онаго: яко всяк возносяйся смирится, смиряяй же себе вознесется.

<p>15 (Зачало 90.) Приношаху же к нему и младенцы, да их коснется: видевше же ученицы запретиша им.

<p>16 Ии~с же призвав их, глагола: оставите детей приходити ко мне и не браните им: таковых бо есть царствие божие.

<p>17 Аминь бо глаголю вам: иже аще не приимет царствия божия яко отроча, не имать внити в не.

<p>18 (Зачало 91.) И вопроси его некий князь, глаголя: учителю благий, что сотворив, живот вечный наследствую;

<p>19 Рече же ему Иисус: что мя глаголеши блага, никтоже благ, токмо един Бог.

<p>20 Заповеди веси: не прелюбы твори: не убий: не укради: не лжесвидетелствуй: чти отца твоего и матерь твою.

<p>21 он же рече: вся сия сохраних от юности моея.

<p>22 Слышав же сия, Иисус рече ему: еще единаго не докончал еси: вся, елика имаши, продаждь, и раздай нищым: и имети имаши сокровище на небеси: и гряди вослед мене.

<p>23 он же слышав сие, прискорбен бысть: бе бо богат зело.

<p>24 Видев же его Иисус прискорбна бывша, рече: како не удобь имущии богатство в царствие божие внидут:

<p>25 удобее бо есть велбуду сквозе иглине ушы проити, неже богату в царствие божие внити.

<p>26 Реша же слышавшии: то кто может спасен быти;

<p>27 он же рече: невозможная у человек возможна суть у Бога.

<p>28 Рече же петр: се мы оставихом вся и по тебе идохом.

<p>29 он же рече им: аминь глаголю вам, яко никтоже есть, иже оставит дом, или родители, или братию, или сестры, или жену, или чада, царствия ради божия,

<p>30 иже не приимет множицею во время сие, и в век грядущий живот вечный.

<p>31 (Зачало 92.) Поемь же обанадесяте ученики своя, рече к ним; се восходим во иерусалим, и скончаются вся писанная пророки о сыне человечесте:

<p>32 предадят бо его языком, и поругаются ему, и укорят его, и оплюют его,

<p>33 и бивше убиют его: и в третий день воскреснет.

<p>34 И тии ничесоже от сих разумеша: и бе глагол сей сокровен от них, и не разумеваху глаголемых.

<p>35 (Зачало 93.) Бысть же егда приближишася во иерихон, слепец некий седяше при пути прося:

<p>36 слышав же народ мимоходящь, вопрошаше: что убо есть се;

<p>37 Поведаша же ему, яко Иисус назарянин мимоходит.

<p>38 И возопи, глаголя: Иисусе сыне Давидов, помилуй мя.

<p>39 И пред\ъидущии прещаху ему, да умолчит: он же паче множае вопияше: сыне Давидов, помилуй мя.

<p>40 Став же Иисус повеле привести его к себе: приближшуся же ему к нему, вопроси его,

<p>41 глаголя: что хощеши, да ти сотворю; он же рече: Господи, да прозрю.

<p>42 Ии~с же рече ему: прозри: вера твоя спасе тя.

<p>43 И абие прозре, и в\ъслед его идяше, славя Бога. И вси людие видевше воздаша хвалу Богови.

%{Глава}19. Зачало 94.

<p>1 И вшед прохождаше иерихон.

<p>2 И се муж нарицаемый закхей, и сей бе старей мытарем, и той бе богат:

<p>3 и искаше видети Иисуса, кто есть, и не можаше от народа, яко возрастом мал бе:

<p>4 и предитек, возлезе на ягодичину, да видит, яко хотяше мимо ея проити.

<p>5 И яко прииде на место, воззрев Иисус виде его, и рече к нему: закхее, потщався слези: днесь бо в дому твоем подобает ми быти.

<p>6 И потщався слезе, и прият его радуяся.

<p>7 И видевше вси роптаху, глаголюще, яко ко грешну мужу вниде витати.

<p>8 Став же закхей рече ко Господу: се пол имения моего, Господи, дам нищым: и аще кого чим обидех, возвращу четверицею.

<p>9 Рече же к нему Иисус: яко днесь спасение дому сему бысть, зане и сей сын авраамль есть:

<p>10 прииде бо сын человечь взыскати и спасти погибшаго.

<p>11 Слышащым же им сия, приложь рече притчу, зане близ\ ему быти иерусалима, и мняху, яко абие царство божие хощет явитися.

<p>12 Рече убо: (Зачало 95.) человек некий добра рода иде на страну далече, прияти себе царство и возвратитися.

<p>13 Призвав же десять раб своих, даде им десять мнас, и рече к ним: куплю дейте, дондеже прииду.

<p>14 И граждане его ненавидяху его, и послаша послы в\ъслед его, глаголюще: не хощем сему, да царствует над\ нами.

<p>15 И бысть егда возвратися приим царство, рече пригласити рабы тыя, имже даде сребро, да увесть, какову куплю суть сотворили.

<p>16 Прииде же первый, глаголя: господи, мнас твоя придела десять мнас.

<p>17 И рече ему: благо, рабе добрый: яко о мале верен был еси, буди область имея над\ десятию градов.

<p>18 И прииде вторый, глаголя: господи, мнас твоя сотвори пять мнас.

<p>19 Рече же и тому: и ты буди над\ пятию градов.

<p>20 И другий прииде, глаголя: господи, се мнас твоя, юже имех положену во убрусе:

<p>21 бояхся бо тебе, яко человек яр еси, вземлеши, егоже не положил еси, и жнеши, егоже не сеял еси.

<p>22 Глагола же ему: от уст твоих сужду ти, лукавый рабе: ведел еси, яко аз человек яр есмь, вземлю, егоже не положих, и жну, егоже не сеях:

<p>23 и почто не вдал еси моего сребра купцем, и аз пришед с лихвою истязал бых е;

<p>24 И предстоящым рече: возмите от него мнас, и дадите имущему десять мнас.

<p>25 И реша ему: господи, имать десять мнас.

<p>26 Глаголю бо вам, яко всякому имущему дастся: а от неимущаго, и еже имать, отимется от него:

<p>27 обаче враги моя оны, иже не восхотеша мене, да царь бых был над\ ними, приведите семо и изсецыте предо мною.

<p>28 И сия рек, идяше преди, восходя во иерусалим.

<p>29 (Зачало 96.) И бысть яко приближися в вифсфагию и вифанию, к горе нарицаемей елеон, посла два ученик своих,

<p>30 глаголя: идита в прямную весь: (и) в нюже входяща обрящета жребя привязано, на неже никтоже николиже от человек вседе: отрешша е приведита.

<p>31 И аще кто вы вопрошает: почто отрешаета, сице рцыта ему, яко Господь его требует.

<p>32 Шедша же посланная обретоста, якоже рече има.

<p>33 Отрешающема же има жребя, рекоша господие его к нима: что отрешаета жребя;

<p>34 Она же рекоста, яко Господь его требует.

<p>35 И приведоста е ко Иисусови: и возвергше ризы своя на жребя, всадиша Иисуса.

<p>36 Идущу же ему, постилаху ризы своя по пути.

<p>37 (Зачало 97.) Приближающужеся ему уже (абие) к низхождению горе елеонстей, начаша все множество ученик радующеся хвалити Бога гласом велиим о всех силах, яже видеша,

<p>38 глаголюще: благословен грядый царь во имя господне: мир на небеси, и слава в вышних.

<p>39 И нецыи фарисее от народа реша к нему: учителю, запрети учеником твоим.

<p>40 И отвещав рече им: глаголю вам, яко, аще сии умолчат, камение возопиет.

<p>41 И яко приближися, видев град, плакася о нем,

<p>42 глаголя: яко аще бы разумел и ты, в день сей твой, еже к смирению {к миру} твоему: ныне же скрыся от очию твоею:

<p>43 яко приидут дние на тя, и обложат врази твои острог о тебе, и обыдут тя, и об\ъимут тя отвсюду,

<p>44 и разбиют тя и чада твоя в тебе, и не оставят камень на камени в тебе: понеже не разумел еси времене посещения твоего.

<p>45 (Зачало 98.) И вшед в церковь, начат изгонити продающыя в ней и купующыя,

<p>46 глаголя им: писано есть: дом мой дом молитвы есть: вы же сотвористе его пещеру разбойником.

<p>47 И бе учя по вся дни в церкви. Архиерее же и книжницы искаху его погубити, и старейшины людем.

<p>48 И не обретаху, что бы сотворили ему: людие бо вси держахуся его, послушающе его.

%{Глава}20. Зачало 99.

<p>1 И бысть во един от дний онех, учащу ему люди в церкви и благовествующу, приидоша священницы и книжницы со старцы

<p>2 и реша к нему, глаголюще: рцы нам, коею областию сия твориши, или кто есть давый тебе власть сию;

<p>3 Отвещав же рече к ним: вопрошу вы и аз единаго словесе, и рцыте ми:

<p>4 крещение иоанново с небесе ли бе, или от человек;

<p>5 они же помышляху в себе, глаголюще, яко аще речем: с небесе, речет: почто убо не веровасте ему;

<p>6 аще ли же речем: от человек, вси людие камением побиют ны: известно бо бе о иоанне, яко пророк бе.

<p>7 И отвещаша: не вемы откуду.

<p>8 Ии~с же рече им: ни аз глаголю вам, коею областию сия творю.

<p>9 (Зачало 100.) Начат же к людем глаголати притчу сию: человек некий насади виноград, и вдаде его делателем, и отиде на лета многа.

<p>10 И во время посла к делателем раба, да от плода винограда дадут ему: делатели же бивше его, послаша тща.

<p>11 И приложи послати другаго раба: они же и того бивше и досадивше ему, послаша тща.

<p>12 И приложи послати третияго: они же и того уязвльше изгнаша.

<p>13 Рече же господин винограда: что сотворю; послю сына моего возлюбленнаго, еда како, его видевше, усрамятся.

<p>14 Видевше же его делателе, мышляху в себе, глаголюще: сей есть наследник: приидите, убием его, да наше будет достояние.

<p>15 И изведше его вон из\ винограда, убиша. Что убо сотворит им господин винограда;

<p>16 Приидет и погубит делатели сия, и вдаст виноград инем. Слышавше же рекоша: да не будет.

<p>17 он же воззрев на них, рече: что убо писаное сие: камень, егоже небрегоша зиждущии, сей бысть во главу угла;

<p>18 Всяк падый на камени том, сокрушится: а на немже падет, стрыет его.

<p>19 (Зачало 101.) И взыскаша архиерее и книжницы возложити нань руце в той час, и убояшася народа: разумеша бо, яко к ним притчу сию рече.

<p>20 И наблюдше послаша лаятели {наветников}, притворяющих себе праведники быти: да имут его в словеси, во еже предати его началству и области игемонове.

<p>21 И вопросиша его, глаголюще: учителю, вемы, яко право глаголеши и учиши, и не на лица зриши, но воистинну пути божию учиши:

<p>22 достоит ли нам кесареви дань даяти, или ни;

<p>23 Разумев же их лукавство, рече к ним: что мя искушаете;

<p>24 покажите ми цату {динарий}: чий имать образ и надписание; Отвещавше же рекоша: кесарев.

<p>25 он же рече им: воздадите убо, яже кесарева, кесареви, и яже божия, Богови.

<p>26 И не могоша зазрети глагола его пред\ людьми: и дивишася о ответе его, и умолчаша.

<p>27 (Зачало 102.) Приступиша же нецыи от саддукей, глаголющии воскреснию не быти, вопрошаху его,

<p>28 глаголюще: учителю, моисей написа нам: аще кому брат умрет имый жену, и той безчаден умрет, да брат его поймет жену и возставит семя брату своему.

<p>29 Седмь убо братий бе: и первый поят жену, умре безчаден:

<p>30 и поят вторый жену, и той умре безчаден:

<p>31 и третий поят ю: такожде же и вси седмь: и не оставиша чад, и умроша:

<p>32 послежде же всех умре и жена:

<p>33 в воскресние убо, котораго их будет жена; седмь бо имеша ю жену.

<p>34 И отвещав рече им Иисус: сынове века сего женятся и посягают:

<p>35 а сподобльшиися век он улучити и воскресние, еже от мертвых, ни женятся, ни посягают:

<p>36 ни умрети бо ктому могут: равни бо суть ангелом, и сынове суть божии, воскресния сынове суще.

<p>37 А яко востают мертвии, и моисей сказа при купине, якоже глаголет Господа Бога авраамля и Бога исаакова и Бога иаковля.

<p>38 Бог же несть мертвых, но живых: вси бо тому живи суть.

<p>39 Отвещавше же нецый от книжник рекоша: учителю, добре рекл еси.

<p>40 Ктомуже не смеяху его вопросити ничесоже. Рече же к ним:

<p>41 како глаголют Христа сына Давидова быти;

<p>42 Сам бо Давид глаголет в книзе псаломстей: рече Господь Господеви моему: седи одесную мене,

<p>43 дондеже положу враги твоя подножие ногама твоима.

<p>44 Давид убо Господа его нарицает, и како сын ему есть;

<p>45 (Зачало 103.) Слышащым же всем людем, рече учеником своим:

<p>46 внемлите себе от книжник, хотящих ходити во одеждах, и любящих целования на торжищих и председания на сонмищих, и преждевозлежания на вечерях:

<p>47 иже снедают домы вдовиц, и виною далече молятся {и лицемерно на долзе молятся}: сии приимут лишше осуждение.

%{Глава}21.

<p>1 Воззрев же виде вметающыя в храм набдящий имения {в сокровищное хранилище} дары своя богатыя.

<p>2 Виде же и некую вдовицу убогу вметающу ту две лепте,

<p>3 и рече: воистинну глаголю вам, яко вдовица сия убогая множае всех вверже:

<p>4 вси бо сии от избытка своего ввергоша в дары Богови: сия же от лишения своего все житие, еже име, вверже.

<p>5 (Зачало 104.) И неким глаголющым о церкви, яко камением добрым и сосуды украшена, рече:

<p>6 сия яже видите, приидут дние, в няже не останет камень на камени, иже не разорится.

<p>7 Вопросиша же его, глаголюще: учителю, когда убо сия будут; и что есть знамение, егда хотят сия быти;

<p>8 (Зачало 105.) он же рече: блюдите, да не прельщени будете: мнози бо приидут во имя мое, глаголюще, яко аз есмь: и время приближися. Не изыдите убо вослед их.

<p>9 Егда же услышите брани и нестроения, не убойтеся: подобает бо сим быти прежде: но не у абие кончина.

<p>10 Тогда глаголаше им: востанет бо язык на язык, и царство на царство:

<p>11 труси же велицы по местом, и глади и пагубы будут, страхования же и знамения велия с небесе будут.

<p>12 (Зачало 106.) Прежде же сих всех возложат на вы руки своя, и ижденут, предающе на сонмища и темницы, ведомы к царем и владыкам, имене моего ради:

<p>13 прилучится же вам во свидетелство.

<p>14 Положите убо на сердцах ваших, не прежде поучатися отвещавати:

<p>15 аз бо дам вам уста и премудрость, ейже не возмогут противитися или отвещати вси противляющиися вам.

<p>16 Предани же будете и родители и братиею и родом и други, и умертвят от вас:

<p>17 и будете ненавидими от всех имене моего ради.

<p>18 И влас главы вашея не погибнет.

<p>19 В терпении вашем стяжите душы вашя.

<p>20 Егда же узрите обстоимь иерусалим вои, тогда разумейте, яко приближися запустение ему.

<p>21 Тогда сущии во иудеи да бегают в горы: и иже посреде его, да исходят: и иже во странах, да не входят вонь:

<p>22 яко дние отмщению сии суть, яко исполнитися всему писанному.

<p>23 Горе же имущым во утробе и доящым в тыя дни: будет бо беда велия на земли, и гнев на людех сих,

<p>24 и падут во острии меча, и пленени будут во вся языки: и иерусалим будет попираемь языки, дондеже скончаются времена язык.

<p>25 И будут знамения в солнце и луне и звездах: и на земли туга языком от нечаяния, шума морскаго и возмущения,

<p>26 издыхающым человеком от страха и чаяния грядущих на вселенную: силы бо небесныя подвигнутся.

<p>27 И тогда узрят сына человеческа грядуща на облацех с силою и славою многою.

<p>28 (Зачало 107.) Начинающым же сим бывати, восклонитеся и воздвигните главы вашя: зане приближается избавление ваше.

<p>29 И рече притчу им: видите смоковницу и вся древа:

<p>30 егда прошибаются уже, видяще сами весте, яко близ\ жатва есть.

<p>31 Тако и вы, егда узрите сия бывающа, ведите, яко близ\ есть царствие божие.

<p>32 Аминь глаголю вам, яко не имать прейти род сей, дондеже вся сия будут.

<p>33 Небо и земля мимоидет, а словеса моя не имут прейти.

<p>34 Внемлите же себе, да не когда отягчают сердца ваша об\ъядением и пиянством и печальми житейскими, и найдет на вы внезапу день той:

<p>35 яко сеть бо приидет на вся живущыя на лицы всея земли.

<p>36 Бдите убо на всяко время молящеся, да сподобитеся убежати всех сих хотящих быти, и стати пред\ сыном человеческим.

<p>37 (Зачало 108.) Бе же во дни во церкви учя: нощию же исходя водворяшеся в горе нарицаемей елеон.

<p>38 И вси людие из\ утра прихождаху к нему во церковь послушати его.

%{Глава}22.

<p>1 Приближашеся же праздник опреснок, глаголемый пасха:

<p>2 и искаху архиерее и книжницы, како бы убили его: бояхуся бо людей.

<p>3 Вниде же сатана во иуду нарицаемаго искариот, суща от числа обоюнадесяте.

<p>4 И шед глагола архиереом и воеводам, како его предаст им.

<p>5 И возрадовашася, и совещаша ему сребреники дати:

<p>6 и исповеда {обещася}, и искаше удобна времене, да предаст его им без\ народа.

<p>7 Прииде же день опресноков, воньже подобаше жрети пасху:

<p>8 и посла петра и иоанна, рек: шедша уготовайта нам пасху, да ямы.

<p>9 Она же рекоста ему: где хощеши уготоваем;

<p>10 он же рече има: се восходящема вама во град, срящет вы человек в скудельнице воду нося: по нем идета в дом, воньже входит,

<p>11 и рцета дому владыце: глаголет тебе учитель: где есть обитель, идеже пасху со ученики моими снем;

<p>12 И той вама покажет горницу велию постлану: ту уготовайта.

<p>13 Шедша же обретоста, якоже рече има: и уготоваста пасху.

<p>14 И егда бысть час, возлеже, и обанадесяте апостола с ним.

<p>15 И рече к ним: желанием возжелех сию пасху ясти с вами, прежде даже не прииму мук:

<p>16 глаголю бо вам, яко отселе не имам ясти от нея, дондеже скончаются во царствии божии.

<p>17 И приим чашу, хвалу воздав, рече: приимите сию, и разделите себе:

<p>18 глаголю бо вам, яко не имам пити от плода лознаго, дондеже царствие божие приидет.

<p>19 И приим хлеб, хвалу воздав преломи, и даде им, глаголя: сие есть тело мое, еже за вы даемо: сие творите в мое воспоминание.

<p>20 Такожде же и чашу по вечери, глаголя: сия чаша новый завет моею кровию, яже за вы проливается:

<p>21 обаче се, рука предающаго мя со мною (есть) на трапезе,

<p>22 и сын убо человеческий идет по реченному {по пред\ъуставленному совету}: обаче горе человеку тому, имже предается.

<p>23 И тии начаша искати в себе, который убо от них хощет сие сотворити.

<p>24 Бысть же и пря в них, кий мнится их быти болий.

<p>25 он же рече им: царие язык господствуют ими, и обладающии ими благодателе нарицаются.

<p>26 Вы же не тако: но болий в вас, да будет яко мний: и старей, яко служай.

<p>27 Кто бо болий, возлежай ли, или служай; не возлежай ли; Аз же посреде вас есмь яко служай.

<p>28 Вы же есте пребывше со мною в напастех моих:

<p>29 и аз завещаваю вам, якоже завеща мне отец мой, царство,

<p>30 да ясте и пиете на трапезе моей во царствии моем: и сядете на престолех, судяще обеманадесяте коленома Исраилевома.

<p>31 Рече же Господь: симоне, симоне, се сатана просит вас, да бы сеял, яко пшеницу:

<p>32 аз же молихся о тебе, да не оскудеет вера твоя: и ты некогда обращься утверди братию твою.

<p>33 он же рече ему: Господи, с тобою готов есмь и в темницу и на смерть ити.

<p>34 он же рече: глаголю ти, петре, не возгласит петель днесь, дондеже трикраты отвержешися мене не ведети.

<p>35 И рече им: егда послах вы без\ влагалища и без\ меха и без\ сапог, еда чесого лишени бысте; они же реша: ничесоже.

<p>36 Рече же им: но ныне иже имать влагалище, да возмет, такожде и мех: а иже не имать, да продаст ризу свою, и купит нож.

<p>37 Глаголю бо вам, яко еще писаное се, подобает, да скончается о мне, еже: и со беззаконными вменися. Ибо еже о мне, кончину имать.

<p>38 они же реша: Господи, се ножа зде два. он же рече им: доволно есть.

<p>39 (Зачало 109.) И изшед иде по обычаю в гору елеонскую: по нем же идоша ученицы его.

<p>40 Быв же на месте, рече им: молитеся, да не внидете в напасть.

<p>41 И сам отступи от них яко вержением камене, и поклонь колена моляшеся,

<p>42 глаголя: отче, аще волиши мимонести чашу сию от мене: обаче не моя воля, но твоя да будет.

<p>43 Явися же ему ангел с небесе, укрепляя его.

<p>44 И быв в подвизе, прилежнее моляшеся: бысть же пот его яко капли крове каплющыя на землю.

<p>45 И востав от молитвы (и) пришед ко учеником, обрете их спящих от печали

<p>46 и рече им: что спите; воставше молитеся, да не внидете в напасть.

<p>47 Еще же ему глаголющу, се народ, и нарицаемый иуда, един от обоюнадесяте, идяше пред\ ними, и приступи ко Иисусови целовати его. Сие бо бе знамение дал им: егоже аще лобжу, той есть.

<p>48 Ии~с же рече ему: иудо, лобзанием ли сына человеческаго предаеши;

<p>49 Видевше же, иже беху с ним, бываемое, реша ему: Господи, аще ударим ножем;

<p>50 И удари един некий от них архиереова раба, и уреза ему ухо десное.

<p>51 Отвещав же Иисус рече: оставите до сего. И коснувся уха его, исцели его.

<p>52 Рече же Иисус ко пришедшым нань архиереом и воеводам церковным и старцем: яко на разбойника ли изыдосте со оружием и дрекольми яти мя;

<p>53 по вся дни сущу ми с вами в церкви, не простросте руки на мя: но се есть ваша година и область темная.

<p>54 Емше же его ведоша, и введоша его во двор архиереов. Петр же вослед идяше издалеча.

<p>55 Возгнещшым же огнь посреде двора и вкупе седящым им, седяше петр посреде их.

<p>56 узревши же его рабыня некая седяща при свете {огни}, и воззревши нань, рече: и сей с ним бе.

<p>57 он же отвержеся его, глаголя: жено, не знаю его.

<p>58 И помале другий видев его, рече: и ты от них еси. Петр же рече: человече, несмь.

<p>59 И мимошедшу яко часу единому, ин некий крепляшеся глаголя: воистинну и сей с ним бе: ибо галилеанин есть.

<p>60 Рече же петр: человече, не вем, еже глаголеши. И абие, еще глаголющу ему, возгласи петель.

<p>61 И обращься Господь воззре на петра: и помяну петр слово господне, якоже рече ему, яко прежде даже петель не возгласит, отвержешися мене трикраты.

<p>62 И изшед вон, плакася горько.

<p>63 И мужие держащии Иисуса ругахуся ему, биюще:

<p>64 и закрывше его, бияху его по лицу, и вопрошаху его, глаголюще: прорцы, кто есть ударей тя;

<p>65 И ина многа хуляще глаголаху нань.

<p>66 И яко бысть день, собрашася старцы людстии и архиерее и книжницы, и ведоша его на сонм свой,

<p>67 глаголюще: аще ты еси Христос; рцы нам. Рече же им: аще вам реку, не имете веры:

<p>68 аще же и вопрошу (вы), не отвещаете ми, ни отпустите:

<p>69 отселе будет сын человеческий седяй одесную силы божия.

<p>70 Реша же вси: ты ли убо еси сын божий; он же к ним рече: вы глаголете, яко аз есмь.

<p>71 они же реша: что еще требуем свидетелства; сами бо слышахом от уст его.

%{Глава}23. Зачало 110.

<p>1 И воставше все множество их, ведоша его к пилату.

<p>2 Начаша же нань вадити, глаголюще: сего обретохом развращающа язык наш и возбраняюща кесареви дань даяти, глаголюща себе Христа царя быти.

<p>3 Пилат же вопроси его, глаголя: ты ли еси царь иудеом; он же отвещав рече ему: ты глаголеши.

<p>4 Пилат же рече ко архиереом и народу: никоеяже обретаю вины в человеце сем.

<p>5 они же крепляхуся глаголюще, яко развращает люди, учя по всеи иудеи, начен от галилеи до зде.

<p>6 Пилат же слышав галилею, вопроси, аще человек галилеанин есть;

<p>7 И разумев, яко от области иродовы есть, посла его ко ироду, сущу и тому во иерусалиме в тыя дни.

<p>8 Ирод же видев Иисуса рад бысть зело: бе бо желая от многа времене видети его, зане слышаше многа о нем: и надеяшеся знамение некое видети от него бываемо.

<p>9 Вопрошаше же его словесы многими: он же ничесоже отвещаваше ему.

<p>10 Стояху же архиерее и книжницы, прилежно вадяще нань.

<p>11 укорив же его ирод с вои своими и поругався, оболк его в ризу светлу, возврати его к пилату.

<p>12 Быста же друга ирод же и пилат в той день с собою: прежде бо беста вражду имуща между собою.

<p>13 Пилат же созвав архиереи и князи и люди,

<p>14 рече к ним: приведосте ми человека сего, яко развращающа люди: и се аз пред\ вами истязав, ни единыя же обретаю в человеце сем вины, яже нань вадите:

<p>15 но ни ирод: послах бо его к нему, и се ничтоже достойно смерти сотворено есть о нем:

<p>16 наказав убо его отпущу.

<p>17 Нужду же имяше на вся праздники отпущати им единаго.

<p>18 Возопиша же вси народи, глаголюще: возми сего, отпусти же нам варавву.

<p>19 Иже бе за некую крамолу бывшую во граде и убийство ввержен в темницу.

<p>20 Паки же пилат возгласи, хотя отпустити Иисуса.

<p>21 они же возглашаху, глаголюще: распни, распни его.

<p>22 он же третицею рече к ним: что бо зло сотвори сей; ничесоже достойна смерти обретох в нем: наказав убо его отпущу.

<p>23 они же прилежаху гласы великими, просяще его на распятие: и устояху {превозмогаху} гласи их и архиерейстии.

<p>24 Пилат же посуди быти прошению их:

<p>25 отпусти же бывшаго за крамолу и убийство всаждена в темницу, егоже прошаху: Иисуса же предаде воли их.

<p>26 И яко поведоша его, емше симона некоего киринеа, грядуща с села, возложиша нань крест, нести по Иисусе.

<p>27 Идяше же вослед его народ мног людей, и жены, яже и плакахуся и рыдаху его.

<p>28 Обращься же к ним Иисус рече: дщери иерусалимски, не плачитеся о мне, обаче себе плачите и чад ваших:

<p>29 яко се дние грядут, в няже рекут: блажены неплоды, и утробы, яже не родиша, и сосцы, иже не доиша.

<p>30 Тогда начнут глаголати горам: падите на ны: и холмом: покрыйте ны.

<p>31 Зане, аще в сурове древе сия творят, в сусе что будет;

<p>32 (Зачало 111.) Ведяху же и ина два злодея с ним убити.

<p>33 И егда приидоша на место, нарицаемое лобное, ту распяша его и злодея, оваго убо одесную, а другаго ошуюю.

<p>34 Ии~с же глаголаше: отче, отпусти им: не ведят бо что творят. Разделяюще же ризы его, метаху жребия.

<p>35 И стояху людие зряще. Ругахуся же и князи с ними, глаголюще: иныя спасе, да спасет и себе, аще той есть Христос божий избранный.

<p>36 Ругахуся же ему и воини, приступающе и оцет придеюще ему,

<p>37 и глаголаху: аще ты еси царь иудейск, спасися сам.

<p>38 Бе же и написание написано над\ ним писмены еллинскими и римскими и еврейскими: сей есть царь иудейск.

<p>39 Един же от обешеною злодею хуляше его, глаголя: аще ты еси Христос, спаси себе и наю.

<p>40 Отвещав же другий прещаше ему, глаголя: ни ли ты боишися Бога, яко в томже осужден еси;

<p>41 и мы убо в правду: достойная бо по делом наю восприемлева: сей же ни единаго зла сотвори.

<p>42 И глаголаше Иисусови: помяни мя, Господи, егда приидеши во царствии си.

<p>43 И рече ему Иисус: аминь глаголю тебе, днесь со мною будеши в раи.

<p>44 Бе же час яко шестый, и тма бысть по всей земли до часа девятаго:

<p>45 и померче солнце, и завеса церковная раздрася посреде.

<p>46 И возглашь гласом велиим Иисус, рече: отче, в руце твои предаю дух мой. И сия рек издше.

<p>47 Видев же сотник бывшее, прослави Бога, глаголя: воистинну человек сей праведн бе.

<p>48 И вси пришедшии народи на позор сей, видяще бывающая, биюще перси своя возвращахуся.

<p>49 Стояху же вси знаемии его издалеча, и жены споследствовавшыя ему от галилеи, зрящя сия.

<p>50 И се, муж именем иосиф, советник сый, муж благ и праведн,

<p>51 сей не бе пристал совету и делу их, от аримафеа града иудейска, иже чаяше и сам царствия божия:

<p>52 сей приступль к пилату, проси телесе Иисусова:

<p>53 и снем е обвит плащаницею, и положи е во гробе изсечене, в немже не бе никтоже никогдаже положен.

<p>54 И день бе пяток, и суббота светаше.

<p>55 В\ъслед же шедшыя жены, яже бяху пришли с ним от галилеи, видеша гроб, и яко положено бысть тело его:

<p>56 возвращшяся же уготоваша ароматы и миро: и в субботу убо умолчаша по заповеди.

%{Глава}24. Зачало 112.

<p>1 Во едину же от суббот зело рано приидоша на гроб, носящя яже уготоваша ароматы: и другия с ними:

<p>2 обретоша же камень отвален от гроба,

<p>3 и вшедшя не обретоша телесе Господа Иисуса.

<p>4 И бысть не домышляющымся им о сем, и се мужа два стаста пред\ ними в ризах блещащихся.

<p>5 Пристрашным же бывшым им и поклоншым лица на землю, рекоста к ним: что ищете живаго с мертвыми;

<p>6 несть зде, но воста: помяните, якоже глагола вам, еще сый в галилеи,

<p>7 глаголя, яко подобает сыну человеческому предану быти в руце человек грешник, и пропяту быти, и в третий день воскреснути.

<p>8 И помянуша глаголы его:

<p>9 и возвращшяся от гроба, возвестиша вся сия единомунадесяте и всем прочым.

<p>10 Бяше же магдалина мариа и иоанна и мариа иаковля, и прочыя с ними, яже глаголаху ко апостолом сия.

<p>11 И явишася пред\ ними яко лжа глаголы их, и не вероваху им.

<p>12 (Зачало 113.) Петр же востав тече ко гробу, и приник виде ризы едины лежащя: и отиде, в себе дивяся бывшему.

<p>13 И се два от них беста идуща в тойже день в весь, отстоящу стадий шестьдесят от иерусалима, ейже имя еммаус:

<p>14 и та беседоваста к себе о всех сих приключшихся.

<p>15 И бысть беседующема има и совопрошающемася, и сам Иисус приближився идяше с нима:

<p>16 очи же ею держастеся, да его не познаета.

<p>17 Рече же к нима: что суть словеса сия, о нихже стязаетася к себе идуща, и еста дряхла;

<p>18 Отвещав же един, емуже имя клеопа, рече к нему: ты ли един пришлец еси во иерусалим, и не уведел еси бывших в нем во дни сия;

<p>19 И рече има: киих; Она же реста ему: яже о Иисусе назарянине, иже бысть муж пророк, силен делом и словом пред\ богом и всеми людьми:

<p>20 како предаша его архиереи и князи наши на осуждение смерти, и распяша его:

<p>21 мы же надеяхомся, яко сей есть хотя избавити Исраиля: но и над\ всеми сими, третий сей день есть днесь, отнелиже сия быша.

<p>22 Но и жены некия от нас ужасиша ны, бывшыя рано у гроба:

<p>23 и не обретшя телесе его, приидоша, глаголющя, яко и явление ангел видеша, иже глаголют его жива.

<p>24 И идоша нецыи от нас ко гробу, и обретоша тако, якоже и жены реша: самаго же не видеша.

<p>25 И той рече к нима: о несмысленная и косная сердцем, еже веровати о всех, яже глаголаша пророцы:

<p>26 не сия ли подобаше пострадати Христу и внити в славу свою;

<p>27 И начен от моисеа и от всех пророк, сказаше има от всех писаний яже о нем.

<p>28 И приближишася в весь, в нюже идяста: и той творяшеся далечайше ити.

<p>29 И нуждаста его, глаголюща: облязи с нама, яко к вечеру есть, и приклонился есть день. И вниде с нима облещи.

<p>30 И бысть яко возлеже с нима, и приим хлеб благослови, и преломив даяше има:

<p>31 онема же отверзостеся очи, и познаста его: и той невидимь бысть има.

<p>32 И рекоста к себе: не сердце ли наю горя бе в наю, егда глаголаше нама на пути и егда сказоваше нама писания;

<p>33 И воставша в той час, возвратистася во иерусалим, и обретоста совокупленных единонадесяте и иже бяху с ними,

<p>34 глаголющих, яко воистинну воста Господь и явися симону.

<p>35 И та поведаста, яже быша на пути, и яко познася има в преломлении хлеба.

<p>36 (Зачало 114.) Сия же им глаголющым, (и) сам Иисус ста посреде их, и глагола им: мир вам.

<p>37 убоявшеся же и пристрашни бывше, мняху дух видети:

<p>38 и рече им: что смущени есте; и почто помышления входят в сердца ваша;

<p>39 видите руце мои и нозе мои, яко сам аз есмь: осяжите мя и видите: яко дух плоти и кости не имать, якоже мене видите имуща.

<p>40 И сие рек, показа им руце и нозе.

<p>41 Еще же неверующым им от радости и чудящымся, рече им: имате ли что снедно зде;

<p>42 они же даша ему рыбы печены часть и от пчел сот.

<p>43 И взем пред\ ними яде,

<p>44 рече же им: сия суть словеса, яже глаголах к вам еще сый с вами, яко подобает скончатися всем написанным в законе моисеове и пророцех и псалмех о мне.

<p>45 Тогда отверзе им ум разумети писания

<p>46 и рече им, яко тако писано есть, и тако подобаше пострадати Христу и воскреснути от мертвых в третий день,

<p>47 и проповедатися во имя его покаянию и отпущению грехов во всех языцех, наченше от иерусалима:

<p>48 вы же есте свидетелие сим:

<p>49 и се, аз послю обетование отца моего на вы: вы же седите во граде иерусалимсте, дондеже облечетеся силою свыше.

<p>50 Извед же их вон до вифании и воздвиг руце свои, (и) благослови их.

<p>51 И бысть егда благословляше их, отступи от них и возношашеся на небо.

<p>52 И тии поклонишася ему и возвратишася во иерусалим с радостию великою:

<p>53 и бяху выну в церкви, хваляще и благословяще Бога. Аминь.

<p><br>Конец еже от луки святаго евангелиа: имать в себе главы 24, зачал же церковных 114.
