Деяния святых апостол,

Списана святым апостолом и евангелистом лукою.

%{Глава}1. Зачало 1.

<p>1 Первое убо слово сотворих о всех, о, феофиле, яже начат Иисус творити же и учити

<p>2 даже до дне, в оньже, заповедав апостолом духом святым, ихже избра, вознесеся:

<p>3 пред\ нимиже и постави себе жива по страдании своем во мнозех истинных знамениих, денми четыредесятьми являяся им и глаголя яже о царствии божии:

<p>4 с нимиже и ядый повеле им от иерусалима не отлучатися, но ждати обетования отча, еже слышасте от мене:

<p>5 яко иоанн убо крестил есть водою, вы же имате креститися духом святым не по мнозех сих днех.

<p>6 они же убо сошедшеся вопрошаху его, глаголюще: Господи, аще в лето сие устрояеши царствие Исраилево;

<p>7 Рече же к ним: несть ваше разумети времена и лета, яже отец положи во своей власти:

<p>8 но приимете силу, нашедшу святому духу на вы, и будете ми свидетелие во иерусалиме же и во всей иудеи и самарии и даже до последних земли.

<p>9 И сия рек, зрящым им взятся, и облак под\ъят его от очию их.

<p>10 И егда взирающе бяху на небо, идущу ему, и се, мужа два стаста пред\ ними во одежди беле,

<p>11 яже и рекоста: мужие галилейстии, что стоите зряще на небо; сей Иисус, вознесыйся от вас на небо, такожде приидет, имже образом видесте его идуща на небо.

<p>12 (Зачало 2.) Тогда возвратишася во иерусалим от горы нарицаемыя елеон, яже есть близ\ иерусалима, субботы имущия путь.

<p>13 И егда внидоша, взыдоша на горницу, идеже бяху пребывающе, петр же и иаков, и иоанн и андрей, филипп и фома, варфоломей и матфей, иаков алфеов и симон зилот и иуда иаковль:

<p>14 сии вси бяху терпяще единодушно в молитве и молении, с женами и Мариею материю Иисусовою и с братиею его.

<p>15 И во дни тыя востав петр посреде ученик, рече,

<p>16 бе же имен народа вкупе яко сто и двадесять: мужие братие, подобаше скончатися писанию сему, еже предрече дух святый усты Давидовыми о иуде, бывшем вожди емшым Иисуса:

<p>17 яко причтен бе с нами и приял бяше жребий службы сея:

<p>18 сей убо стяжа село от мзды неправедныя, и ниц быв проседеся посреде, и излияся вся утроба его:

<p>19 и разумно бысть всем живущым во иерусалиме, яко нарещися селу тому своим их языком %[акелдама%], еже есть %[село крове%]:

<p>20 пишется бо в книзе псаломстей: да будет двор его пуст, и да не будет живущаго в нем, и епископство его да приимет ин:

<p>21 подобает убо от сходившихся с нами мужей во всяко лето, в неже вниде и изыде в нас Господь Иисус,

<p>22 начен от крещения иоаннова даже до дне, в оньже вознесеся (на небо) от нас, свидетелю воскресния его быти с нами единому от сих.

<p>23 И поставиша два, иосифа нарицаемаго %[варсаву%], иже наречен бысть %[иустъ%], и матфиа,

<p>24 и помолившеся реша: ты, Господи, сердцеведче всех, покажи, егоже избрал еси от сею двою единаго,

<p>25 прияти жребий служения сего и апостолства, из\ негоже испаде иуда, ити в место свое.

<p>26 И даша жребия има, и паде жребий на матфиа, и причтен бысть ко единонадесяти апостолом.

%{Глава}2. Зачало 3.

<p>1 И егда скончавашася дние пятьдесятницы, беша вси апостоли единодушно вкупе.

<p>2 И бысть внезапу с небесе шум, яко носиму дыханию бурну, и исполни весь дом, идеже бяху седяще:

<p>3 и явишася им разделени языцы яко огненни, седе же на единем коемждо их.

<p>4 И исполнишася вси духа свята и начаша глаголати иными языки, якоже дух даяше им провещавати.

<p>5 Бяху же во иерусалиме живущии иудее, мужие благоговейнии, от всего языка, иже под\ небесем.

<p>6 Бывшу же гласу сему, снидеся народ и смятеся, яко слышаху един кийждо их своим языком глаголющих их.

<p>7 Дивляхуся же вси и чудяхуся, глаголюще друг ко другу: не се ли, вси сии суть глаголющии галилеане;

<p>8 и како мы слышим кийждо свой язык наш, в немже родихомся,

<p>9 парфяне и мидяне и еламите, и живущии в месопотамии, во иудеи же и каппадокии, в понте и во асии,

<p>10 во фригии же и памфилии, во египте и странах ливии, яже при киринии, и приходящии римляне, иудее же и пришелцы,

<p>11 критяне и аравляне, слышим глаголющих их нашими языки величия божия;

<p>12 ужасахуся же вси и недоумевахуся, друг ко другу глаголюще: что убо хощет сие быти;

<p>13 Инии же ругающеся глаголаху, яко вином исполнени суть.

<p>14 (Зачало 4.) Став же петр со единонадесятьми, воздвиже глас свой и рече им: мужие иудейстии и живущии во иерусалиме вси, сие вам разумно да будет, и внушите глаголы моя:

<p>15 не бо, якоже вы непщуете, сии пияни суть, есть бо час третий дне:

<p>16 но сие есть реченное пророком иоилем:

<p>17 и будет в последния дни, глаголет Господь, излию от духа моего на всяку плоть, и прорекут сынове ваши и дщери вашя, и юноши ваши видения узрят, и старцы ваши сония видят:

<p>18 ибо на рабы моя и на рабыни моя во дни оны излию от духа моего, и прорекут:

<p>19 и дам чудеса на небеси горе и знамения на земли низу, кровь и огнь и курение дыма:

<p>20 солнце преложится во тму, и луна в кровь, прежде даже не приити дню господню великому и просвещенному:

<p>21 и будет, всяк, иже аще призовет имя господне, спасется.

<p>22 (Зачало 5.) Мужие Исраилстии, послушайте словес сих: Иисуса назореа, мужа от Бога извествованна в вас силами и чудесы и знамении, яже сотвори тем Бог посреде вас, якоже и сами весте,

<p>23 сего нарекованным советом и проразумением божиим предана приемше, руками беззаконных пригвождше убисте:

<p>24 егоже Бог воскреси, разрешив болезни смертныя, якоже не бяше мощно держиму быти ему от нея.

<p>25 Давид бо глаголет о нем: предзрех Господа предо мною выну, яко о десную мене есть, да не подвижуся:

<p>26 сего ради возвеселися сердце мое, и возрадовася язык мой: еще же и плоть моя вселится на уповании,

<p>27 яко не оставиши души моея во аде, ниже даси преподобному твоему видети истления:

<p>28 сказал ми еси пути живота: исполниши мя веселия с лицем твоим.

<p>29 Мужие братие, достоит рещи с дерзновением к вам о патриарсе Давиде, яко и умре и погребен бысть, и гроб его есть в нас даже до дне сего:

<p>30 пророк убо сый и ведый, яко клятвою клятся ему Бог от плода чресл его по плоти воздвигнути Христа и посадити его на престоле его,

<p>31 предвидев глагола о воскреснии Христове, яко не оставися душа его во аде, ни плоть его виде истления.

<p>32 Сего Иисуса воскреси Бог, емуже вси мы есмы свидетелие.

<p>33 Десницею убо божиею вознесеся, и обетование святаго духа приемь от отца, излия сие, еже вы ныне видите и слышите.

<p>34 Не бо Давид взыде на небеса, глаголет бо сам: рече Господь Господеви моему: седи о десную мене,

<p>35 дондеже положу враги твоя подножие ног твоих.

<p>36 Твердо убо да разумеет весь дом Исраилев, яко и Господа и Христа его Бог сотворил есть, сего Иисуса, егоже вы распясте.

<p>37 Слышавше же умилишася сердцем и реша к петру и прочым апостолом: что сотворим, мужие братие;

<p>38 (Зачало 6.) Петр же рече к ним: покайтеся, и да крестится кийждо вас во имя Иисуса Христа во оставление грехов: и приимете дар святаго духа:

<p>39 вам бо есть обетование и чадом вашым и всем дальним, елики аще призовет Господь Бог наш.

<p>40 И иными словесы множайшими засвидетелствоваше и моляше я, глаголя: спаситеся от рода строптиваго сего.

<p>41 Иже убо любезно прияша слово его, крестишася: и приложишася в день той душ яко три тысящы:

<p>42 бяху же терпяще во учении апостол и во общении и в преломлении хлеба и в молитвах.

<p>43 Бысть же на всякой души страх: многа бо чудеса и знамения апостолы быша во иерусалиме.

<p>44 Страх же велий бяше на всех их. Вси же веровавшии бяху вкупе и имяху вся обща:

<p>45 и стяжания и имения продаяху, и раздаяху всем, егоже аще кто требоваше:

<p>46 по вся же дни терпяще единодушно в церкви и ломяще по домом хлеб, приимаху пищу в радости и в простоте сердца,

<p>47 хваляще Бога и имуще благодать у всех людий. Господь же прилагаше по вся дни церкви спасающыяся.

%{Глава}3. Зачало 7.

<p>1 Вкупе же петр и иоанн восхождаста во святилище на молитву в час девятый.

<p>2 И некий муж, хром от чрева матере своея сый, носимь бываше, егоже полагаху по вся дни пред\ дверьми церковными, рекомыми %[красными%], просити милостыни от входящих в церковь:

<p>3 иже видев петра и иоанна хотящыя внити в церковь, прошаше милостыни.

<p>4 воззрев же петр нань со иоанном, рече: воззри на ны.

<p>5 он же прилежаше има, мня нечто от нею прияти.

<p>6 Рече же петр: сребра и злата несть у мене, но еже имам, сие ти даю: во имя Иисуса Христа назореа востани и ходи.

<p>7 И емь его за десную руку воздвиже: абие же утвердистеся его плесне и глезне,

<p>8 и вскочив ста и хождаше, и вниде с нима в церковь, ходя и скачя и хваля Бога.

<p>9 И видеша его вси людие ходяща и хваляща Бога,

<p>10 знаху же его, яко сей бяше, иже милостыни ради седяше при %[красныхъ%] дверех церковных: и исполнишася чуда и ужаса о приключившемся ему.

<p>11 (Зачало 8.) Держащужеся исцелевшему хромому петра и иоанна, притекоша к нима вси людие в притвор, нарицаемый соломонов, ужасни.

<p>12 Видев же петр отвещаваше к людем: мужие Исраилтяне, что чудитеся о сем, или на ны что взираете, яко своею ли силою или благочестием сотворихом его ходити;

<p>13 Бог авраамов и исааков и иаковль, Бог отец наших, прослави отрока своего Иисуса, егоже вы предасте, и отвергостеся его пред\ лицем пилатовым, суждшу оному пустити:

<p>14 вы же святаго и праведнаго отвергостеся, и испросисте мужа убийцу дати вам,

<p>15 началника же жизни убисте: егоже Бог воскреси от мертвых, емуже мы свидетелие есмы.

<p>16 И о вере имене его, сего, егоже видите и знаете, утверди имя его: и вера, яже его ради, даде ему всю целость сию пред\ всеми вами.

<p>17 И ныне, братие, вем, яко по неведению сие сотвористе, якоже и князи ваши:

<p>18 Бог же, яже предвозвести усты всех пророк своих пострадати Христу, исполни тако.

<p>19 (Зачало 9.) Покайтеся убо и обратитеся, да очиститеся от грех ваших,

<p>20 яко да приидут времена прохладна от лица господня, и послет пронареченнаго вам Христа Иисуса,

<p>21 егоже подобает небеси убо прияти даже до лет устроения всех, яже глагола Бог усты всех святых своих пророк от века.

<p>22 Моисей убо ко отцем рече: яко пророка вам воздвигнет Господь Бог ваш от братии вашея, яко мене: того послушайте по всему, елика аще речет к вам:

<p>23 будет же, всяка душа, яже аще не послушает пророка онаго, потребится от людий.

<p>24 И вси же пророцы от самуила и иже по сих, елицы глаголаша, такожде предвозвестиша дни сия.

<p>25 Вы есте сынове пророк и завета, егоже завеща Бог ко отцем вашым, глаголя ко аврааму: и о семени твоем возблагословятся вся отечествия земная.

<p>26 Вам первее Бог, воздвигий отрока своего Иисуса, посла его благословяща вас, во еже отвратитися вам комуждо от злоб ваших.

%{Глава}4. Зачало 10.

<p>1 Глаголющым же им к людем, наидоша на них священницы и воевода церковный и саддукее,

<p>2 жаляще си, за еже учити им люди и возвещати о Иисусе воскресние мертвых:

<p>3 и возложиша на них руки и положиша их в соблюдение до утрия: бе бо вечер уже.

<p>4 Мнози же от слышавших слово вероваша: и бысть число мужей яко тысящ пять.

<p>5 Бысть же наутрие собратися князем их и старцем и книжником во иерусалим,

<p>6 и анне архиерею и каиафе и иоанну и александру, и елицы беша от рода архиерейска:

<p>7 и поставльше их посреде, вопрошаху: коею силою или коим именем сотвористе сие вы;

<p>8 Тогда петр, исполнився духа свята, рече к ним: князи людстии и старцы Исраилевы,

<p>9 аще мы днесь истязуеми есмы о благодеянии человека немощна, о чесом сей спасеся,

<p>10 разумно буди всем вам и всем людем Исраилевым, яко во имя Иисуса Христа назореа, егоже вы распясте, егоже Бог воскреси от мертвых, о сем сей стоит пред\ вами здрав:

<p>11 сей есть камень укореный от вас зиждущих, бывый во главу угла, и несть ни о единем же инем спасения:

<p>12 несть бо иного имене под\ небесем, даннаго в человецех, о немже подобает спастися нам.

<p>13 (Зачало 11.) Видяще же петрово дерзновение и иоанново и разумевше, яко человека некнижна еста и проста, дивляхуся, знаху же их, яко со Иисусом беста:

<p>14 видяще же исцелевшаго человека с нима стояща, ничтоже имяху противу рещи.

<p>15 Повелевше же има вон из\ сонмища изыти, стязахуся друг со другом,

<p>16 глаголюще: что сотворим человекома сима; яко убо нарочитое знамение бысть има, всем живущым во иерусалиме яве, и не можем отврещися:

<p>17 но да не более прострется в людех, прещением да запретим има ктому не глаголати о имени сем ни единому от человек.

<p>18 И призвавше их, заповедаша има отнюд не провещавати ниже учити о имени Иисусове.

<p>19 Петр же и иоанн отвещавша к ним реста: аще праведно есть пред\ богом вас послушати паче, нежели Бога, судите:

<p>20 не можем бо мы, яже видехом и слышахом, не глаголати.

<p>21 они же призапрещше има, пустиша я, ничтоже обретше како мучити их, людий ради, яко вси прославляху Бога о бывшем:

<p>22 лет бо бяше множае четыредесяти человек той, на немже бысть чудо сие исцеления.

<p>23 (Зачало 12.) Отпущена же бывша приидоста ко своим и возвестиста, елика к нима архиерее и старцы реша.

<p>24 они же слышавше единодушно воздвигоша глас к Богу и рекоша: Владыко, ты, Боже, сотворивый небо и землю и море и вся, яже в них,

<p>25 иже духом святым усты отца нашего Давида отрока твоего рекл еси: вскую шаташася языцы, и людие поучишася тщетным;

<p>26 предсташа царие земстии, и князи собрашася вкупе на Господа и на Христа его.

<p>27 Собрашася бо воистинну во граде сем на святаго отрока твоего Иисуса, егоже помазал еси, ирод же и понтийский пилат с языки и людьми Исраилевыми,

<p>28 сотворити, елика рука твоя и совет твой преднарече быти:

<p>29 и ныне, Господи, призри на прещения их и даждь рабом твоим со всяким дерзновением глаголати слово твое,

<p>30 внегда руку твою прострети ти во исцеления, и знамением и чудесем бывати именем святым отрока твоего Иисуса.

<p>31 И помолившымся им, подвижеся место, идеже бяху собрани, и исполнишася вси духа свята и глаголаху слово божие со дерзновением.

<p>32 Народу же веровавшему бе сердце и душа едина, и ни един же что от имений своих глаголаше свое быти, но бяху им вся обща.

<p>33 И велиею силою воздаяху свидетелство апостоли воскреснию Господа Иисуса Христа, благодать же бе велия на всех их.

<p>34 Не бяше бо нищь ни един в них: елицы бо господие селом или домовом бяху, продающе приношаху цены продаемых

<p>35 и полагаху при ногах апостол: даяшеся же коемуждо, егоже аще кто требоваше.

<p>36 Иосиа же, нареченный варнава от апостол, еже есть сказаемо сын утешения, левит, кипрянин родом,

<p>37 имея село, продав принесе цену и положи пред\ ногами апостол.

%{Глава}5. Зачало 13.

<p>1 Муж же некий, ананиа именем, с сапфирою женою своею, продаде село

<p>2 и утаи от цены, сведущей и жене его: и принес часть некую, пред\ ногами апостол положи.

<p>3 Рече же петр: анание, почто исполни сатана сердце твое солгати духу святому и утаити от цены села;

<p>4 сущее тебе не твое ли бе, и проданое не в твоей ли власти бяше; что яко положил еси в сердцы твоем вещь сию; не человеком солгал еси, но Богу.

<p>5 Слышав же ананиа словеса сия, пад издше: и бысть страх велик на всех слышащих сия.

<p>6 Вставше же юноши взяша его и изнесше погребоша.

<p>7 Бысть же яко трием часом минувшым, и жена его не ведущи бывшаго вниде.

<p>8 Отвеща же ей петр: рцы ми, аще на толице село отдаста; она же рече: ей, на толице.

<p>9 Петр же рече к ней: что яко согласистася искусити духа господня; се, ноги погребших мужа твоего при дверех, и изнесут тя.

<p>10 Паде же абие пред\ ногама его и издше: вшедше же юноши обретоша ю мертву и изнесше погребоша близ\ мужа ея.

<p>11 И бысть страх велик на всей церкви и на всех слышаших сия.

<p>12 (Зачало 14.) Руками же апостолскими быша знамения и чудеса в людех многа: и бяху единодушно вси в притворе соломони:

<p>13 от прочих же никтоже смеяше прилеплятися им, но величаху их людие.

<p>14 Паче же прилагахуся верующии Господеви, множество мужей же и жен,

<p>15 яко и на стогны износити недужныя и полагати на постелех и на одрех, да грядущу петру поне сень его осенит некоего от них.

<p>16 Схождашеся же и множество от окрестных градов во иерусалим, приносяще недужныя и страждущыя от дух нечистых, иже исцелевахуся вси.

<p>17 Востав же архиерей и вси иже с ним, сущая ересь саддукейская, исполнишася зависти,

<p>18 и возложиша руки своя на апостолы и послаша их в соблюдение общее.

<p>19 Ангел же Господень нощию отверзе двери темницы, извед же их, рече:

<p>20 идите и ставше глаголите в церкви людем вся глаголы жизни сея.

<p>21 (Зачало 15.) Слышавше же внидоша по утренице {утро} в церковь и учаху. Пришед же архиерей и иже с ним, созваша собор и вся старцы от сынов Исраилевых и послаша во узилище, привести их.

<p>22 Слуги же шедше не обретоша их в темнице, возвращшежеся возвестиша,

<p>23 глаголюще, яко темницу убо обретохом заключену со всяким утверждением и блюстители стоящыя пред\ дверьми: отверзше же, внутрь ни единаго обретохом.

<p>24 Якоже слышаша словеса сия архиерей же и воевода церковный и первосвященницы, недоумевахуся о них, что убо будет сие.

<p>25 Пришед же некто возвести им, глаголя, яко се, мужие, ихже всадисте в темницу, суть в церкви стояще и учаще люди.

<p>26 Тогда шед воевода со слугами, приведе их не с нуждею, бояхуся бо людий, да не камением побиют их:

<p>27 приведше же их, поставиша на сонмищи, и вопроси их архиерей, глаголя:

<p>28 не запрещением ли запретихом вам не учити о имени сем; и се, исполнисте иерусалим учением вашим и хощете навести на ны кровь человека сего.

<p>29 Отвещав же петр и апостоли реша: повиноватися подобает Богови паче, нежели человеком:

<p>30 Бог отец наших воздвиже Иисуса, егоже вы убисте, повесивше на древе:

<p>31 сего Бог началника и Cпаса возвыси десницею своею, дати покаяние Исраилеви и оставление грехов:

<p>32 и мы есмы того свидетелие глагол сих, и дух святый, егоже даде Бог повинующымся ему.

<p>33 они же слышавше распыхахуся и совещаша убити их.

<p>34 Востав же некий на сонмищи фарисей, именем гамалиил, законоучитель честен всем людем, повеле вне мало что апостолом уступити,

<p>35 рече же к ним: мужие Исраилтяне, внимайте себе о человецех сих, что хощете сотворити:

<p>36 пред\ сими бо денми воста февда, глаголя быти велика некоего себе, емуже прилепишася числом мужей яко четыреста: иже убиен бысть, и вси, елицы повинушася ему, разыдошася и быша ни во чтоже:

<p>37 по сем воста иуда галилеанин во дни написания и отвлече люди доволны в\ъслед себе: и той погибе, и вси, елицы послушаша его, разсыпашася:

<p>38 и ныне, глаголю вам, отступите от человек сих и оставите их: яко аще будет от человек совет сей или дело сие, разорится,

<p>39 аще ли же от Бога есть, не можете разорити то, да не како и богоборцы обрящетеся.

<p>40 Послушаша же его, и призвавше апостолы, бивше запретиша им не глаголати о имени Иисусове и отпустиша их.

<p>41 они же убо идяху радующеся от лица собора, яко за имя Господа Иисуса сподобишася безчестие прияти:

<p>42 по вся же дни в церкви и в домех не престаяху учаще и благовествующе Иисуса Христа.

%{Глава}6. Зачало 16.

<p>1 Во днех же сих, умножившымся учеником, бысть роптание еллинов ко евреом, яко презираемы бываху во вседневнем служении вдовицы их.

<p>2 Призвавше же дванадесять множество ученик, реша: не угодно есть нам, оставльшым слово божие, служити трапезам:

<p>3 усмотрите убо, братие, мужы от вас свидетелствованы седмь, исполнены духа свята и премудрости, ихже поставим над\ службою сею:

<p>4 мы же в молитве и служении слова пребудем.

<p>5 И угодно бысть слово сие пред\ всем народом: и избраша стефана, мужа исполнена веры и духа свята, и филиппа, и прохора и никанора, и тимона и пармена, и николаа пришелца антиохийскаго,

<p>6 ихже поставиша пред\ апостолы: и помолившеся возложиша на ня руце.

<p>7 И слово божие растяше, и множашеся число ученик во иерусалиме зело: мног же народ священников послушаху веры.

<p>8 (Зачало 17.) Стефан же исполнь веры и силы творяше знамения и чудеса велия в людех.

<p>9 Восташа же нецыи от сонма глаголемаго ливертинска и киринейска и александрска, и иже от киликии и асии, стязающеся со стефаном:

<p>10 и не можаху противустати премудрости и духу, имже глаголаше.

<p>11 Тогда под\ъустиша мужы глаголющыя, яко слышахом его глаголюща глаголы хулныя на моисеа и на Бога.

<p>12 Сподвигоша же люди и старцы и книжники, и нападше восхитиша его и приведоша на сонмище,

<p>13 поставиша же свидетели ложны глаголющыя, яко человек сей не престает глаголы хулныя глаголя на место святое сие и закон:

<p>14 слышахом бо его глаголюща, яко Иисус назорей сей разорит место сие и изменит обычаи, яже предаде нам моисей.

<p>15 И воззревше нань вси седящии в сонмищи, видеша лице его яко лице ангела.

%{Глава}7.

<p>1 Рече же архиерей: аще убо сия тако суть;

<p>2 он же рече: мужие братие и отцы, послушайте. Бог славы явися отцу нашему аврааму сущу в месопотамии, прежде даже не вселитися ему в харрань,

<p>3 и рече к нему: изыди от земли твоея и от рода твоего и от дому отца твоего, и прииди в землю, юже аще ти покажу.

<p>4 Тогда изшед от земли халдейския, вселися в харрань: и оттуду, по умертвии отца его, пресели его в землю сию, на нейже вы ныне живете,

<p>5 и не даде ему наследия в ней, ниже стопы ногу: и обеща дати ему ю во одержание и семени его по нем, не сущу ему чаду.

<p>6 Глагола же сице Бог, яко будет семя его пришелцы в земли чуждей, и поработят е и озлобят лет четыреста.

<p>7 И языку, емуже поработают, сужду аз, рече Бог: и по сих изыдут и послужат ми на месте сем.

<p>8 И даде ему завет обрезания. И тако роди исаака и обреза его в день осмый: и исаак иакова, и иаков дванадесять патриарх.

<p>9 И патриарси позавидевше иосифу продаша его во египет: и бе Бог с ним,

<p>10 и из\ъят его от всех скорбей его, и даде ему благодать и премудрость пред\ фараоном царем египетским: и постави его началника над\ египтом и над\ всем домом своим.

<p>11 Прииде же глад на всю землю египетскую и ханааню и скорбь велия, и не обретаху сытости отцы наши.

<p>12 Слышав же иаков сущую пшеницу во египте, посла отцы нашя первее,

<p>13 и внегда второе (приидоша), познан бысть иосиф братии своей, и яве бысть фараону род иосифов.

<p>14 Послав же иосиф призва отца своего иакова и все сродство свое, седмьдесят и пять душ.

<p>15 Сниде же иаков во египет, и скончася сам и отцы наши:

<p>16 и принесени быша в сихем и положени быша во гробе, егоже купи авраам ценою сребра от сынов еммора сихемова.

<p>17 И якоже приближашеся время обетования, имже клятся Бог аврааму, возрастоша людие и умножишася во египте,

<p>18 дондеже наста царь ин (во египте), иже не знаше иосифа:

<p>19 сей зле умыслив о роде нашем, озлоби отцы нашя, уморити младенцы их и не оживити {дабы извергали младенцы своя во еже не быти им живым}.

<p>20 В неже время родися моисей и бе угоден Богови, иже питан бысть месяцы три в дому отца своего:

<p>21 извержена же его взят его дщи фараонова и воспита и себе в сына:

<p>22 и наказан бысть моисей всей премудрости египетстей, бе же силен в словесех и делех.

<p>23 Егда же исполняшеся ему лет четыредесятих время, взыде на сердце ему посетити братию свою сыны Исраилевы:

<p>24 и видев некоего обидима, пособствова и сотвори отмщение обидимому, убив египтянина.

<p>25 Мняше же разумети братиям своим, яко Бог рукою его даст им спасение: они же не разумеша.

<p>26 Во утрий же день явися им тяжущымся и привлачаше их в примирение, рек: мужие, братия есте вы, вскую обидите друг друга;

<p>27 Обидяй же ближняго отрину его, рек: кто тя постави князя и судию над\ нами;

<p>28 еда убити мя ты хощеши, имже образом убил еси вчера египтянина;

<p>29 Бежа же моисей о словеси сем и бысть пришлец в земли мадиамстей, идеже роди сына два.

<p>30 И исполньшымся летом четыредесятим, явися ему в пустыни горы синайския ангел Господень в пламени огнене в купине:

<p>31 моисей же видев дивляшеся видению: приступающу же ему разумети, бысть глас Господень к нему:

<p>32 аз Бог отец твоих, Бог авраамов и Бог исааков и Бог иаковль. Трепетен же быв моисей не смеяше смотрити.

<p>33 Рече же ему Господь: изуй сапоги ногу твоею, место бо, на немже стоиши, земля свята есть:

<p>34 видя видех озлобление людий моих, иже во египте, и стенание их услышах, и снидох из\ъяти их: и ныне гряди, послю тя во египет.

<p>35 Сего моисеа, егоже отринуша, рекше: кто тя постави началника и судию; сего Бог князя и избавителя посла рукою ангела явльшагося ему в купине:

<p>36 сей изведе их, сотворь чудеса и знамения в земли египетстей и в чермнем мори, и в пустыни лет четыредесять.

<p>37 Сей есть моисей рекий сыном Исраилевым: пророка вам воздвигнет Господь Бог ваш от братии вашея яко мене: того послушайте.

<p>38 Сей есть бывый в церкви в пустыни со ангелом, глаголавшим ему на горе синайстей, и со отцы нашими, иже прият словеса жива дати нам,

<p>39 егоже не восхотеша послушати отцы наши, но отринуша и и обратишася сердцем своим во египет,

<p>40 рекше аарону: сотвори нам боги, иже пред\ъидут пред\ нами, моисею бо сему, иже изведе нас от земли египетския, не вемы, что бысть ему.

<p>41 И сотвориша телца во дни оны, и принесоша жертву идолу, и веселяхуся в делех руку своею.

<p>42 Отвратися же Бог и предаде их служити воем небесным, якоже писано есть в книзе пророк: еда заколения и жертвы принесосте ми лет четыредесять в пустыни, доме Исраилев;

<p>43 и восприясте скинию молохову и звезду бога вашего ремфана, образы, яже сотвористе покланятися им: и преселю вы далее вавилона.

<p>44 Сень свидения бяше отцем нашым в пустыни, якоже повеле глаголяй моисеови сотворити ю по образу, егоже виде:

<p>45 юже и внесоша приемше отцы наши со иисусом во одержание языков, ихже изрину Бог от лица отец наших, даже до дний Давида:

<p>46 иже обрете благодать пред\ богом и испроси обрести селение Богу иаковлю.

<p>47 Соломон же созда ему храм.

<p>48 Но вышний не в рукотворенных церквах живет, якоже пророк глаголет:

<p>49 небо мне престол есть, земля же подножие ногама моима: кий храм созиждете ми, глаголет Господь, или кое место покоищу моему;

<p>50 Не рука ли моя сотвори сия вся;

<p>51 Жестоковыйнии и необрезаннии сердцы и ушесы, вы присно духу святому противитеся, якоже отцы ваши, тако и вы:

<p>52 кого от пророк не изгнаша отцы ваши; и убиша предвозвестившыя о пришествии праведнаго, егоже вы ныне предателе и убийцы бысте,

<p>53 иже приясте закон устроением ангелским и не сохранисте.

<p>54 Слышаще же сия, распыхахуся сердцы своими и скрежетаху зубы нань.

<p>55 Стефан же сый исполнь духа свята, воззрев на небо, виде славу божию и Иисуса стояща о десную Бога,

<p>56 и рече: се, вижу небеса отверста и сына человеча о десную стояща Бога.

<p>57 Возопивше же гласом велиим, затыкаху ушы свои и устремишася единодушно нань,

<p>58 и изведше вне града, камением побиваху его: и свидетелие (снемше) ризы своя положиша при ногу юноши нарицаемаго савла,

<p>59 и камением побиваху стефана, молящася и глаголюща: Господи Иисусе, приими дух мой.

<p>60 Преклонь же колена, возопи гласом велиим: Господи, не постави им греха сего. И сия рек успе.

%{Глава}8.

<p>1 Савл же бе соизволяя убийству его. Бысть же в той день гонение велие на церковь иерусалимскую: вси же разсеяшася по странам иудейским и самарийским, кроме апостол:

<p>2 погребоша же стефана мужие благоговейнии и сотвориша плачь велий над\ ним.

<p>3 Савл же озлобляше церковь, в домы входя, и влачя мужы и жены, предаяше в темницу.

<p>4 Разсеявшиися же прохождаху, благовествующе слово.

<p>5 (Зачало 18.) Филипп же сошед во град самарийский, проповедаше им Христа:

<p>6 внимаху же народи глаголемым от филиппа единодушно, слышаще и видяще знамения, яже творяше:

<p>7 дуси бо нечистии от многих имущих я, вопиюще гласом велиим, исхождаху, мнози же разслабленнии и хромии исцелишася:

<p>8 и бысть радость велия во граде том.

<p>9 Муж же некий, именем симон, прежде бе во граде волхвуя и удивляя язык самарийский, глаголя некоего быти себе велика,

<p>10 емуже внимаху вси от мала даже до велика, глаголюще: сей есть сила божия великая.

<p>11 Внимаху же ему, зане доволно время волхвовании удивляше их.

<p>12 Егда же вероваша филиппу благовествующу яже о царствии божии и о имени Иисус Христове, крещахуся мужие же и жены.

<p>13 Симон же и сам верова и крещься бе пребывая у филиппа: видя же силы и знамения велия бываема, ужасен дивляшеся.

<p>14 Слышавше же иже во иерусалиме апостоли, яко прият самариа слово божие, послаша к ним петра и иоанна,

<p>15 иже сошедше помолишася о них, яко да приимут духа святаго:

<p>16 еще бо ни на единаго их бе пришел, точию крещени бяху во имя Господа Иисуса:

<p>17 тогда возложиша руце на ня, и прияша духа святаго.

<p>18 (Зачало 19.) Видев же симон, яко возложением рук апостолских дается дух святый, принесе им сребро,

<p>19 глаголя: дадите и мне власть сию, да, на негоже аще положу руце, приимет духа святаго.

<p>20 Петр же рече к нему: сребро твое с тобою да будет в погибель, яко дар божий непщевал еси сребром стяжати:

<p>21 несть ти части ни жребия в словеси сем, ибо сердце твое несть право пред\ богом:

<p>22 покайся убо о злобе твоей сей и молися Богу, аще убо отпустится ти помышление сердца твоего:

<p>23 в желчи бо горести и союзе неправды зрю тя суща.

<p>24 Отвещав же симон рече: помолитеся вы о мне ко Господу, яко да ничтоже сих найдет на мя, яже рекосте.

<p>25 они же убо, засвидетелствовавше и глаголавше слово господне, возвратишася во иерусалим и многим весем самарийским благовестиша.

<p>26 (Зачало 20.) Ангел же Господень рече к филиппу, глаголя: востани и иди на полудне, на путь сходящий от иерусалима в газу: и той есть пуст.

<p>27 И востав пойде: и се, муж мурин, евнух силен кандакии царицы муринския, иже бе над\ всеми сокровищи ея, иже прииде поклонитися во иерусалим:

<p>28 бе же возвращаяся, и седя на колеснице своей, чтяше пророка исаию.

<p>29 Рече же дух к филиппу: приступи и прилепися колеснице сей.

<p>30 Притек же филипп услыша его чтуща пророка исаию и рече: убо разумееши ли, яже чтеши;

<p>31 он же рече: како убо могу (разумети), аще не кто наставит мя; умоли же филиппа, да возшед сядет с ним.

<p>32 Слово же писания, еже чтяше, бе сие: яко овча на заколение ведеся, и яко агнец прямо стригущему его безгласен, тако не отверзает уст своих:

<p>33 во смирении его суд его взятся, род же его кто исповесть; яко вземлется от земли живот его.

<p>34 Отвещав же каженик к филиппу, рече: молю тя, о ком пророк глаголет сие; о себе ли, или о инем некоем;

<p>35 Отверз же филипп уста своя и начен от писания сего, благовести ему Иисуса.

<p>36 Якоже идяху путем, приидоша на некую воду, и рече каженик: се, вода: что возбраняет ми креститися;

<p>37 Рече же ему филипп: аще веруеши от всего сердца твоего, мощно ти есть. Отвещав же рече: верую сына божия быти Иисуса Христа.

<p>38 И повеле стати колеснице: и снидоста оба на воду, филипп же и каженик: и крести его.

<p>39 Егда же изыдоста от воды, дух святый нападе на каженика: ангел же Господень восхити филиппа, и не виде его ктому каженик, идяше бо в путь свой радуяся.

<p>40 (Зачало 21.) Филипп же обретеся во азоте и проходя благовествоваше градом всем, дондеже приити ему в кесарию.

%{Глава}9.

<p>1 Савл же, еще дыхая прещением и убийством на ученики господни, приступль ко архиерею,

<p>2 испроси от него послания в дамаск к соборищем, яко да аще некия обрящет того пути сущыя, мужы же и жены, связаны приведет во иерусалим.

<p>3 Внегда же ити, бысть ему приближитися к дамаску, и внезапу облиста его свет от небесе:

<p>4 и пад на землю, слыша глас глаголющь ему: савле, савле, что мя гониши;

<p>5 Рече же: кто еси, Господи; Господь же рече: аз есмь Иисус, егоже ты гониши: жестоко ти есть противу рожну прати.

<p>6 Трепещя же и ужасаяся глагола: Господи, что мя хощеши творити; И Господь рече к нему: востани и вниди во град, и речется ти, что ти подобает творити.

<p>7 Мужие же идущии с ним стояху чудящеся, глас убо слышаще, но ни когоже видяще.

<p>8 Воста же савл от земли и отверстыма очима своима ни единаго видяше: ведуще же его за руку, введоша в дамаск:

<p>9 и бе дни три не видя, и ни яде, ниже пияше.

<p>10 (Зачало.) Бе же некто ученик в дамасце, именем ананиа, и рече к нему Господь в видении: анание. он же рече: се, аз, Господи.

<p>11 Господь же к нему: востав поиди на стогну нарицаемую %[правую%] и взыщи в дому иудове савла именем, тарсянина: се бо, молитву деет

<p>12 и виде в видении мужа, именем ананию, вшедша и возложша нань руку, яко да прозрит.

<p>13 Отвеща же ананиа: Господи, слышах от многих о мужи сем, колика зла сотвори святым твоим во иерусалиме:

<p>14 и зде имать власть от архиерей связати вся нарицающыя имя твое.

<p>15 Рече же к нему Господь: иди, яко сосуд избран ми есть сей, пронести имя мое пред\ языки и царьми и сынми Исраилевыми:

<p>16 аз бо скажу ему, елика подобает ему о имени моем пострадати.

<p>17 Пойде же ананиа и вниде в храмину, и возложь нань руце, рече: савле брате, Господь Иисус явлейтися на пути, имже шел еси, посла мя, яко да прозриши и исполнишися духа свята.

<p>18 И абие отпадоша от очию его яко чешуя: прозре же абие, и востав крестися,

<p>19 и приемь пищу, укрепися. (Зачало 22.) Бысть же савл с сущими в дамасце учениками дни некия:

<p>20 и абие на сонмищих проповедаше Иисуса, яко сей есть сын божий.

<p>21 Дивляхуся же вси слышащии и глаголаху: не сей ли есть гонивый во иерусалиме нарицающыя имя сие, и зде на сие прииде, да связаны тыя приведет ко архиереем;

<p>22 Савл же паче крепляшеся и смущаше иудеи живущыя в дамасце, препирая, яко сей есть Христос.

<p>23 Якоже исполнишася дние доволни, совещаша иудее убити его,

<p>24 уведан же бысть савлу совет их: стрежаху же врат день и нощь, яко да убиют его:

<p>25 поемше же его ученицы нощию, свесиша по стене в кошнице.

<p>26 Пришед же савл во иерусалим, покушашеся прилеплятися учеником: и вси бояхуся его, не верующе, яко есть ученик.

<p>27 Варнава же приемь его, приведе ко апостолом и поведа им, како на пути виде Господа, и яко глагола ему, и како в дамасце дерзаше о имени Иисусове.

<p>28 И бяше с ними входя и исходя во иерусалиме и дерзая о имени Господа Иисуса.

<p>29 Глаголаше же и стязашеся с еллины: они же искаху убити его.

<p>30 Разумевше же братия, сведоша его в кесарию и отпустиша его в тарс.

<p>31 Церкви же по всей иудеи и галилеи и самарии имеяху мир, созидающяся и ходящя в страсе господни, и утешением святаго духа умножахуся.

<p>32 (Зачало 23.) И бысть петру, посещающу всех, снити и ко святым живущым в лидде:

<p>33 обрете же тамо человека некоего, именем енеа, от осми лет лежаща на одре, иже бе разслаблен.

<p>34 И рече ему петр: енее, исцеляет тя Иисус Христос: востани с постели твоея. И абие воста:

<p>35 и видеша его вси живущии в лидде и во ассароне, иже обратишася ко Господу.

<p>36 Во иоппии же бе некая ученица, именем тавифа, яже сказаема глаголется %[серна%]: сия бяше исполнена благих дел и милостынь, яже творяше.

<p>37 Бысть же во дни тыя, болевшей ей умрети: омывше же ю, положиша в горнице.

<p>38 Близ\ же сущей лидде иоппии, ученицы слышавше, яко петр есть в ней, послаша два мужа к нему, моляще его не обленитися приити до них.

<p>39 Востав же петр иде с нима: егоже пришедша возведоша в горницу, и предсташа ему вся вдовицы плачущя и показующя ризы и одежды, елика творяше, с ними сущи, серна.

<p>40 Изгнав же вон вся петр, преклонь колена помолися, и обращься к телу, рече: тавифо, востани. она же отверзе очи свои, и видевши петра, седе.

<p>41 Подав же ей руку, воздвиже ю, и призвав святыя и вдовицы, постави ю живу.

<p>42 уведано же бысть се по всей иоппии, и мнози вероваша в Господа.

<p>43 Бысть же дни доволны пребыти ему во иоппии у некоего симона усмаря.

%{Глава}10. Зачало 24.

<p>1 Муж же некий бе в кесарии, именем корнилий, сотник от спиры нарицающияся италийския,

<p>2 благоговеин и бояйся Бога со всем домом своим, творяй милостыни многи людем и моляйся Богу всегда:

<p>3 виде в видении яве, яко в час девятый дне, ангела божия сшедша к нему и рекша ему: корнилие.

<p>4 он же воззрев нань и пристрашен быв рече: что есть, Господи; рече же ему: молитвы твоя и милостыни твоя взыдоша на память пред\ Бога:

<p>5 и ныне посли во иоппию мужей и призови симона, нарицаемаго петра:

<p>6 сей странствует у некоего симона усмаря, емуже есть дом при мори: той речет тебе глаголы, в нихже спасешися ты и весь дом твой.

<p>7 И якоже отиде ангел глаголяй корнилию, пригласив два от рабов своих и воина благочестива от служащих ему

<p>8 и сказав им вся, посла их во иоппию.

<p>9 Воутрие же, путьшествующым им и ко граду приближающымся, взыде петр на горницу помолитися, о часе шестем.

<p>10 Бысть же приалчен и хотяше вкусити: готовящым же онем, нападе нань ужас,

<p>11 и виде небо отверсто и сходящ нань сосуд некий, яко плащаницу велию, по четырем краем привязан и низу спущаемь на землю,

<p>12 в немже бяху вся четвероногая земли и зверие и гади и птицы небесныя.

<p>13 И бысть глас к нему: востав, петре, заколи и яждь.

<p>14 Петр же рече: никакоже, Господи, яко николиже ядох всяко скверно или нечисто.

<p>15 И (се) глас паки к нему вторицею: яже Бог очистил есть, ты не скверни.

<p>16 Сие же бысть трищи: и паки взяся сосуд на небо.

<p>17 Якоже в себе недоумевашеся петр, что бы было видение, еже виде, и се, мужие посланнии от корнилиа, вопрошше и уведевше дом симонов, сташа пред\ враты

<p>18 и возглашше вопрошаху, аще симон, нарицаемый петр, зде странствует.

<p>19 Петру же размышляющу о видении, рече ему дух: се, мужие трие ищут тебе:

<p>20 но востав сниди и иди с ними, ничтоже разсуждая: зане аз послах их.

<p>21 (Зачало 25.) Сошед же петр к мужем посланным к нему от корнилиа, рече: се, аз есмь, егоже ищете: кая есть вина, еяже ради приидосте;

<p>22 они же рекоша: корнилий сотник, муж праведн и бояйся Бога, свидетелствован от всего языка иудейска, увещен есть от ангела свята призвати тя в дом свой и слышати глаголы от тебе.

<p>23 Призвав же их учреди: наутрие же петр востав иде с ними, и нецыи от братий, иже от иоппии, идоша с ним:

<p>24 и наутрие внидоша в кесарию. Корнилий же бе чая их, созвав сродники своя и любезныя други.

<p>25 Якоже бысть внити петру, срете его корнилий, и пад на ногу его поклонися.

<p>26 Петр же воздвиже его, глаголя: востани: и аз сам человек есмь.

<p>27 И с ним беседуя, вниде и обрете собравшыяся многи:

<p>28 рече же к ним: вы весте, яко не лепо есть мужу иудеанину прилеплятися или приходити ко иноплеменнику: и мне Бог показа ни единаго скверна или нечиста глаголати человека:

<p>29 темже и без\ сумнения приидох призван: вопрошаю вы убо, коея ради вины посласте по мене;

<p>30 И корнилий рече: от четвертаго дне даже до сего часа бех постяся и в девятый час моляся в дому моем: и се, муж ста предо мною во одежди светле

<p>31 и рече: корнилие, услышана бысть молитва твоя, и милостыни твоя помянушася пред\ богом:

<p>32 посли убо во иоппию и призови симона, иже нарицается петр: сей странствует в дому симона усмаря близ\ моря: иже пришед возглаголет тебе.

<p>33 Абие убо послах к тебе, ты же добре сотворил еси пришед: ныне убо вси мы пред\ богом предстоим слышати вся повеленная тебе от Бога.

<p>34 (Зачало 26.) Отверз же петр уста, рече: поистинне разумеваю, яко не на лица зрит Бог,

<p>35 но во всяцем языце бояйся его и делаяй правду приятен ему есть:

<p>36 слово, еже посла сыном Исраилевым, благовествуя мир Иисус Христом: сей есть всем Господь:

<p>37 вы весте глагол бывший по всей иудеи, наченшийся от галилеи, по крещении, еже проповеда иоанн:

<p>38 Иисуса, иже от назарета, яко помаза его Бог духом святым и силою, иже пройде благодателствуя и исцеляя вся насилованныя от диавола, яко Бог бяше с ним:

<p>39 и мы есмы свидетеле всех, яже сотвори во стране иудейстей и во иерусалиме: егоже и убиша, повешше на древе.

<p>40 Сего Бог воскреси в третий день и даде ему явлену быти,

<p>41 не всем людем, но нам свидетелем преднареченным от Бога, иже с ним ядохом и пихом, по воскреснии его от мертвых:

<p>42 и повеле нам проповедати людем и засвидетелствовати, яко той есть нареченный от Бога судия живым и мертвым:

<p>43 о сем вси пророцы свидетелствуют, оставление грехов прияти именем его всякому верующему в онь.

<p>44 (Зачало 27.) Еще же глаголющу петру глаголы сия, нападе дух святый на вся слышащыя слово.

<p>45 И ужасошася иже от обрезания вернии, елицы приидоша с петром, яко и на языки дар святаго духа излияся:

<p>46 слышаху бо их глаголющих языки и величающих Бога. Тогда отвеща петр:

<p>47 еда воду возбранити может кто, еже не креститися сим, иже дух святый прияша, якоже и мы;

<p>48 Повеле же им креститися во имя Иисус Христово. Тогда молиша его пребыти у них дни некия.

%{Глава}11.

<p>1 Слышаша же апостоли и братия сущии во иудеи, яко и языцы прияша слово божие.

<p>2 И егда взыде петр во иерусалим, препирахуся с ним иже от обрезания,

<p>3 глаголюще, яко к мужем обрезания не имущым вшел еси и ял еси с ними.

<p>4 Начен же петр, сказоваше им поряду, глаголя:

<p>5 аз бех во граде иоппийстем моляся и видех во ужасе видение, сходящь сосуд некий, яко плащаницу велию, от четырех краев низпущаему с небесе, и прииде даже до мене:

<p>6 в нюже воззрев смотрях, и видех четвероногая земная и звери и гады и птицы небесныя.

<p>7 Слышах же глас глаголющь мне: востав, петре, заколи и яждь.

<p>8 Рех же: никакоже, Господи, яко всяко скверно или нечисто николиже вниде во уста моя.

<p>9 Отвеща же ми глас вторицею с небесе глаголющь: яже Бог очистил есть, ты не скверни.

<p>10 Сие же бысть трижды: и паки взяшася вся на небо.

<p>11 И се, абие трие мужие сташа пред\ храминою, в нейже бех, послани от кесарии ко мне.

<p>12 Рече же ми дух ити с ними, ничтоже разсуждая: приидоша же со мною и шесть братия сии, и внидохом в дом мужа.

<p>13 И возвести нам, како виде ангела (свята) в дому своем, ставша и рекша ему: посли во иоппию мужы и призови симона, нарицаемаго петра,

<p>14 иже речет глаголы к тебе, в нихже спасешися ты и весь дом твой.

<p>15 Внегда же начах глаголати, нападе дух святый на них, якоже и на ны в начале.

<p>16 Помянух же глагол Господень, якоже глаголаше: иоанн убо крестил есть водою, вы же имате креститися духом святым.

<p>17 Аще убо равен дар даде им Бог, якоже и нам веровавшым в Господа нашего Иисуса Христа, аз же кто бех могий возбранити Бога;

<p>18 Слышавше же сия умолкоша и славляху Бога, глаголюще: убо и языком Бог покаяние даде в живот.

<p>19 (Зачало 28.) Разсеявшиися убо от скорби, бывшия при стефане, проидоша даже до финикии и кипра и антиохии, ни единому же глаголюще слово, токмо иудеем.

<p>20 Бяху же нецыи от них мужие кипрстии и киринейстии, иже, вшедше во антиохию, глаголаху к еллином, благовествующе Господа Иисуса.

<p>21 И бе рука господня с ними: многое же число веровавше обратишася ко Господу.

<p>22 Слышано же бысть слово о них во ушию церкве сущия во иерусалиме, и послаша варнаву преити даже до антиохии:

<p>23 иже пришед и видев благодать божию, возрадовася и моляше всех изволением сердца терпети о Господе:

<p>24 яко бе муж благ и исполнь духа свята и веры. И приложися народ мног Господеви.

<p>25 Изыде же варнава в тарс взыскати савла, и обрет его, приведе его во антиохию:

<p>26 бысть же им лето цело собиратися в церкви и учити народ мног, нарещи же прежде во антиохии ученики Христианы.

<p>27 В тыя же дни снидоша от иерусалима пророцы во антиохию:

<p>28 востав же един от них, именем агав, назнаменаше духом глад велик хотящь быти по всей вселенней, иже и бысть при клавдии кесари:

<p>29 от ученик же, по елику кто имеяше что, изволиша кийждо их на службу послати живущым во иудеи братиям,

<p>30 еже и сотвориша, пославше к старцем рукою варнавлею и савлею.

%{Глава}12. Зачало 29.

<p>1 Во оно же время возложи ирод царь руце озлобити некия иже от церкве,

<p>2 уби же иакова, брата иоаннова, мечем:

<p>3 и видев, яко годе есть иудеем, приложи яти и петра: бяху же дние опресночнии:

<p>4 егоже и емь всади в темницу, предав четырем четверицам воинов стрещи его, хотя по пасце извести его к людем.

<p>5 И убо петра стрежаху в темнице: молитва же бе прилежна бываемая от церкве к Богу о нем.

<p>6 Егда же хотяше его извести ирод, в нощи той бе петр спя между двема воинома, связан (железнома) ужема двема, стражие же пред\ дверьми стрежаху темницы.

<p>7 И се, ангел Господень предста, и свет возсия в храмине: толкнув же в ребра петра, воздвиже его, глаголя: востани вскоре. И спадоша ему ужя (железная) с руку.

<p>8 Рече же ангел к нему: препояшися и вступи в плесницы твоя. Сотвори же тако. И глагола ему: облецыся в ризу твою и последствуй ми.

<p>9 И изшед в\ъслед его идяше и не ведаше, яко истина есть бывшее от ангела, мняше же видение зрети.

<p>10 Прошедша же первую стражу и вторую, приидоста ко вратом железным, вводящым во град, яже о себе отверзошася има: и изшедша преидоста стогну едину, и абие отступи ангел от него.

<p>11 И петр быв в себе, рече: ныне вем воистинну, яко посла Бог ангела своего и из\ъят мя из\ руки иродовы и от всего чаяния людий иудейских.

<p>12 (Зачало 30.) Смотрив же прииде в дом марии матере иоанна, нарицаемаго марка, идеже бяху мнози собрани и молящеся.

<p>13 Толкнувшу же петру во врата двора, приступи слышати отроковица, именем роди,

<p>14 и познавши глас петров, от радости не отверзе врат, притекши же сказа петра стояща пред\ враты.

<p>15 они же к ней реша: беснуешися ли; она же крепляшеся тако быти. они же глаголаху: ангел его есть.

<p>16 Петр же пребываше толкий: отверзше же видеша его и ужасошася.

<p>17 Помаав же им рукою молчати, сказа им, како Господь его изведе из\ темницы: рече же: возвестите иакову и братиям сия. И изшед иде во ино место.

<p>18 Бывшу же дню, бе молва не мала в воинех, что убо петру бысть:

<p>19 ирод же, поискав его и не обрет и истязав стражы, повеле отвести их: и изшед от иудеи в кесарию, живяше.

<p>20 Бе же ирод гневаяся на тиряны и сидоняны: иже единодушно приидоша к нему, и умоливше власта постельника царева, прошаху мира, понеже страны их от царства его питахуся.

<p>21 В нареченный же день ирод, оболкся во одежду царску и сед на судище пред\ народом, глаголаше к ним,

<p>22 народ же возглашаше: глас божий, а не человечь.

<p>23 Внезапу же порази его ангел Господень, зане не даде славы Богу: и быв червьми из\ъяден, издше.

<p>24 Слово же божие растяше и множашеся.

<p>25 (Зачало 31.) Варнава же и савл возвратистася из\ иерусалима во антиохию, исполнивша службу, поемша с собою и иоанна, нарицаемаго марка.

%{Глава}13.

<p>1 Бяху же нецыи во церкви сущей во антиохии пророцы и учителие: варнава же и симеон нарицаемый нигер, и лукий киринеанин, и манаил со иродом четвертовластником воспитанный, и савл.

<p>2 Служащым же им Господеви и постящымся, рече дух святый: отделите ми варнаву и савла на дело, на неже призвах их.

<p>3 Тогда постившеся и помолившеся и возложше руки на ня, отпустиша их.

<p>4 Сия убо, послана бывша от духа свята, снидоста в селевкию, оттуду же отплыста в кипр,

<p>5 и бывша в саламине, возвещаста слово божие в сонмищих иудейских: имеяста же и иоанна слугу.

<p>6 Прошедша же остров даже до пафа, обретоста некоего мужа волхва лжепророка иудеанина, емуже имя вариисус,

<p>7 иже бе со анфипатом сергием павлом, мужем разумным. Сей призвав варнаву и савла, взыска услышати слово божие:

<p>8 сопротивляшеся же има елима волхв, тако бо сказуется имя его, иский развратити анфипата от веры.

<p>9 Савл же, иже и павел, исполнися духа свята, и воззрев нань,

<p>10 рече: о, исполненне всякия льсти и всякия злобы, сыне диаволь, враже всякия правды, не престанеши ли развращая пути господни правыя;

<p>11 и ныне, се, рука господня на тя, и будеши слеп, не видя солнца до времене. Внезапу же нападе нань мрак и тма, и осязая искаше вожда.

<p>12 Тогда видев анфипат бывшее, верова, дивяся о учении господни.

<p>13 (Зачало 32.) Отвезшеся же от пафа павел и сущии с ним, приидоша в пергию памфилийскую: иоанн же, отлучився от них, возвратися во иерусалим.

<p>14 они же, прошедше от пергии, приидоша во антиохию писидийскую, и вшедше в сонмище в день субботный, седоша.

<p>15 По чтении же закона и пророк, послаша началницы сонмища к ним, глаголюще: мужие братие, аще есть слово в вас утешения к людем, глаголите.

<p>16 Востав же павел и помаав рукою, рече: мужие Исраилтяне и боящиися Бога, услышите:

<p>17 Бог людий сих избра отцы нашя и люди вознесе в пришелствии в земли египетстей, и мышцею высокою изведе их из\ нея

<p>18 и до четыредесяти лет препита их в пустыни:

<p>19 и низложив язык седмь в земли ханаанстей, даде им в наследие землю их,

<p>20 и по сих, яко лет четыреста и пятьдесят, даде им судии до самуила пророка:

<p>21 и оттуду просиша царя, и даде им Бог саула сына кисова, мужа от колена вениаминова, лет четыредесять:

<p>22 и преставль его, воздвиже им Давида в царя, емуже и рече свидетелствовав: обретох Давида сына иессеова, мужа по сердцу моему, иже сотворит вся хотения моя.

<p>23 От сего семене Бог по обетованию воздвиже Исраилю спасение Иисуса,

<p>24 проповедавшу иоанну пред\ лицем внития его крещение покаяния всем людем Исраилевым.

<p>25 (Зачало 33.) И якоже скончаваше иоанн течение, глаголаше: кого мя непщуете быти; несмь аз, но се, грядет по мне, емуже несмь достоин разрешити ремень сапогу его.

<p>26 Мужие братие, сынове рода авраамля, и иже в вас боящиися Бога, вам слово спасения сего послася.

<p>27 Живущии бо во иерусалиме и князи их, сего не разумевше, и гласы пророческия по вся субботы чтомыя, осудивше (его), исполниша,

<p>28 и ни единыя вины смертныя обретше, просиша у пилата убити его:

<p>29 якоже скончаша вся, яже о нем писана, снемше с древа, положиша во гробе.

<p>30 Бог же воскреси его от мертвых:

<p>31 иже являшеся во дни многи совозшедшым с ним от галилеи во иерусалим, иже ныне суть свидетелие его к людем.

<p>32 И мы вам благовествуем обетование бывшее ко отцем, яко сие Бог исполнил есть нам чадом их, воздвиг Иисуса,

<p>33 якоже и во псалме вторем писано есть: сын мой еси ты, аз днесь родих тя.

<p>34 А якоже воскреси его от мертвых, не ктому хотяща возвратитися во истление, сице рече: яко дам вам преподобная Давидова верная.

<p>35 Темже и в другом глаголет: не даси преподобному твоему видети истления.

<p>36 Давид бо, своему роду послужив божиим советом, успе, и приложися ко отцем своим, и виде истление:

<p>37 а егоже Бог воздвиже, не виде истления.

<p>38 Ведомо убо да будет вам, мужие братие, яко его ради вам оставление грехов проповедается:

<p>39 и от всех, от нихже не возмогосте в законе моисеове оправдитися, о сем всяк веруяй оправдается.

<p>40 Блюдите убо, да не приидет на вас реченное во пророцех:

<p>41 видите, нерадивии, и чудитеся, и узрите и исчезнете: яко дело аз соделаю во дни вашя, емуже не имате веровати, аще кто повесть вам.

<p>42 Исходящым же им от сонмища иудейска, моляху языцы в другую субботу глаголатися им глаголом сим:

<p>43 разшедшуся же собору, последоваша мнози от иудей и честивых пришлец павлу и варнаве, иже, глаголюща им, увещаста их пребывати в благодати божией.

<p>44 Во грядущую же субботу мало не весь град собрася послушати слова божия:

<p>45 видевше же иудее народы, исполнишася зависти и вопреки глаголаху глаголемым от павла, сопротив глаголюще и хуляще.

<p>46 Дерзнувша же павел и варнава рекоста: вам бе лепо первее глаголати слово божие: а понеже отвергосте е и недостойны творите сами себе вечному животу, се, обращаемся во языки:

<p>47 тако бо заповеда нам Господь: положих тя во свет языком, еже быти тебе во спасение даже до последних земли.

<p>48 Слышаще же языцы радовахуся и славляху слово господне, и вероваша, елицы учинени бяху в жизнь вечную:

<p>49 проношашеся же слово господне по всей стране.

<p>50 Иудее же наустиша честивыя жены и благообразныя и старейшины града, и воздвигоша гонение на павла и варнаву, и изгнаша я от предел своих.

<p>51 Она же, отрясша прах от ног своих на них, приидоста во иконию.

<p>52 ученицы же исполняхуся радости и духа свята.

%{Глава}14.

<p>1 Бысть же во иконии, вкупе внити има в сонмище иудейское и глаголати тако, яко веровати иудеев и еллинов множеству многу.

<p>2 Неверующии же иудее воздвигоша и озлобиша {к злобе под\ъустиша} душы языков на братию.

<p>3 Доволно же убо время пребыста дерзающа о Господе, свидетелствующем слову благодати своея и дающем знамения и чудеса быти рукама их.

<p>4 Разделишажеся множество града, и ови убо бяху со иудеи, ови же со апостолы.

<p>5 И егда бысть стремление языком же и иудеем с началники их досадити и камением побити их,

<p>6 (Зачало 34.) уведевша же прибегоста во грады ликаонския, в листру и дервию, и во окрестныя их,

<p>7 и тамо беста благовествующа.

<p>8 И некто муж в листрех немощен ногама седяше, хром от чрева матере своея сый, иже николиже бе ходил.

<p>9 Сей слышаше павла глаголюща: иже воззрев нань и видев, яко веру имать здрав быти,

<p>10 рече велиим гласом: тебе глаголю во имя Господа Иисуса Христа, встани на ногу твоею прав. И абие возскочи и хождаше.

<p>11 Народи же видевше, еже сотвори павел, воздвигоша глас свой, ликаонски глаголюще: бози уподобльшеся человеком снидоша к нам.

<p>12 Нарицаху же убо варнаву диа, павла же ермиа, понеже той бяше началник слова.

<p>13 Жрец же диев, сущаго пред\ градом их, приведе юнцы и (принесе) венцы пред\ врата, с народы хотяше жрети.

<p>14 Слышавша же апостола варнава и павел, растерзавша ризы своя, вскочиста в народ, зовуща и глаголюща:

<p>15 мужие, что сия творите; и мы подобострастна есма вам человека, благовествующа вам от сих суетных обращатися к Богу живу, иже сотвори небо и землю и море и вся, яже в них:

<p>16 иже в мимошедшыя роды оставил бе вся языки ходити в путех их:

<p>17 и убо не несвидетелствована себе остави, благотворя, с небесе нам дожди дая и времена плодоносна, исполняя пищею и веселием сердца наша.

<p>18 И сия глаголюща, едва устависта народы не жрети има, но отити коемуждо во своя си. Пребывающема же има и учащема,

<p>19 приидоша от антиохии и иконии нецыи иудее, и стязающемася има с дерзновением, наустиша народы отступити от нею, глаголюще, яко ничтоже истинно глаголета, но все лжета. И наустивше народы и камением побивше павла, извлекоша вне града, мняще его умерша.

<p>20 Окрест же ставшым его учеником, востав вниде во град (Зачало 35.) и наутрие изыде с варнавою в дервию.

<p>21 Благовествовавша же граду тому и научивша многи, возвратистася в листру и иконию и антиохию,

<p>22 утверждающа душы учеников, моляща пребыти в вере, и яко многими скорбьми подобает нам внити в царствие божие.

<p>23 Рукоположша же им пресвитеры на вся церкви и помолившася с постом, предаста их Господеви, в негоже увероваша.

<p>24 И прошедша писидию, приидоста в памфилию:

<p>25 и глаголавша в пергии слово господне, снидоста во атталию

<p>26 и оттуду отплыста во антиохию, отнюдуже беста предана благодати божией в дело, еже скончаста.

<p>27 Пришедша же и собравша церковь, сказаста, елика сотвори Бог с нима и яко отверзе языком дверь веры:

<p>28 пребыста же тамо время не мало со ученики.

%{Глава}15.

<p>1 И нецыи сшедше от иудеи, учаху братию, яко аще не обрежетеся по обычаю моисеову, не можете спастися.

<p>2 Бывшей же распри и стязанию не малу павлу и варнаве к ним, учиниша взыти павлу и варнаве и неким другим от них ко апостолом и старцем во иерусалим о вопрошении сем.

<p>3 они же убо, предпослани бывше от церкве, прохождаху финикию и самарию, поведающе обращение языков, и творяху радость велию всей братии.

<p>4 Пришедше же во иерусалим, прияти быша от церкве и апостол и старец, сказаша же, елика сотвори Бог с ними и яко отверзе языком дверь веры.

<p>5 (Зачало 36.) Восташа же нецыи от ереси фарисейския веровавшии, глаголюще, яко подобает обрезати их, завещавати же блюсти закон моисеов.

<p>6 Собрашася же апостоли и старцы ведети о словеси сем.

<p>7 Многу же взысканию бывшу, востав петр рече к ним: мужие братие, вы весте, яко от дний первых Бог в нас избра усты моими услышати языком слово благовестия и веровати:

<p>8 и сердцеведец Бог свидетелствова им, дав им духа святаго, якоже и нам,

<p>9 и ничтоже разсуди между нами же и онеми, верою очищь сердца их:

<p>10 ныне убо что искушаете Бога, (хотяще) возложити иго на выи учеником, егоже ни отцы наши, ни мы возмогохом понести;

<p>11 но благодатию Господа Иисуса Христа веруем спастися, якоже и они.

<p>12 умолча же все множество и послушаху варнавы и павла поведающею, елика сотвори Бог знамения и чудеса во языцех има.

<p>13 По умолчании же ею, отвеща иаков глаголя: мужие братие, послушайте мене:

<p>14 симеон поведа, яко прежде Бог посети прияти от язык люди о имени своем:

<p>15 и сему согласуют словеса пророк, якоже пишет:

<p>16 по сих обращуся и созижду кров Давидов падший, и раскопаная его созижду и исправлю его,

<p>17 яко да взыщут прочии человецы Господа, и вси языцы, в нихже наречеся имя мое, глаголет Господь, творяй сия вся.

<p>18 Разумна от века суть Богови вся дела его.

<p>19 Сего ради аз сужду не стужати от язык обращающымся к Богу,

<p>20 но заповедати им огребатися от треб идолских и от блуда и удавленины и от крове, и елика неугодна себе суть, иным не творити.

<p>21 Моисей бо от родов древних по всем градом проповедающыя его имать, в сонмищих по вся субботы чтомый.

<p>22 Тогда изволися апостолом и старцем со всею церковию, избравше мужа от них, послати во антиохию с павлом и варнавою, иуду нарицаемаго варсаву, и силу, мужа нарочита в братии,

<p>23 написавше рукама их сия: апостоли и старцы и братия, сущым во антиохии и сирии и киликии братиям, иже от язык, (о Господе) радоватися.

<p>24 Понеже слышахом, яко нецыи от нас изшедше возмутиша вас словесы, развращающе душы вашя, глаголюще обрезатися и блюсти закон, имже мы не завещахом:

<p>25 изволися нам собравшымся единодушно, избранныя мужы послати к вам, с возлюбленныма нашима варнавою и павлом,

<p>26 человекома предавшема душы своя о имени Господа нашего Иисуса Христа:

<p>27 послахом убо иуду и силу, и тех словом сказующих таяжде:

<p>28 изволися бо святому духу и нам, ничтоже множае возложити вам тяготы, разве нуждных сих:

<p>29 огребатися от идоложертвенных и крове, и удавленины и блуда: и елика не хощете вам быти, другим не творите: от нихже соблюдающе себе, добре сотворите. Здравствуйте.

<p>30 они же убо послани бывше приидоша во антиохию, и собравше народ, вдаша послание.

<p>31 Прочетше же, возрадовашася о утешении.

<p>32 Иуда же и сила, и та пророка суща, словом мнозем утешиста братию и утвердиста.

<p>33 Пребывша же тамо время, отпущена быста с миром от братий ко апостолом.

<p>34 Изволися же силе пребыти тамо, иуда же возвратися во иерусалим.

<p>35 (Зачало 37.) Павел же и варнава живяста во антиохии, учаща и благовествующа слово господне, и со инеми многими.

<p>36 По неких же днех рече павел к варнаве: возвращшеся подобает посетити братию нашу во всех градех, в нихже проповедахом слово господне, како пребывают.

<p>37 Варнава же восхоте пояти с собою иоанна нарицаемаго марка:

<p>38 павел же глаголаше отступльшаго от наю от памфилии и не шедшаго с нама на дело, на неже послани быхом, не пояти сего с собою.

<p>39 Бысть убо распря, яко отлучитися има от себе: варнава убо поемь марка отплы в кипр:

<p>40 павел же избрав силу изыде предан благодати божией от братий,

<p>41 прохождаше же сирию и киликию, утверждая церкви.

%{Глава}16.

<p>1 Прииде же в дервию и листру. И се, ученик некий бе ту, именем тимофей, сын жены некия иудеаныни верны, отца же еллина:

<p>2 иже свидетелствован бе от сущих в листрех и иконии братии.

<p>3 Сего восхоте павел с собою изыти: и приемь обреза его, иудей ради сущих на местех онех: ведяху бо вси отца его, яко еллин бяше.

<p>4 И якоже прохождаху грады, предаяше им хранити уставы сужденныя от апостол и старец, иже во иерусалиме.

<p>5 Церкви же утверждахуся верою и прибываху в число по вся дни.

<p>6 Прошедше же фригию и галатийскую страну, возбранени (быша) от святаго духа глаголати слово во асии.

<p>7 Пришедше же в мисию, покушахуся в вифинию поити: и не остави их дух.

<p>8 Прешедше же мисию, снидоша в троаду.

<p>9 И видение в нощи явися павлу: муж некий бе македонянин стоя, моля его и глаголя: пришед в македонию, помози нам.

<p>10 И якоже видение виде, абие взыскахом изыти в македонию, разумевше, яко призва ны Господь благовестити им.

<p>11 Отвезшеся же от троады, приидохом в самофрак, воутрие же в неаполь,

<p>12 оттуду же в филиппы, иже есть первый град части македонии, колониа. Бехом же в том граде пребывающе дни некия.

<p>13 В день же субботный изыдохом вон из\ града при реце, идеже мняшеся молитвенница быти, и седше глаголахом к собравшымся женам.

<p>14 И некая жена, именем лидиа, порфиропродалница от града фиатирскаго, чтущи Бога, послушаше: ейже Господь отверзе сердце внимати глаголемым от павла.

<p>15 Якоже крестися та и дом ея, моляше ны глаголющи: аще усмотристе мя верну Господеви быти, вшедше в дом мой, пребудите. И принуди нас.

<p>16 (Зачало 38.) Бысть же идущым нам на молитву, отроковица некая имущая дух пытлив срете нас, яже стяжание много даяше господем своим волхвующи.

<p>17 Та последовавши павлу и нам, взываше глаголющи: сии человецы раби Бога вышняго суть, иже возвещают нам путь спасения.

<p>18 Се же творяше на многи дни. Стужив же си павел и обращься, духови рече: запрещаю ти именем Иисуса Христа, изыди из\ нея. И изыде в том часе.

<p>19 Видевше же господие ея, яко изыде надежда стяжания их, поемше павла и силу, влекоша на торг ко князем,

<p>20 и приведше их к воеводам, реша: сии человецы возмущают град наш, иудее суще,

<p>21 и завещавают обычаи, яже не достоит нам приимати ни творити, римляном сущым.

<p>22 И снидеся народ на них, и воеводы растерзавше има ризы, веляху палицами бити их:

<p>23 многи же давше има раны, всадиша в темницу, завещавше темничному стражу твердо стрещи их:

<p>24 иже таково завещание приемь, всади их во внутреннюю темницу и ноги их заби в кладе.

<p>25 В полунощи же павел и сила молящася пояста Бога: послушаху же их юзницы.

<p>26 Внезапу же трус бысть велий, яко поколебатися основанию темничному: отверзошася же абие двери вся, и всем юзы ослабеша.

<p>27 Возбуждься же темничный страж и видев отверсты двери темницы, извлек нож, хотяше себе убити, мня избегшя юзники.

<p>28 Возгласи же гласом велиим павел глаголя: ничтоже сотвори себе зла, вси бо есмы зде.

<p>29 Просив же свещи вскочи, и трепетен быв, припаде к павлу и силе,

<p>30 и извед их вон, рече: господие, что ми подобает творити, да спасуся;

<p>31 Она же рекоста: веруй в Господа Иисуса Христа, и спасешися ты и весь дом твой.

<p>32 И глаголаста ему слово господне, и всем, иже в дому его.

<p>33 И поемь я в тойже час нощи, измы от ран и крестися сам и свои ему вси абие:

<p>34 введ же я в дом свой, постави трапезу и возрадовася со всем домом своим, веровав Богу.

<p>35 Дню же бывшу, послаша воеводы паличники, глаголюще: отпусти человека она.

<p>36 Сказа же темничный страж словеса сия павлу, яко послаша воеводы, да отпущена будета: ныне убо изшедша, идита с миром.

<p>37 Павел же рече к ним: бивше наю пред\ людьми, неосужденна человека римлянина суща, всадиша в темницу, и ныне отай изводят наю; ни бо: но да пришедше сами изведут наю.

<p>38 Сказаша же паличницы воеводам глаголы сия: и убояшася слышавше, яко римлянина еста.

<p>39 И пришедше умолиша их и изведше моляху изыти из\ града.

<p>40 Изшедша же из\ темницы приидоста к лидии, и видевша братию, утешиста их и изыдоста.

%{Глава}17. Зачало 39.

<p>1 Прешедша же амфиполь и аполлонию, внидоста в солунь, идеже бе сонмище иудейское.

<p>2 По обычаю же своему павел вниде к ним и по субботы три стязашеся с ними от писаний,

<p>3 сказуя и предлагая им, яко Христу подобаше пострадати и воскреснути от мертвых, и яко сей Иисус, егоже аз проповедую вам, есть Христос.

<p>4 И нецыи от них вероваша и приложишася к павлу и силе, от честивых еллин множество много и от жен благородных не мало.

<p>5 Возревновавше же непокоршиися иудее и приемше крамолники некия мужы злыя, и собравше народ, молвяху по граду: нашедше же на дом иассонов, искаху их извести к народу.

<p>6 Не обретше же их, влечаху иассона и некия от братий ко градоначалником, вопиюще, яко, иже развратиша вселенную, сии и зде приидоша,

<p>7 ихже прият иассон: и сии вси противно велением кесаревым творят, царя глаголюще иного быти, Иисуса.

<p>8 Смятоша же народ и градоначалники слышащыя сия:

<p>9 вземше же доволное от иассона и от прочих, отпустиша их.

<p>10 Братия же абие в нощи отслаша павла и силу в берию: иже пришедша, идоста в собор иудейский.

<p>11 Сии же бяху благороднейши живущих в солуни, иже прияша слово со всем усердием, по вся дни разсуждающе писания, аще суть сия тако.

<p>12 Мнози убо от них вероваша, и от еллинских жен благообразных и мужей не мало.

<p>13 И яко уведаша иже от солуня иудее, яко и в берии проповедася от павла слово божие, приидоша и тамо движуще и смущающе народы.

<p>14 Абие же тогда братия отпустиша павла ити на поморие: остаста же сила и тимофей тамо.

<p>15 Провождающии же павла ведоша его даже до афин, и приемше заповедь к силе и тимофею, да яко скорее приидут к нему, изыдоша.

<p>16 (Зачало 40.) Во афинех же ждущу их павлу, раздражашеся дух его в нем зрящем идол полн сущь град.

<p>17 Стязашеся же убо на сонмищи со иудеи и с честивыми, и на торжищи по вся дни с приключающимися.

<p>18 Нецыи же от епикур и от стоик философ стязахуся с ним: и нецыи глаголаху: что убо хощет суесловивый сей глаголати; Инии же: чуждих богов мнится проповедник быти: яко Иисуса и воскресние благовествоваше им.

<p>19 (Зачало.) Поемше же его, ведоша на ареопаг, глаголюще: можем ли разумети, что новое сие глаголемое тобою учение;

<p>20 странна бо некая влагаеши во ушеса наша: хощем убо разумети, что хотят сия быти;

<p>21 Афинее же вси и приходящии страннии ни во чтоже ино упражняхуся, разве глаголати что или слышати новое.

<p>22 Став же павел посреде ареопага, рече: мужие афинейстии, по всему зрю вы аки благочестивыя:

<p>23 проходя бо и соглядая чествования ваша, обретох и капище, на немже бе написано: неведомому Богу. Егоже убо не ведуще (благолепне) чтете, сего аз проповедую вам.

<p>24 Бог сотворивый мир и вся, яже в нем, сей небесе и земли Господь сый, не в рукотворенных храмех живет,

<p>25 ни от рук человеческих угождения приемлет, требуя что, сам дая всем живот и дыхание и вся:

<p>26 сотворил же есть от единыя крове весь язык человечь, жити по всему лицу земному, уставив пред\ъучиненая времена и пределы селения их,

<p>27 взыскати Господа, да поне осяжут его и обрящут, яко не далече от единаго коегождо нас суща:

<p>28 о нем бо живем и движемся и есмы, якоже и нецыи от ваших книжник рекоша: сего бо и род есмы.

<p>29 Род убо суще божий, не должни есмы непщевати подобно быти божество злату, или сребру, или каменю художне начертану, и смышлению человечу:

<p>30 лета убо неведения презирая Бог, ныне повелевает человеком всем всюду покаятися:

<p>31 зане уставил есть день, в оньже хощет судити вселенней в правде, о мужи, егоже пред\ъустави, веру подая всем, воскресив его от мертвых.

<p>32 Слышавше же воскресние мертвых, овии убо ругахуся, овии же реша: да слышим тя паки о семе.

<p>33 И тако павел изыде от среды их.

<p>34 Нецыи же мужие прилепившеся ему, вероваша: в нихже бе и дионисий ареопагитский, и жена именем дамарь, и друзии с ними.

%{Глава}18. Зачало.

<p>1 По сих же отлучився павел от афин, прииде в коринф:

<p>2 и обрет некоего иудеанина именем акилу, понтянина родом, ново пришедша от италии, и прискиллу жену его: зане повелел бяше клавдий отлучитися всем иудеем от рима: прииде к ним,

<p>3 и зане единохудожником быти им, пребысть у них и делаше: бяху бо скинотворцы хитростию.

<p>4 Стязашеся же на сонмищах по вся субботы и препираше иудеи и еллины.

<p>5 И егда снидоста от македонии сила же и тимофей, тужаше духом павел, свидетелствуя иудеом Иисуса быти Христа.

<p>6 Противящымся же им и хулящым, отряс ризы своя, рече к ним: кровь ваша на главах ваших: чист аз, отныне во языки иду.

<p>7 И прешед оттуду, прииде в дом некоего именем иуста, чтуща Бога, емуже храмина бе вскрай сонмища.

<p>8 Крисп же началник собора верова Господеви со всем домом своим, и мнози от коринфян слышавше вероваху и крещахуся.

<p>9 Рече же Господь в видении нощнем павлу: не бойся, но глаголи и да не умолкнеши,

<p>10 зане аз есмь с тобою, и никтоже приложит озлобити тя: зане людие суть ми мнози во граде сем.

<p>11 Пребысть же тамо лето и месяц шесть, учя в них слову божию.

<p>12 Галлиону же анфипату сущу во ахаии, нападоша единодушно иудее на павла и приведоша его на судилище,

<p>13 глаголюще, яко противу закону сей увещавает человеки чтити Бога.

<p>14 Хотящу же павлу отверсти уста, рече галлион ко иудеем: аще убо неправда была бы кая или дело злое, о, иудее, по слову послушал бых вас:

<p>15 аще ли же стязания суть о словеси и о именех и о законе вашем, ведите сами: судия бо аз сим не хощу быти.

<p>16 И изгна их от судилища.

<p>17 Емше же вси еллини сосфена началника собора, бияху пред\ судилищем: и ни едино о сих галлиону радение бысть.

<p>18 Павел же, еще пребыв дни доволны и целовав братию, отплы в сирию, и с ним акила и прискилла, остриг главу в кегхреих: обрекся бо бе.

<p>19 Приста же во ефесе и тех остави тамо, сам же вшед в сонмище, стязашеся со иудеи.

<p>20 Молящым же им его на много время пребыти у них, не изволи,

<p>21 но отречеся им, глаголя, яко подобает ми всяко праздник грядущий сотворити во иерусалиме: паки же возвращуся к вам, Богу хотящу. И отвезеся от ефеса: акила же и прискилла остаста во ефесе.

<p>22 (Зачало 41.) И сошед в кесарию, возшед и целовав церковь, сниде во антиохию,

<p>23 и сотворь время некое, изыде, проходя поряду галатийскую страну и фригию, утверждая вся ученики.

<p>24 Иудеанин же некто, аполлос именем, александрянин родом, муж словесен, прииде во ефес, силен сый в книгах.

<p>25 Сей бе оглашен пути господню, и горя духом, глаголаше и учаше известно яже о Господе, ведый токмо крещение иоанново.

<p>26 Сей же начат дерзати на сонмищих. Слышавша же его акила и прискилла, прияста его и известнее тому сказаста путь Господень.

<p>27 Хотящу же ему преити во ахаию, предпославше братия написаша учеником прияти его: иже пришед тамо пособствова много веровавшым благодатию:

<p>28 твердо бо иудеи не престая обличаше пред\ людьми, сказуя писаньми, Иисуса быти Христа.

%{Глава}19. Зачало 42.

<p>1 Бысть же внегда быти аполлосу в коринфе, павел, прошед вышния страны, прииде во ефес, и обрет некия ученики,

<p>2 рече к ним: аще убо дух свят прияли есте веровавше; они же реша к нему: но ниже аще дух святый есть, слышахом.

<p>3 Рече же к ним: во что убо крестистеся; они же рекоша: во иоанново крещение.

<p>4 Рече же павел: иоанн убо крести крещением покаяния, людем глаголя, да во грядущаго по нем веруют, сиречь во Христа Иисуса.

<p>5 Слышавше же крестишася во имя Господа Иисуса,

<p>6 и возложшу павлу на ня руце, прииде дух святый на ня, глаголаху же языки и пророчествоваху.

<p>7 Бяше же всех мужей яко дванадесять.

<p>8 Вшед же в сонмище, дерзаше, не обинуяся три месяцы беседуя и уверяя, яже о царствии божии.

<p>9 И егда нецыи ожесточахуся и пряхуся, злословяще путь Господень пред\ народом, отступль от них отлучи ученики, по вся дни стязаяся во училищи мучителя {властителя} некоего.

<p>10 Сие же бысть два лета, яко всем живущым во асии слышати слово Господа Иисуса, жидом же и еллином.

<p>11 Силы же не просты творяше Бог рукама павловыма,

<p>12 яко и на недужныя наносити от (пота) тела его главотяжы и убрусцы, и исцелитися им от недуг, и духом лукавым исходити от них.

<p>13 Начаша же нецыи от скитающихся иудей заклинателей именовати над\ имущими духи лукавыя имя Господа Иисуса, глаголюще: заклинаем вы Иисусом, егоже павел проповедует.

<p>14 Бяху же нецыи сынове скевы иудеанина архиереа седмь, иже сие творяху.

<p>15 Отвещав же дух лукавый рече: Иисуса знаю и павла свем, вы же кто есте;

<p>16 И скачя на них человек, в немже бе дух лукавый, и одолев им, укрепися на них, якоже нагим и ураненым избежати от храма онаго.

<p>17 Сие же бысть разумно всем живущым во ефесе иудеем же и еллином, и нападе страх на всех их, и величашеся имя Господа Иисуса:

<p>18 мнози же от веровавших прихождаху, исповедающе и сказующе дела своя:

<p>19 доволни же от сотворших чародеяния, собравше книги своя, сожигаху пред\ всеми: и сложиша цены их и обретоша сребра пять тем.

<p>20 Сице крепко слово господне растяше и крепляшеся.

<p>21 И якоже скончашася сия, положи павел в дусе, прошед македонию и ахаию, ити во иерусалим, рек, яко бывшу ми тамо, подобает ми и рим видети.

<p>22 Послав же в македонию два от служащих ему, тимофеа и ераста, сам же пребысть время во асии.

<p>23 Бысть же во время оно молва не мала о пути господни:

<p>24 димитрий бо некто именем, среброковачь, творяй храмы сребряны артемиде, подаяше хитрецем делание {стяжание} не мало,

<p>25 ихже собрав и ины сицевых вещей делатели, рече: мужие, весте, яко от сего делания доволство житию нашему есть:

<p>26 и видите и слышите, яко не токмо ефес, но мало не всю асию павел сей препрев, обрати мног народ, глаголя, яко не суть бози, иже руками человеческими бывают:

<p>27 не токмо же сия беду приемлет наша часть, еже бы во обличение не приити, но дабы и великия богини артемиды храм ни во чтоже не вменился, имать же разоритися и величество ея, юже вся асиа и вселенная почитает.

<p>28 Слышавше же и бывше исполнени ярости, вопияху глаголюще: велика артемида ефесская.

<p>29 И исполнися град весь мятежа: устремишася же единодушно на позорище, восхищше гаиа и аристарха македоняны, други {сопутники} павловы.

<p>30 Павлу же хотящу внити в народ, не оставляху его ученицы:

<p>31 нецыи же от асийских началник, суще ему друзи, пославше к нему, моляху не вдати себе в позор.

<p>32 Друзии же убо ино нечто вопияху: бе бо собрание смущено, и множайшии от них не ведяху, чесо ради собрашася.

<p>33 От народа же избраша александра, изведшым его иудеем. Александр же, помаав рукою, хотяше отвещати народу.

<p>34 Разумевше же, яко иудеанин есть, глас бысть един от всех, яко на два часа вопиющих: велика артемида ефесская.

<p>35 утишив же книжник народ, рече: мужие ефесстии, кто бо есть человек, иже не весть, яко ефесский град служитель есть великия богини артемиды и диопета;

<p>36 без\ всякаго убо прекословия сим сице сущым, потребно есть вам безмолвным быти и ничтоже безчинно творити:

<p>37 приведосте бо мужей сих, ни храм (артемидин) окрадших, ниже богиню вашу хулящих:

<p>38 аще убо димитрий и иже с ним художницы имут к кому слово, суды суть и анфипати суть: да поемлют друг на друга:

<p>39 аще ли же что о иных ищете, в законнем собрании разрешится:

<p>40 ибо бедствуем порицаеми быти о крамоле днешней, ни единей вине сущей, о нейже возможем воздати слово стремления сего. И сия рек распусти собравшийся народ.

%{Глава}20.

<p>1 По утишении же молвы, призвав павел ученики, утешив и целовав их, изыде ити в македонию.

<p>2 Прошед же страны оны и утешив их словом многим, прииде во елладу:

<p>3 пожив же месяцы три, бывшу нань навету от иудей, хотящу отвезтися в сирию, бысть хотение возвратитися сквозе македонию.

<p>4 Последова же ему даже до асии сосипатр пирров берянин, солуняне же аристарх и секунд, и гаий дервянин и тимофей, асиане же тихик и трофим.

<p>5 Сии предшедше ждаху нас в троаде.

<p>6 Мы же отвезохомся по днех опресночных от филипп и приидохом к ним в троаду во днех пяти, идеже пребыхом дний седмь.

<p>7 (Зачало 43.) Во едину же от суббот, собравшымся учеником преломити хлеб, павел беседоваше к ним, хотя изыти на утрии, простре же слово до полунощи.

<p>8 Бяху же свещы многи в горнице, идеже бехом собрани.

<p>9 Седя же некто юноша, именем евтих, во окне, отягчен сном глубоким, глаголющу павлу о мнозе, преклонься от сна, паде от трекровника долу, и взяша его мертва.

<p>10 Сошед же павел нападе нань, и об\ъемь его рече: не молвите, ибо душа его в нем есть.

<p>11 Возшед же и преломль хлеб и вкушь, доволно же беседовав даже до зари, и тако изыде.

<p>12 Приведоша же отрока жива и утешишася не мало.

<p>13 Мы же, пришедше в корабль, отвезохомся во ассон, оттуду хотяще пояти павла: тако бо нам бе повелел, хотя сам пешь ити.

<p>14 И якоже снидеся с нами во ассоне, вземше его приидохом в митилин.

<p>15 И оттуду отвезшеся, во утрие пристахом противу хию, в другий же отвезохомся в самон, и пребывше в трогиллии, в грядущий же день приидохом в милит:

<p>16 (Зачало 44.) суди бо павел мимо ити ефес, яко да не будет ему закоснети во асии, тщашебося, аще возможно будет, в день пятьдесятный быти во иерусалиме.

<p>17 От милита же послав во ефес, призва пресвитеры церковныя,

<p>18 и якоже приидоша к нему, рече к ним: вы весте, яко от перваго дне, отнелиже приидох во асию, како с вами все время бых,

<p>19 работая Господеви со всяким смиреномудрием и многими слезами и напастьми, прилучившимися мне от иудейских навет:

<p>20 яко ни в чесом от полезных обинухся, еже сказати вам и научити вас пред\ людьми и по домом,

<p>21 засвидетелствуя иудеем же и еллином еже к Богу покаяние и веру яже в Господа нашего Иисуса Христа.

<p>22 И ныне, се, аз связан духом гряду во иерусалим, яже в нем хотящая приключитися мне не ведый:

<p>23 точию яко дух святый по вся грады свидетелствует, глаголя, яко узы мене и скорби ждут.

<p>24 Но ни едино же попечение творю, ниже имам душу мою честну себе, разве еже скончати течение мое с радостию и службу, юже приях от Господа Иисуса, засвидетелствовати евангелие благодати божия.

<p>25 И ныне, се, аз вем, яко ктому не узрите лица моего вы вси, в нихже проидох проповедуя царствие божие.

<p>26 Темже свидетелствую вам во днешний день, яко чист аз от крове всех,

<p>27 не обинухся бо сказати вам всю волю божию.

<p>28 Внимайте убо себе и всему стаду, в немже вас дух святый постави епископы, пасти церковь Господа и Бога, юже стяжа кровию своею.

<p>29 Аз бо вем сие, яко по отшествии моем внидут волцы тяжцы в вас, не щадящии стада:

<p>30 и от вас самех востанут мужие глаголющии развращеная, еже отторгати ученики в\ъслед себе.

<p>31 Сего ради бдите, поминающе, яко три лета нощь и день не престаях учя со слезами единаго когождо вас.

<p>32 И ныне предаю вас, братие, Богови и слову благодати его, могущему наздати и дати вам наследие во освященных всех.

<p>33 Сребра или злата или риз ни единаго возжелах:

<p>34 сами весте, яко требованию моему и сущым со мною послужисте руце мои сии.

<p>35 Вся сказах вам, яко тако труждающымся подобает заступати немощныя, поминати же слово Господа Иисуса, яко сам рече: блаженнее есть паче даяти, нежели приимати.

<p>36 И сия рек, преклонь колена своя, со всеми ими помолися.

<p>37 Мног же бысть плачь всем: и нападше на выю павлову, облобызаху его,

<p>38 скорбяще наипаче о словеси, еже рече, яко ктому не имут лица его узрети. Провождаху же его в корабль.

%{Глава}21.

<p>1 И якоже бысть отвезтися нам, отторгшымся от них, прямо шедше приидохом в кон, в другий же день в родос и оттуду в патару:

<p>2 и обретше корабль преходящь в финикию, возшедше отвезохомся.

<p>3 Возникший же нам кипр оставльше ошуюю, плыхом в сирию и пристахом в тире, тамо бо бяше кораблю изложити бремя:

<p>4 и обретше ученики, пребыхом ту дний седмь: иже павлови глаголаху духом не восходити во иерусалим.

<p>5 Егда же бысть нам скончати дни, изшедше идохом, провождающым нас всем с женами и детьми даже до вне града: и преклонше колена при брезе помолихомся.

<p>6 И целовавше друг друга внидохом в корабль, они же возвратишася во своя си.

<p>7 Мы же, плавание наченше от тира, пристахом во птолемаиде, и целовавше братию, пребыхом день един у них.

<p>8 (Зачало 45.) Во утрие же изшедше павел и иже с ним, приидохом в кесарию, и вшедше в дом филиппа благовестника, суща от седми (диакон), пребыхом у него.

<p>9 Сего же бяху дщери девицы четыри прорицающыя.

<p>10 Пребывающым же нам тамо дни многи, сниде некто от иудеи пророк, именем агав,

<p>11 и пришед к нам и взем пояс павлов, связав же свои руце и нозе, рече: тако глаголет дух святый: мужа, егоже есть пояс сей, тако свяжут (его) во иерусалиме иудее и предадят в руце языков.

<p>12 И якоже слышахом сия, моляхом мы же и наместнии {тамошнии жителие}, не восходити ему во иерусалим.

<p>13 Отвеща же павел и рече: что творите, плачуще и сокрушающе ми сердце; аз бо не точию связан быти (хощу), но и умрети во иерусалиме готов есмь за имя Господа Иисуса.

<p>14 Не повинующуся же ему, умолчахом, рекше: воля господня да будет.

<p>15 По днех же сих уготовльшеся взыдохом во иерусалим:

<p>16 приидоша же с нами и нецыи ученицы от кесарии, ведуще с собою, у негоже бы обитати нам, мнасона некоего кипрянина, древняго ученика.

<p>17 Бывшым же нам во иерусалиме, любезно прияша нас братия.

<p>18 На утрие же вниде павел с нами ко иакову, вси же приидоша старцы.

<p>19 И целовав их, сказаше по единому коеждо, еже сотвори Бог во языцех служением его.

<p>20 они же слышавше славляху Бога и рекоша ему: видиши ли, брате, колико тем есть иудей веровавших; и вси ревнителие закону суть:

<p>21 увестишася же о тебе, яко отступлению учиши от закона моисеова живущыя во языцех вся иудеи, глаголя не обрезовати им чад своих, ниже во обычаех отеческих ходити.

<p>22 Что убо есть; Всяко подобает народу снитися: услышат бо, яко пришел еси.

<p>23 Сие убо сотвори, еже ти глаголем: суть у нас мужие четыри обещавше себе Богу:

<p>24 сия поим очистися с ними и иждиви на них, да острижут си главы: и разумеют вси, яко возвещенная им о тебе ничтоже суть, но пребываеши и сам закон храня.

<p>25 А о веровавших языцех мы послахом, судивше ничтоже таковое соблюдати им, токмо хранити себе от идоложертвенных и крове, и удавленины и блуда.

<p>26 (Зачало 46.) Тогда павел поемь мужы оны, на утрие с ними очищься вниде во святилище, возвещая исполнение дний очищения, дондеже принесено бысть за единаго коегождо их приношение.

<p>27 И якоже хотяху седмь дний скончатися, иже от асии иудее, видевше его во святилищи, навадиша весь народ и возложиша нань руце,

<p>28 вопиюще: мужие Исраилстии, помозите: сей есть человек, иже на люди и закон и на место сие всех всюду учит: еще же и еллины введе в церковь и оскверни святое место сие.

<p>29 Бяху бо видели трофима ефесянина во граде с ним, егоже мняху, яко в церковь ввел есть павел.

<p>30 Подвижеся же град весь, и бысть стечение людем: и емше павла, влечаху его вон из\ церкве, и абие затворишася двери.

<p>31 Ищущым же им убити его, взыде весть к тысящнику спиры, яко весь возмутися иерусалим:

<p>32 он же абие поим воины и сотники, притече на ня: они же видевше тысящника и воины, престаша бити павла.

<p>33 Приступль же тысящник ят его и повеле связати его веригома железнома двема, и вопрошаше: кто убо есть и что есть сотворил.

<p>34 Друзии же ино нечто вопияху в народе: не могий же разумети известное молвы ради, повеле отвести его в полк.

<p>35 Егда же бысть на степенех, прилучися воздвижену быти ему от воин нужды ради народа,

<p>36 последоваше бо множество людий зовущих: возми его.

<p>37 Хотя же внити в полк павел глагола тысящнику: аще леть ми есть глаголати что тебе; он же рече: гречески умееши ли;

<p>38 не ты ли еси египтянин, прежде сих дний превещавый и изведый в пустыню четыри тысящы мужей сикарей;

<p>39 Рече же павел: аз человек убо есмь иудеанин, тарсянин, славнаго града в киликии житель: молю же тя, повели ми глаголати к людем.

<p>40 Повелевшу же ему, павел стоя на степенех помаав рукою к людем: многу же безмолвию бывшу, возгласи еврейским языком, глаголя:

%{Глава}22.

<p>1 Мужие братие и отцы, услышите мой к вам ныне ответ.

<p>2 Слышавше же, яко еврейским языком возгласи к ним, паче приложиша безмолвие. И рече:

<p>3 аз убо есмь муж иудеанин, родився в тарсе киликийстем, воспитан же во граде сем при ногу гамалиилову, наказан известно отеческому закону, ревнитель сый божий, якоже вси вы есте днесь:

<p>4 иже сей путь гоних даже до смерти, вяжя и предая в темницу мужы же и жены,

<p>5 якоже и архиерей свидетелствует ми и вси старцы: от нихже и послания приемь к живущым в дамасце братиям, идях привести сущыя тамо связаны во иерусалим, да мучатся.

<p>6 Бысть же ми идущу и приближающуся к дамаску в полудне, внезапу с небесе облиста свет мног окрест мене.

<p>7 Падох же на землю и слышах глас глаголющь ми: савле, савле, что мя гониши;

<p>8 Аз же отвещах: кто еси, Господи; рече же ко мне: аз есмь Иисус назорей, егоже ты гониши.

<p>9 Со мною же сущии свет убо видеша и пристрашни быша, гласа же не слышаша глаголющаго ко мне.

<p>10 Рекох же: что сотворю, Господи; Господь же рече ко мне: востав иди в дамаск, и тамо речется ти о всех, яже вчинено ти есть творити.

<p>11 И якоже не видех от славы света онаго, за руку ведомь от сущих со мною, внидох в дамаск.

<p>12 Ананиа же некий, муж благоговеин по закону, свидетелствован от всех живущих в дамасце иудей,

<p>13 пришед ко мне и став рече ми: савле брате, прозри. И аз в той час воззрех нань.

<p>14 он же рече ми: Бог отец наших изволи {пред\ъизбра} тя разумети хотение его, и видети праведника, и слышати глас от уст его:

<p>15 яко будеши ему свидетель у всех человеков о сих, яже видел еси и слышал:

<p>16 и ныне что медлиши; востав крестися и омый грехи твоя, призвав имя Господа Иисуса.

<p>17 Бысть же возвратившумися во иерусалим и молящумися в церкви, быти во изступлении

<p>18 и видети его глаголюща ми: потщися и изыди скоро из\ иерусалима, зане не приимут свидетелства твоего, еже о мне.

<p>19 И аз рех: Господи, сами ведят, яко аз бех всаждая в темницу и бия по сонмищих верующыя в тя,

<p>20 и егда изливашеся кровь стефана свидетеля твоего, и сам бех стоя и соизволяя убиению его и стрегий риз убивающих его.

<p>21 И рече ко мне: иди, яко аз во языки далече послю тя.

<p>22 Послушаху же его даже до сего словесе и воздвигоша глас свой, глаголюще: возми от земли таковаго, не подобает бо ему жити.

<p>23 Вопиющым же им и мещущым ризы и прах возметающым на воздух,

<p>24 повеле тысящник отвести его в полк, рек ранами истязати его, да разумеет, за кую вину тако вопияху нань.

<p>25 И якоже протягоша его вервьми, рече к стоящему сотнику павел: человека римлянина и неосуждена леть ли есть вам бити;

<p>26 Слышав же сотник, приступи к тысящнику, сказа, глаголя: виждь, что хощеши сотворити; человек бо сей римлянин есть.

<p>27 Приступль же тысящник рече ему: глаголи ми, римлянин ли еси ты; он же рече: ей.

<p>28 Отвеща же тысящник: аз многою ценою наречение жителства сего стяжах. Павел же рече: аз же и родихся в нем.

<p>29 Абие убо отступиша от него хотящии его истязати, и тысящник же убояся, разумев, яко римлянин есть, и яко бе его связал.

<p>30 На утрие же, хотя разумети истину, чесо ради оклеветается от иудей, разреши его от уз и повеле приити архиереем и всему собору их: и свед павла, постави (его) пред\ ними.

%{Глава}23. Зачало 47.

<p>1 Воззрев же павел на сонм, рече: мужие братие, аз всею совестию благою жителствовах пред\ богом даже до сего дне.

<p>2 Архиерей же ананиа повеле предстоящым ему бити его уста.

<p>3 Тогда павел рече к нему: бити тя имать Бог, стено повапленая: и ты седиши судя ми по закону, преступая же закон велиши, да биют мя.

<p>4 Предстоящии же реша: архиерею ли божию досаждаеши;

<p>5 Рече же павел: не ведах, братие, яко архиерей есть: писано бо есть: князю людий твоих да не речеши зла.

<p>6 Разумев же павел, яко едина часть есть саддукей, другая же фарисей, воззва в сонмищи: мужие братие, аз фарисей есмь, сын фарисеов: о уповании и о воскреснии мертвых аз суд приемлю.

<p>7 Се же ему рекшу, бысть распря между саддукеи и фарисеи, и разделися народ:

<p>8 саддукее бо глаголют не быти воскресния, ни ангела, ни духа: фарисее же исповедуют обоя.

<p>9 Бысть же кличь велик, и воставше книжницы части фарисейския пряхуся между собою, глаголюще: ни едино зло обретаем в человеце сем: аще же дух глагола ему или ангел, не противимся Богу.

<p>10 Мнозе же бывшей распри, бояся тысящник, да не растерзан будет павел от них, повеле воином снити и восхитити его от среды их и вести (его) в полк.

<p>11 В наставшую же нощь представ ему Господь, рече: дерзай, павле: якоже бо свидетелствовал еси яже о мне во иерусалиме, сице ти подобает и в риме свидетелствовати.

<p>12 Бывшу же дню, сотворше нецыи от иудей совет {навет}, закляша себе, глаголюще не ясти ни пити, дондеже убиют павла:

<p>13 бяху же множае четыредесятих сию клятву сотворшии,

<p>14 иже приступльше ко архиереем и старцем, реша: клятвою прокляхом себе ничтоже вкусити, дондеже убием павла:

<p>15 ныне убо вы скажите тысящнику с собором, яко да утре сведет его к вам, аки бы хотяще разумети известнее яже о нем: мы же, прежде даже не приближитися ему, готови есмы убити его.

<p>16 Слышав же сын сестры павловы ков, пришед и вшед в полк, сказа павлу.

<p>17 Призвав же павел единаго от сотник, рече: юношу сего отведи к тысящнику: имать бо нечто сказати ему.

<p>18 он же убо поим его приведе к тысящнику и рече: узник павел призвав мя, умоли сего юношу привести к тебе, имуща нечто глаголати тебе.

<p>19 Поим же его за руку тысящник и отшед на едине, вопрошаше его: что есть, еже имаши возвестити ми;

<p>20 Рече же, яко иудее совещаша умолити тя, яко да утре сведеши павла к ним в собор, аки бы хотящым известнее истязати яже о нем:

<p>21 ты убо не послушай их: ловят бо его от них мужие множае четыредесяти, иже закляша себе ни ясти ни пити, дондеже убиют его: и ныне готови суть, чающе обещания, еже от тебе.

<p>22 Тысящник убо отпусти юношу, завещав ни единому же поведати, яко сия явил еси мне.

<p>23 И призвав два некия от сотник, рече: уготовита (ми) воинов вооруженных двесте, яко да идут до кесарии, и конник седмьдесят, и стрелец двесте, от третияго часа нощи:

<p>24 и скоты привести, да всадивше павла проводят до филикса игемона.

<p>25 Написа же (и) послание имущее образ сей:

<p>26 клавдий лисиа державному игемону филиксу радоватися:

<p>27 мужа сего ята от иудей и имуща убиена быти от них, приступль с воины отях его, уведев, яко римлянин есть:

<p>28 хотя же разумети вину, еяже ради поимаху нань, сведох его в сонмище их:

<p>29 егоже обретох оглаголуема о взыскании закона их, ни едино же достойно смерти или узам согрешение имуща:

<p>30 сказану же бывшу ми кову хотящу быти от иудей на мужа сего, абие послах (его) к тебе, завещав и клеветником (его) глаголати пред\ тобою, яже нань: здрав буди.

<p>31 Воини же убо по повеленному им, вземше павла, ведоша об\ нощь во антипатриду:

<p>32 во утрие же, оставльше конники ити с ним, возвратишася в полк.

<p>33 они же пришедше в кесарию и вдавше послание игемону, представиша ему и павла.

<p>34 Прочет же игемон послание и вопрошь, от коея области есть, и уведев, яко от киликии, рече:

<p>35 услышу о тебе, егда и клеветницы твои приидут. И повеле в преторе иродове стрещи его.

%{Глава}24.

<p>1 По пятих же днех сниде архиерей ананиа со старцы и с ритором некиим тертиллом, иже сказаша игемону о павле.

<p>2 Призвану же бывшу ему, начат клеветати тертилл, глаголя:

<p>3 мног мир улучающе тобою, и исправления бываемая языку сему твоим промышлением, всяким же образом и везде приемлем, державный филиксе, со всяким благодарением:

<p>4 но да не множае стужаю тебе, молю тя послушати нас вкратце твоею кротостию:

<p>5 обретохом бо мужа сего губителя и движуща противление всем иудеем живущым по вселенней и предстателя (суща) назорейстей ереси,

<p>6 иже и церковь покусися осквернити, егоже и яхом и по закону нашему хотехом судити ему:

<p>7 пришед же лисиа тысящник, многою силою от рук наших исхити его и к тебе посла,

<p>8 повелев (и нам) поемлющым нань ити к тебе: от негоже возможеши сам разсудив о всех сих познати, о нихже мы поемлем нань.

<p>9 Сложишася же и иудее, глаголюще сим тако быти.

<p>10 Отвеща же павел, поманувшу ему игемону глаголати: от многих лет суща тя судию праведна языку сему сведый, благодушнее яже о мне отвещаю,

<p>11 могущу ти разумети, яко не множае ми есть дний дванадесятих, отнележе взыдох поклонитися во иерусалим:

<p>12 и ни в церкви обретоша мя к кому глаголюща или разврат творяща народу, ни в сонмищих, ни во граде,

<p>13 ниже довести могут, елика тебе ныне на мя глаголют:

<p>14 исповедую же тебе сие, яко в пути, егоже сии глаголют ересь, тако служу отеческому Богу, веруя всем сущым в законе и пророцех писаным,

<p>15 упование имый на Бога, яко воскресние хощет быти мертвым, праведником же и грешником, егоже и сами сии чают:

<p>16 о сем же и аз подвизаюся, непорочну совесть имети всегда пред\ богом же и человеки:

<p>17 по летех же многих приидох сотворити милостыни во язык мой и приношения:

<p>18 в нихже обретоша мя очищенна в церкви, ни с народом, ниже с молвою,

<p>19 нецыи от асии иудее, имже подобаше пред\ тя приити и глаголати, аще имут что на мя:

<p>20 или сами тии да глаголют, аще кую обретоша во мне неправду, ставшу ми в сонмищи,

<p>21 разве единаго сего гласа, имже возопих стоя в них, яко о воскреснии мертвых аз суд приемлю днесь от вас.

<p>22 Слышав же сия филикс отвеща {отрече} им, известнее уведев яже о пути сем, глаголя: егда лисиа тысящник приидет, разсужду яже о вас.

<p>23 Повеле же сотнику стрещи павла, и имети ослабу, и ни единому же возбраняти от своих ему служити или приходити к нему.

<p>24 По днех же некиих пришед филикс со друсиллиею женою своею сущею иудеанынею, призва павла, да слышит от него веру, яже во Христа Иисуса.

<p>25 Глаголющу же ему о правде и о воздержании и о суде хотящем быти, пристрашен быв филикс отвеща: ныне убо иди, время же получив призову тя.

<p>26 Вкупе же и надеяся, яко мзда дастся ему от павла, яко да отпустит его: темже и часто призывая его, беседоваше с ним.

<p>27 Двема же летома скончавшемася прият изменение филикс поркиа фиста: хотя же угодное сотворити иудеем филикс, остави павла связана.

%{Глава}25.

<p>1 Фист же убо приимь власть, по триех днех взыде во иерусалим от кесарии.

<p>2 Сказаша же ему архиерее и первии от иудей на павла и моляху его,

<p>3 просяще благодати нань, яко да послет его во иерусалим, ков творяще, яко да убиют его на пути.

<p>4 Фист же повеле павла стрещи в кесарии, сам тамо хотя вскоре изыти:

<p>5 иже убо сильнии в вас, рече, со мною шедше, аще есть кая неправда в мужи сем, да глаголют нань.

<p>6 Пребыв же у них не множае десяти дний, сниде в кесарию: на утрие сед на судищи, повеле павла привести.

<p>7 Приведену же бывшу ему, окрест сташа иже от иерусалима сшедшии иудее, многи и тяжки вины приносяще на павла, ихже не можаху из\ъявити:

<p>8 отвещавающу ему, яко ни на закон иудейский, ни на церковь, ни на кесаря что согреших.

<p>9 Фист же хотя угодное иудеем сотворити, отвещав павлови рече: хощеши ли, во иерусалим возшед, тамо о сих суд прияти от мене;

<p>10 Рече же павел: на судищи кесареве стоя есмь, идеже ми достоит суд прияти: иудей ни чимже обидех, якоже и ты добре веси:

<p>11 аще бо неправдую или достойно смерти сотворих что, не отмещуся умрети: аще ли же ничтоже есть во мне, еже сии на мя клевещут, никтоже мя может тем выдати: кесаря нарицаю.

<p>12 Тогда фист состязався с советники, отвеща: кесаря ли нарекл еси; к кесарю пойдеши.

<p>13 Днем же минувшым неким, агриппа царь и верникиа снидоста в кесарию целовати фиста.

<p>14 (Зачало 48.) И якоже многи дни пребыста ту, фист сказа царю яже о павле, глаголя: муж некий есть оставлен от филикса узник,

<p>15 о немже, бывшу ми во иерусалиме, явиша архиерее и старцы иудейстии, просяще нань суда.

<p>16 К нимже отвещах, яко несть обычай римляном выдати человека коего на погибель, прежде даже оклеветаемый не имать пред\ лицем клевещущих его и место ответа приимет о своем согрешении.

<p>17 Сшедшымся же им зде, закоснение ни едино сотворь, на утрие сед на судищи, повелех привести мужа.

<p>18 Окрест же его ставше клеветницы, ни едину вину, яже аз непщевах, нанесоша:

<p>19 стязания же некая о своей различней вере имяху к нему и о некоем Иисусе умершем, егоже глаголаше павел жива быти.

<p>20 Недоумеяся же аз о взыскании сих, глаголах, аще хощет ити во иерусалим и тамо суд прияти о сих.

<p>21 Павлу же нарекшу блюдену быти ему до разсуждения августа, повелех блюсти его, дондеже послю его к кесарю.

<p>22 Агриппа же к фисту рече: хотел бых и сам человека сего слышати. он же рече: утре услышиши его.

<p>23 На утрие же пришедшу агриппе и верникии со многою гордостию и вшедшым в судебную палату с тысящники и с нарочитыми мужи града, и повелевшу фисту, приведен бысть павел.

<p>24 И рече фист: агриппо царю и вси сущии с нами мужие, видите сего, о немже все множество иудей стужаху ми во иерусалиме же и зде, вопиюще, яко не подобает жити ему ктому:

<p>25 аз же разумев ничтоже достойно смерти сотворша его, и самому же сему нарекшу севаста, судих послати его:

<p>26 о немже известное что писати господину не имам: темже и приведох его пред\ вас, наипаче же пред\ тя, агриппо царю, яко да разсуждению бывшу имам что писати:

<p>27 безсловесно бо мнится ми, посылающу юзника, а вины, яже нань, не сказати.

%{Глава}26. Зачало 49.

<p>1 Агриппа же к павлу рече: повелевается ти о себе самому глаголати. Тогда павел простер руку отвещаваше:

<p>2 о всех, о нихже оклеветаемь есмь от иудей, царю агриппо, непщую себе блаженна быти, яко пред\ тобою отвещати днесь имам,

<p>3 паче же ведца тя суща сведый всех иудейских обычаев и взысканий. Темже молюся ти долготерпеливно послушати мене.

<p>4 Житие убо мое еже от юности, исперва бывшее во языце моем во иерусалиме, ведят вси иудее,

<p>5 ведяще мя исперва, аще хотят свидетелствовати, яко по известней ереси нашея веры жих фарисей.

<p>6 И ныне о уповании обетования, бывшаго от Бога ко отцем нашым, стою судимь,

<p>7 в неже обанадесяте колена наша безпрестани день и нощь служаще надеются доити: о немже уповании оклеветаемь есмь, царю агриппо, от иудей.

<p>8 Что; Неверно ли судится вами, яко Бог мертвыя возставляет;

<p>9 Аз убо мнех, яко подобает ми многа сопротивна противу имене Иисуса назореа сотворити:

<p>10 еже и сотворих во иерусалиме, и многи от святых аз в темницах затворях, власть от архиерей приемь: убиваемым же им прилагах совет:

<p>11 и на всех сонмищих множицею мучя их, принуждах хулити: преизлиха же враждуя на них, гонях даже и до внешних градов.

<p>12 В нихже идый в дамаск со властию и повелением, еже от архиерей,

<p>13 в полудни на пути видех, царю, с небесе паче сияния солнечнаго осиявший мя свет и со мною идущих.

<p>14 Всем же падшым нам на землю, слышах глас глаголющь ко мне и вещающь еврейским языком: савле, савле, что мя гониши; жестоко ти есть противу рожна прати.

<p>15 Аз же рех: кто еси, Господи; он же рече: аз есмь Иисус, егоже ты гониши:

<p>16 но востани и стани на ногу твоею: на се бо явихся ти, сотворити тя слугу и свидетеля, яже видел еси и яже явлю тебе,

<p>17 из\ъимая тя от людий иудейских и от язык, к нимже аз тя послю,

<p>18 отверсти очи их, да обратятся от тмы в свет и от области сатанины к Богу, еже прияти им оставление грехов и достояние во святых верою, яже в мя.

<p>19 Темже, царю агриппо, не бых противен небесному видению,

<p>20 но сущым в дамасце прежде и во иерусалиме, и во всяцей стране иудейстей и языком проповедую покаятися и обратитися к Богу, достойна покаянию дела творяще.

<p>21 Сих ради мя иудее емше во святилищи хотяху растерзати.

<p>22 Помощь убо улучив яже от Бога, даже до дне сего стою, свидетелствуя малу же и велику, ничтоже вещая, разве яже пророцы рекоша хотящая быти и моисей,

<p>23 яко Христос имеяше пострадати, яко первый от воскресния мертвых свет хотяше проповедати людем (иудейским) и языком.

<p>24 Сия же ему отвещавающу, фист велиим гласом рече: беснуешися ли, павле; многия тя книги в неистовство прелагают.

<p>25 он же: не беснуюся, рече, державный фисте, но истины и целомудрия глаголы вещаю:

<p>26 весть бо о сих царь, к немуже и с дерзновением глаголю: утаитися бо ему от сих не верую ничесомуже, несть бо во угле сотворено сие:

<p>27 веруеши ли, царю агриппо, пророком; вем, яко веруеши.

<p>28 Агриппа же к павлу рече: вмале мя препираеши Христианина быти.

<p>29 Павел же рече: молил убо бых Бога, и вмале и во мнозе, не токмо тебе, но и всех слышащих мя днесь, быти им тацем, яков и аз есмь, кроме уз сих.

<p>30 И сия рекшу ему, воста царь и игемон, и верникиа и седящии с ними,

<p>31 и отшедше беседоваху друг ко другу, глаголюще, яко ничтоже смерти достойно или уз творит человек сей.

<p>32 Агриппа же фисту рече: отпущен быти можаше человек сей, аще не бы кесаря нарицал. И тако суди игемон послати его к кесарю.

%{Глава}27. Зачало 50.

<p>1 И якоже суждено бысть отплыти нам во италию, предаху павла же и иныя некия юзники сотнику, именем иулию, спиры севастийския.

<p>2 Вшедше же в корабль адрамитский, восхотевше плыти во асийская места, отвезохомся, сущу с нами аристарху македонянину от солуня.

<p>3 В другий же пристахом в сидоне: человеколюбие же иулий павлови дея, повеле к другом шедшу прилежание {пособие} улучити.

<p>4 И оттуду отвезшеся приплыхом в кипр, зане ветри бяху противни:

<p>5 пучину же, яже противу киликии и памфилии, преплывше, приидохом в миры ликийския.

<p>6 И тамо обрет сотник корабль александрийский пловущь во италию, всади ны в онь.

<p>7 Во многи же дни косно плавающе и едва бывше противу книда, не оставляющу нас ветру, приплыхом под\ крит при салмоне:

<p>8 едва же избирающе край, приидохом на место некое, нарицаемое %[доброе пристанище%], емуже близ\ бе град ласей.

<p>9 Многу же времени минувшу и сущу уже небезбедну плаванию, занеже и пост уже бе прешел, советоваше павел,

<p>10 глаголя им: мужие, вижду, яко с досаждением и многою тщетою не токмо бремене и корабля, но и душ наших хощет быти плавание.

<p>11 Сотник же кормчия и навклира послушаше паче, нежели павлом глаголемых.

<p>12 Не добру же пристанищу сущу ко озимению, мнози совет даяху отвезтися оттуду, аще како возмогут, достигше финикии, озимети в пристанищи критстем, зрящем к ливу и к хору.

<p>13 Дхнувшу же югу, мневше волю свою улучити, воздвигше ветрила, плыху вскрай крита.

<p>14 Не по мнозе же возвея противен ему ветр бурен, нарицаемый евроклидон.

<p>15 Восхищену же бывшу кораблю и не могущу сопротивитися ветру, вдавшеся волнам носими бехом.

<p>16 остров же некий мимотекше, нарицающься клавдий, едва возмогохом удержати ладию:

<p>17 юже востягше, всяким образом помогаху, подтверждающе корабль: боящеся же, да не в сирть {в мелкая места} впадут, низпустивше парус, сице носими беху.

<p>18 Вельми же обуреваемым нам, на утрие изметание творяху,

<p>19 и в третий день своими руками ядрило корабленое извергохом.

<p>20 Ни солнцу же, ни звездам явльшымся на многи дни, и зиме не мале належащей, прочее отимашеся надежда вся, еже спастися нам.

<p>21 Многу же неядению сущу, тогда став павел посреде их, рече: подобаше убо, о, мужие, послушавше мене, не отвезтися от крита и избыти досаждения сего и тщеты:

<p>22 и се, ныне молю вы благодушствовати, погибель бо ни единей души от вас будет, разве корабля:

<p>23 предста бо ми в сию нощь ангел Бога, егоже аз есмь, емуже и служу,

<p>24 глаголя: не бойся, павле, кесарю ти подобает предстати, и се, дарова тебе Бог вся плавающыя с тобою.

<p>25 Темже дерзайте, мужие, верую бо Богови, яко тако будет, имже образом речено ми бысть:

<p>26 во остров же некий подобает нам пристати.

<p>27 И егда четвертаянадесять нощь бысть, носимым нам во адриатстей (пучине), в полунощи непщеваху корабленицы, яко приближаются к некоей стране,

<p>28 и измеривше глубину обретоша саженей двадесять: мало же прешедше и паки измеривше, обретоша саженей пятьнадесять.

<p>29 Боящеся же, да не како в прудная места впадут, от носа корабля вергше котвы четыри, моляхомся, да день будет.

<p>30 Кораблеником же ищущым бежати из\ корабля и низвесившым ладию в море, изветом аки от носа хотящым котвы простерти,

<p>31 рече павел сотнику и воином: аще не сии пребудут в корабли, вы спастися не можете.

<p>32 Тогда воини отрезаша ужя ладии и оставиша ю отпасти.

<p>33 Егда же хотяше день быти, моляше павел всех, да приимут пищу, глаголя: четыренадесятый днесь день ждуще, не ядше пребываете, ничтоже вкусивше:

<p>34 темже молю вас прияти пищу, се бо к вашему спасению есть: ни единому бо от вас влас главы отпадет.

<p>35 Рек же сия и приемь хлеб, благодари Бога пред\ всеми и преломль начат ясти.

<p>36 Благонадежни же бывше вси, и тии прияша пищу:

<p>37 бе же в корабли всех душ двесте седмьдесят и шесть.

<p>38 Насыщшеся же брашна, облегчиша корабль, изметающе пшеницу в море.

<p>39 Егда же день бысть, земли не познаваху: недро же некое усмотреша имущее песок {брег}, в неже, аще мощно есть, совещаша извлещи корабль.

<p>40 И котвы собравше, везяхуся по морю: купно ослабивше ужя кормилом и воздвигше малое ветрило к дышущему ветрецу, везохомся на край {брег}.

<p>41 Впадше же в место исопное, увязиша корабль: и нос убо увязший пребысть недвижимь, кормило же разбивашеся от нужды волн.

<p>42 Воином же совет бысть, да узники убиют, да не кто поплыв избегнет.

<p>43 Сотник же, хотя соблюсти павла, возбрани совету их, повеле же могущым плавати, да изскочивше первее изыдут на край,

<p>44 а прочии, ови убо на дщицах, ови же на нечем от корабля. И тако бысть всем спастися на землю.

%{Глава}28. Зачало 51.

<p>1 Спасени же бывше иже с павлом от корабля {от плавания}, тогда разумеша, яко остров мелит нарицается.

<p>2 Варвари же творяху не малое милосердие нам: возгнещше бо огнь, прияша всех нас, за настоящий дождь и зиму.

<p>3 Сгромаждшу же павлу рождия множество и возложившу на огнь, ехидна от теплоты изшедши, секну в руку его.

<p>4 И егда видеша варвари висящу змию от руки его, глаголаху друг ко другу: всяко убийца есть человек сей, егоже спасена от моря суд божий жити не остави.

<p>5 Той же убо, оттряс змию во огнь, ничтоже зло пострада.

<p>6 они же чаяху его имуща возгоретися, или пасти внезапу мертва: на мнозе же того чающым и ничтоже зло в нем бывшее видящым, претворшеся, глаголаху Бога того быти.

<p>7 Окрест же места онаго бяху села перваго во острове, именем поплиа, иже приимь нас, три дни любезне учреди.

<p>8 Бысть же отцу поплиеву огнем и водным {кровным} трудом одержиму лежати: к немуже павел вшед, и помолився, и возложь руце свои нань, исцели его.

<p>9 Сему же бывшу, и прочии имущии недуги во острове том прихождаху и исцелевахуся:

<p>10 иже и многими честьми почтоша нас, и отвозящымся нам яже на потребу вложиша.

<p>11 По триех же месяцех отвезохомся в корабли александрийстем, подписаном диоскуры, презимевшем во острове,

<p>12 и доплывше в сиракусы, пребыхом дни три:

<p>13 оттуду же отплывше, приидохом в ригию, и по единем дни возвеявшу югу, во вторый день приидохом в потиолы,

<p>14 идеже обретше братию, умолени быхом от них пребыти дний седмь: и тако в рим идохом.

<p>15 И от тамо братия, слышавше яже о нас, изыдоша во сретение наше даже до аппиева торга и триех корчемниц: ихже видев павел и благодарив Бога, прият дерзновение.

<p>16 Егда же приидохом в рим, сотник предаде узники воеводе, павлу же повеле пребывати о себе, с соблюдающим его воином.

<p>17 Бысть же по днех триех, созва павел сущыя от иудеев первыя: сшедшымся же им, глаголаше к ним: мужие братие, аз ничтоже противно сотворив людем или обычаем отеческим, узник от иерусалимлян предан бых в руце римляном,

<p>18 иже разсудивше яже о мне, хотяху пустити, зане ни едина вина смертная бысть во мне:

<p>19 сопротив же глаголющым иудеем, нужда ми бысть нарещи кесаря, не яко язык мой имея в чесом оклеветати:

<p>20 сея ради убо вины умолих вас, да вижду и беседую: надежды бо ради Исраилевы веригами сими обложен есмь.

<p>21 они же к нему реша: мы ниже писания о тебе прияхом от иудей, ниже пришед кто от братий возвести или глагола что о тебе зло:

<p>22 молимся же, да слышим от тебе, яже мудрствуеши: о ереси бо сей {о учении бо сем} ведомо есть нам, яко всюду сопротив глаголемо есть.

<p>23 уставивше же ему день, приидоша к нему в странноприемницу множайшии, имже сказаше свидетелствуя царствие божие и уверяя их, яже о Иисусе, от закона моисеова и пророк, от утра даже до вечера.

<p>24 И ови убо вероваху глаголемым, ови же не вероваху.

<p>25 Несогласни же суще друг ко другу, отхождаху, рекшу павлу глагол един, яко добре дух святый глагола исаием пророком ко отцем нашым,

<p>26 глаголя: иди к людем сим и рцы: слухом услышите и не имате разумети: и видяще узрите и не имате видети:

<p>27 одебеле бо сердце людий сих, и ушима тяжко слышаша, и очи свои смежиша, да не како увидят очима, и ушима услышат, и сердцем уразумеют, и обратятся, и исцелю их.

<p>28 Ведомо убо да будет вам, яко языком послася спасение божие, сии и услышат.

<p>29 И сия тому рекшу, отидоша иудее, многое имуще между собою состязание.

<p>30 Пребысть же павел два лета исполнь своею мздою {цела два лета на своем иждивении} и приимаше вся приходящыя к нему,

<p>31 проповедуя царствие божие и учя яже о Господе нашем Иисусе Христе со всяким дерзновением невозбранно.

<p><br>Конец книзе деяний апостол: имать в себе глав 28, зачал же церковных 51.
