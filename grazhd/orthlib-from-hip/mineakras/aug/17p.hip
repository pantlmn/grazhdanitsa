<::лат>        OCR:

<::рус>        Библиотека святоотеческой литературы

<::лат>        http://orthlиb.rу

<::слав>

(с. 709)

*Чин погребения пресвятыя Богородицы.*

*ПОХВАЛЫ,*

*или священное последование на святое преставление*

*ПРЕСТ~ЫЯ ВЛ\ДЧЦЫ НАШЕЯ БЦ\ДЫ И ПРИСНОДВ~Ы МР~ИИ,*

*поемое в седьмый надесять день месяца августа, каждогодно в ските гефсимании, а в лавре отправляемое пятнадцатаго августа.*

*На велицей вечерни стихословим,*
Блажен муж, *а~ антифон.*

*На*
Господи воззвах, *ставим стихов и~: и поем стихиры из\ минеи, глас а~.*

О дивное чудо! источник жизни во гробе полагается, и лествица к небеси гроб бывает: веселися гефсимание, Богородичен святый доме. возопием вернии, гавриила имуще чиноначальника: благодатная радуйся, с тобою Господь, подаяй мирови тобою велию милость. (с. 710)

Дивны твоя тайны Богородице, вышняго престол явилася еси владычце, и от земли к небеси преставилася еси днесь: слава твоя боголепная, богоподобными сияющи чудесы, девы с материю царевою на высоту вознеситеся. Благодатная радуйся, с тобою Господь, подаяй мирови тобою велию милость.

Твое славят успение, власти и престоли, начала и господства, силы и херувимы, и страшнии серафимы: радуются земнороднии, о божественней твоей славе красящеся. припадают царие, со архангелы и ангелы, и воспевают: благодатная радуйся, с тобою Господь, подаяй мирови тобою велию милость.

*Ины стихиры из\ иерусалимскаго последования, глас з~:*

Днешний день тайно великий псалмопевец прообразоваше, глаголя: воскресни Господи в покой твой, ты и кивот святыни твоея. и паки: предста, глаголя, царица одесную тебе, рясны златыми одеяна преиспещренна. Сия бо есть благословенная суббота, сей есть (с. 711) упокоения божественный день, в оньже почи от живота матерь сущи живота, смотрением еже на смерть, плотию субботствовавшая и преставльшаяся, и на небеса возшедшая, силою иже из\ нея воплощшагося Христа Бога, и с ним во веки веков вечнующая, и дарующая нам живот вечный, с любовию чтущым святое ея успение.

*Глас в~:*

*Подобен:*
Егда от древа тя мертва:

Егда от мира, жизнь сущи, рождшая жизнь всяческих, сына божия во плоти, вземлема была еси восходящи во входы божественныя, небесныя, чистая, тогда чудно сбыстся{<::рус>Исправлена опечатка оригинала:<::слав> сбысться. <::рус>Прим. <::лат> оrthlиb<::слав>}, еже возгласи дух святый: кто сия ныне восходящая от пустыни; вся же со страхом вопияху: слава восхождению твоему, любоблагая.

Егда во гробе, мариам, в гефсимании положилася еси плотию, естества оживотворительнице, тогда вся тварь, зрящи тя, ужасеся: творец же дух твой, руце распростер, благодатне прият, яко должник сын. еже (с. 712) безплотных чини зряще, со страхом вопияху: слава восхождению твоему, любоблагая.

Егда трие священницы, ареопагит оный и иерофей с дионисием, твое божественное увидеша всенетленная успение, тогда слезы точаще глаголют сице: како стерпим страдание в мире; в тебе бо, о Девая, сына твоего мнехом зрети, и утешахомся.

*Глас е~:*

Тебе одеющагося светом яко ризою, сына божия рождшую, лик ученик его видев мертву, во гробе мрака исполненном простерту, благосердный плачь восприим, рыдая глаголаше: увы мне, сладчайшая мариам, юже в мале имех утешение, и видя тебе, мнех учителя моего зрети: но се, ныне вижду тя по закону естества под\ъемшу смерть. О, како тя погребу Дево, или како плащаницами обвию; киима же рукама прикоснуся нетленному твоему телу; или кия песни воспою, твоему исходу достойныя; како же стерплю, госпоже, твое скорбное ми (с. 713) отшествие; или како безтрудно понесу всетяжкое сиротство; недоумеваю, блаженная Богородице марие, и болезненным сердцем соплетаю песнопения, и величаю тя владычце: песнословлю зачатие твое, почитаю твое божественное рождество, чту вхождение твое Дево. ублажаю же успение твое, и всесвятое погребение твое со преставлением, зовый: Господи, слава тебе.

*Слава, и ныне, глас а~:*

Богоначальным мановением, отвсюду богоноснии апостоли облаки высоце взимаеми, дошедше пречистаго и живоначальнаго твоего тела, любезно лобызаху. Превышния же небесныя силы, с своим Владыкою пришедше, богоприятное и пречистое тело предсылающе, ужасом одержими, прекрасно же пред\ъидяху, и невидимо вопияху превышним чиноначалием: се всецарица богоотроковица прииде, возмите врата, и сию премирно под\ъимите, присносущаго матерь света. Тоя бо ради всеродное человеком спасение бысть: на нюже взирати не можем, и той достойную честь воздати не мощно: (с. 714) тоя бо преизящно приходит всяк ум. темже пречистая Богородице, присно с живоносным царем, и рождеством живущи, молися выну сохранити, и спасти от всякаго прилога противнаго, новыя люди твоя: твое бо предстательство стяжахом, во веки светоявленно блажаще.

*Вход. Прокимен, глас в~:*
Воскресни Господи в покой твой, ты и кивот святыни твоея. *Стих:*
Клятся Господь Давиду истиною, и не отвержется ея.

*Чтения три. Бытия чтение.*

Изыде иаков от студенца клятвеннаго, и иде в харрань. И обрете место, и спа тамо: зайде бо солнце. И взят от камения места того, и положи возглавие себе, и спа на месте оном. И сон виде: и се лествица утверждена на земли, еяже глава досязаше до небес, и ангели божии восхождаху и низхождаху по ней, Господь же утверждашеся на ней. И рече: аз Бог авраамов отца твоего, и Бог (с. 715) исааков, не бойся: земля идеже ты спиши на ней, тебе дам ю, и семени твоему. И будет семя твое яко песок земный, и распространится на море, и ливу, и север, и на востоки: и возблагословятся о тебе вся колена земная, и о семени твоем. И се аз с тобою сохраняяй тя на всяком пути, аможе аще пойдеши, и возвращу тя в землю сию: яко не имам тебе оставити, дондеже сотворити ми вся, елика глаголах тебе. И воста иаков от сна своего, и рече: яко есть Господь на месте сем, аз же не ведех. И убояся, и рече: яко страшно место сие: несть сие, но дом божий, и сия врата небесная.

*Пророчества иезекиилева чтение.*

*Тако глаголет Господь:*
будет от дне осмаго и прочее, сотворят иереи на олтари всесожжения вашего, и яже спасения вашего: и прииму вы, глаголет адонаи Господь. И обрати мя на путь врат святых внешних, зрящих на востоки, и сия бяху затворена. И рече (с. 716) Господь ко мне: врата сия затворена будут, и не отверзутся, и никтоже пройдет сквозе их: яко Господь Бог Исраилев пройдет ими, и будут затворена. Яко игумен сядет в них снести хлеб: по пути еламских врат внидет, и по пути его изыдет. И введе мя по пути врат святых сущих к северу, прямо храму: и видех, и се исполнь славы храм господень.

*Притчей чтение.*

Премудрость созда себе дом, и утверди столпов седмь. Закла своя жертвенная, и раствори в чаши своей вино, и уготова свою трапезу. Посла своя рабы, созывающи с высоким проповеданием на чашу, глаголющи: иже есть безумен да уклонится ко мне. И требующым ума рече: приидите, ядите мой хлеб, и пийте вино, еже растворих вам. Оставите безумие, и живи будете. И взыщите разума, да поживете: и исправите разум в ведении. Наказуяй злыя, (с. 717) приимет себе безчестие: обличаяй же нечестиваго, опорочит себе: обличение бо нечестивому, раны ему. Не обличай злых, да не возненавидят тебе: обличай премудра, и возлюбит тя. Даждь премудрому вину, и премудрший будет: сказуй праведному, и приложит приимати. Начало премудрости страх господень, и совет святых, разум: разумети бо закон, помысла есть благаго. Сим бо образом многое поживеши время, и приложатся тебе лета живота.

*На литии стихиры самогласны, глас а~.*

Подобаше самовидцем слова и слугам, и еже по плоти матере его успение видети, конечное елико на ней таинство: яко да не токмо еже от земли спасово восхождение узрят: но и рождшия его преставлению свидетельствуют. темже отвсюду божественною силою собравшеся, сиона достигоша, и на небо идущую предсылаху, вышшую херувим: ейже и мы с ними покланяемся, яко молящейся о душах наших. (с. 718)

*Глас в~. Анатолиево.*

Яже небес вышшая сущи, и херувим славнейшая, и всея твари честнейша, яже премногия ради чистоты, присносущаго существа приятелище бывши, в сыновне руце днесь всесвятую предает душу: и с нею исполняются всяческая радости, и нам дарует велию милость.

*Иоанново.*

Всенепорочная невеста, и Мати благоволения отча, яже Богу пронареченная во свое ему жилище, неслитнаго соединения, днесь пречистую душу творцу и Богу предает: юже безплотных силы боголепно под\ъемлют, и к животу преставляется, сущая Мати живота: свеща неприступнаго света, спасение верных, и упование душ наших.

*Глас г~. Германово.*

Приидите вси концы земнии, честное преставление Богоматере восхвалим: в руце бо сына душу непорочную положи. темже святым успением ея мир оживотворися: и ныне (с. 719) во псалмех и пениих и песнех духовных, со безплотными и апостолы празднует светло.

*Слава, глас е~. Феофаново.*

Приидите празднолюбных собор, приидите, и лик составим: приидите венчаем песнми церковь, упокоением ковчега божия. Днесь бо небо простирает недра, приемля рождшую всеми невместимаго: и земля источник жизни, отдающи благословение, украшается благолепием. Ангели лик со апостолы составляют, ужасно взирающе, от живота в живот преставляему, рождшую начальника жизни. Вси поклонимся ей, молящеся: сродна присвоения не забуди, владычце, верно празднующих всесвятое твое успение.

*И ныне, глас тойже.*

Воспойте людие, матери Бога нашего, воспойте: днесь бо всесветлую душу свою в пречистыя длани, иже из\ нея воплощшагося без\ семене предает: егоже и молит непрестанно, даровати вселенней мир, и велию милость. (с. 720)

*На стиховне стихиры самогласны, глас д~.*

Приидите воспоем людие, пресвятую Деву чистую, из\ неяже неизреченно пройде, воплощся слово отчее, зовуще и глаголюще, благословенна ты в женах, блаженно чрево вместившее Христа. того святым рукам душу предавши, молися пречистая, спастися душам нашым.

*Стих:*
Воскресни Господи в покой твой, ты и кивот святыни твоея.

Давидскую песнь днесь людие воспоем Христу Богу: приведутся, рече, царю девы в след ея, и искренняя ея приведутся в веселии и радовании. ибо от семене Давидова, еяже ради мы обожихомся, в руце своего сына и Владыки, славно и паче слова прелагается. юже яко матерь божию воспевающе, вопием и глаголем: спаси нас, исповедающих тя Богородицу, от всякаго обстояния, и избави от бед душы нашя.

*Стих:*
Клятся Господь Давиду истиною, и не отвержется ея.

Всечестное твое успение, пресвятая Дево чистая, ангел множество на небеси, и человеческий род (с. 721) на земли ублажает, яко Мати была еси творца всех Христа Бога: того молящи не престай о нас, молимся, иже на тя с богом упование положших, Богородице всепетая и неискусобрачная.

*Слава, и ныне, глас тойже.*

Егда изшла еси Богородице Дево, ко из\ тебе рождшемуся неизреченно, бяше иаков брат божий, и первый священноначальник, петр же честнейший верховник, богословов начальник, и весь божественный апостольский лик, явленным богословием песнословяще божественное и страшное Христа Бога смотрения таинство, и живоначальное и богоприятное твое тело погребше, радовахуся всепетая. Превыше же пресвятыя и старейшыя ангельския силы, чудеси дивящеся, приникше друг ко другу глаголаху: возмите ваша врата, и восприимите рождшую небесе и земли творца: славословленми же воспоем честное и святое тело, вместившее нами невидимаго и Господа. темже и мы, память твою празднующе, вопием (с. 722) ти препетая: Христианский рог вознеси, и спаси души нашя.

*На благословении хлебов, тропарь, глас д~:*

В рождестве девство сохранила еси, во успении мира не оставила еси Богородице: преставилася еси к животу, Мати сущи живота, и молитвами твоими избавляеши от смерти душы нашя. *[Трижды.]*

*И бывает благословение хлебов, и раздробление, и аще изволит настоятель, чрез\ диаконов дает всей церкви.*

*По возгласе:*
Благословение господне на вас, *бывает чтение о успении пресвятыя владычцы нашея Богородицы, и аще изволит настоятель, с некиим сокращением, да в меру будет служба.*

*По шестопсалмии, и по велицей ектении, поставляется посреде церкве украшенный аналогий, и певаему: Бог Господь, и явися нам: исходит от олтаря предстоятель, неся образ успения пресвятыя Богородицы: последуют же ему священницы в облачении, и полагается образ на аналогий, и раздает предстоятель свещы*
(с. 723) *братии, и благословляет диаконом и пономарем раздаяти свещы такожде и народу. И поются сии тропари из\ иерусалимскаго последования, кадящу предстоятелю святым, и образу.*

*Глас в~. Подобен:*
Благообразный иосиф.

Благообразных ученик лик ныне божественный, о честная, нескверное тело твое слезами чистыми омочив, яко ароматы, во гробе честне погребая положи: но тридневно преставилася еси, владычце, подающи мирови божественную милость.

*Слава:*

Егда снизшла еси к смерти, живота Мати безсмертная, тогда ад удивися и ужасеся страшно: егда же узрелася еси преставльшися на небеса, мариам, от гроба, вся силы небесныя взываху: живоносная Мати живота нашего, слава тебе.

*И ныне:*

Священным учеником, в гефсиманию тело матере божия носящым, песнь, юже (с. 724) возглашаю, прилична есть. сего ради Христа матери воистинну, единей богоотроковице возопийте: востани, о владычце, подающи всем велию милость.

*Возглашает канонарх, на глас е~:*

Благословен еси Господи, научи мя оправданием твоим.

*И чтет а~ стих з~и-я кафисмы:*
Блажени непорочнии:

*%[Статия первая.%]*

*Блажени непорочнии в путь, ходящии в законе господни.*

Жизнь во гробе положился еси Христе, матерь живота полагается: странное видение ангелом и человеком.

*Блажени испытающии свидения его, всем сердцем взыщут его.*

Величаем тя, Богородице чистая, и чтим святое твое успение, и покланяемся честному гробу твоему.

*Не делающии бо беззакония, в путех его ходиша.*
(с. 725)

Мариам, како умираеши, жизнь верных; како же гроб вмести твое тело, вместившее невместимаго всеми;

*Ты заповедал еси заповеди твоя сохранити зело.*

Небс царя Бога рождшая, в небесное царство прелагаешися чистая, царски.

*Дабы исправилися путие мои, сохранити оправдания твоя.*

*От*
земли преставилася еси, и от земли никакоже отлучилася еси, всесвятая Богородице, избавляя весь мир от бед.

*Тогда не постыжуся, внегда призрети ми на вся заповеди твоя.*

Вся земля славит погребение твое, Христе, и поет, Владыко, погребальная пречистыя твоея матери всеблагоговейно.

*Исповемся тебе в правости сердца, внегда научитимися судьбам правды твоея.*

Ангели, зряще тя чистая, простерту мертву, живот миру возсиявшую, соужасающеся дивляхуся. (с. 726)

*Оправдания твоя сохраню, не остави мене до зела.*

Паки послан бысть гавриил от Бога, и твое благовествует изшествие, пренебесная, нетленная, чистая.

*В чесом исправит юнейший путь свой; внегда сохранити словеса твоя.*

В чертог божественный, тебе невесту божию жених призывает, богоневесто, веселитися присно боголепно.

*Всем сердцем моим взысках тебе, не отрини мене от заповедей твоих.*

До престола божия, идеже свет Троицы страшный и неприступный, достигла еси, и почила еси, Дево, истинно.

*В сердце моем скрых словеса твоя, яко да не согрешу тебе.*

Преставльшися от земли, Богу предстала еси, Богородице, от Бога никакоже отлучена бывши, николиже от утробы матере.

*Благословен еси, Господи, научи мя оправданием твоим.*
(с. 727)

Честное твое тело, Дево, тления и во гробе не уведе: но с телом прешла еси от земли к небеси.

*устнама моима возвестих вся судьбы уст твоих.*

Всесвятое твое лице, пречистая, и мертвое, яко рай являшеся, благодатию и жизнию дышущее взирающым.

*На пути свидений твоих насладихся, яко о всяком богатстве.*

*От*
нас чад твоих, Мати, любовь нашу и песнь исходную приими, приносимую из\ глубины души.

*В заповедех твоих поглумлюся, и уразумею пути твоя.*

Отверзи, Мати, честныя твои очи, и на чад собранных призри, твое успение славящих честно.

*Во оправданиих твоих поучуся, не забуду словес твоих.*

Отверзи уста, и даждь нам благословение, пресвятая Богородице, преставльшаяся от нас конечне. (с. 728)

*Воздаждь рабу твоему, живи мя, и сохраню словеса твоя.*

Не остави нас ныне сирых, Мати, от земли на небо ныне вземлема, сопребывати имущая сыну и Богу.

*Открый очи мои, и уразумею чудеса от закона твоего.*

окрест одра твоего предстояще, тепле взываем тебе, Дево: помилуй, всесвятая, спаси всех верных.

*Пришлец аз есмь на земли, не скрый от мене заповеди твоя.*

Прииди ныне анна, стани с нами, начальствующи во празднестве твоея святыя дщере, Богоматере.

*Возлюби душа моя возжелати судьбы твоя на всякое время.*

Приидите, дадим славу и хвалу Богу, призвавшему сию во святая, яко святую святых большую.

*Запретил еси гордым, прокляти уклоняющиися от заповедей твоих.*
(с. 729)

Ныне прият небо преславно царицу вселенныя, и веселится, царствующую зря с богом.

*Отими от мене понос и уничижение, яко свидений твоих взысках.*

Бог славы, сын твой чистая, со славою яко матерь прият тя, и посади одесную себе.

*Ибо седоша князи, и на мя клеветаху: раб же твой глумляшеся во оправданиих твоих.*

Облеченна и преукрашенна благодатию, ныне предстала еси Богу, яко царица и Мати божия.

*Ибо свидения твоя поучение мое есть, и совети мои оправдания твоя.*

Ангели Дево, служаху на земли, ангели и ныне на небесех предстоят тебе раболепно.

*Прильпе земли душа моя, живи мя по словеси твоему.*

Ангельская воинства слетевше, со страхом обстояху, твое, честная владычце, преставление зряще.

*Пути моя возвестих, и услышал мя еси, научи мя оправданием твоим.*
(с. 730)

И ныне умныя силы, мысленно с нами предстояще поют, преставление славяще твое.

*Путь оправданий твоих вразуми ми, и поглумлюся в чудесех твоих.*

*От*
конец приидоша ученцы Христовы, послужити погребению твоему владычце, и воспети твое успение, чистая.

*Воздрема душа моя от уныния, утверди мя в словесех твоих.*

Христос Бог, Дево, ангелы своя и божественныя апостолы посла на погребение матере сынолепно.

*Путь неправды отстави от мене, и законом твоим помилуй мя.*

Все душы святых праотец и пророк и праведник снидошася, исходную приносяще песнь.

*Путь истины изволих, и судьбы твоя не забых.*

Тебе, Богородице чистая, живущую и ныне по смерти, славит все множество небесных и земных.

*Прилепихся свидением твоим, Господи, не посрами мене.*
(с. 731)

Живеши и по смерти, живоприемный источниче: от живота бо к животу прешла еси, яко рождшая присноживотный живот.

*Путь заповедей твоих текох, егда разширил еси сердце мое.*

Аще и умираеши, Дево, ныне по подобию нашему, но всех царица являешися, яко заченшая творца всяческих.

*Законоположи мне, Господи, путь оправданий твоих, и взыщу и выну.*

Аще и сокрываешися во гробе малем, Дево, но самое небо тебе отверзеся, и на престол прият тебе Бог.

*Вразуми мя, и испытаю закон твой, и сохраню и всем сердцем моим.*

Из\ недр отчих родивыйся Бог, и в недра твоя, непорочная, вшедый, прият во об\ъятия тебе, чистая.

*Настави мя на стезю заповедей твоих, яко тую восхотех.*

Бог погребеся, и Мати божия: Бог в темная сниде, и Мати божия. (с. 732)

*Приклони сердце мое во свидения твоя, а не в лихоимство.*

Сына, Дево, и на кресте не оставила еси: сего ради и той не остави тя, тебе ныне предстоя телесне.

*Отврати очи мои, еже не видети суеты, в пути твоем живи мя.*

Гроб сына прославляеши матерски и той, Дево, твое святое успение воспрославляет божественне.

*Постави рабу твоему слово твое в страх твой.*

Восхвалиша тебе вси ангели божии, егда выше небес возшла еси, и падше поклонишася честно.

*Отими поношение мое, еже непщевах, яко судьбы твоя благи.*

К престолу пришедши всевышняго Бога, падши, рабски поклонилася еси, и предстала еси зрящи Бога.

*Се возжелах заповеди твоя, в правде твоей живи мя.*
(с. 733)

О радости неизреченныя! о чести безмерныя! мариам со Иисусом сыном своим царствует на небеси и на земли.

*И да приидет на мя милость твоя, Господи, спасение твое по словеси твоему.*

Богородице Дево, преставльшися от земли, сущих на земли не остави, сохраняющи покланяющихся преставлению твоему.

*И отвещаю поношающым ми слово, яко уповах на словеса твоя.*

*От*
небесе Мати, идеже ныне обитаеши, призревши на землю, буди благоутробна, и помилуй мир, благая.

*И не отими от уст моих словесе истинна до зела, яко на судьбы твоя уповах.*

Апостоли, Богородице чистая, егда пресвятое тело твое видеша, припадше поклонишася честно.

*И сохраню закон твой выну, в век и век века.*

Исходныя псалмы и пения и песни, лик составльше, пояху тебе, чудящеся славе твоей, чистая. (с. 734)

*И хождах в широте, яко заповеди твоя взысках.*

Боголепным, Дево, твоим тамо сиянием озаряеми, радовахуся, и мняху сына твоего зрети.

*И глаголах о свидениих твоих пред\ цари, и не стыдяхся.*

Живоначальному твоему телу киими руками ныне прикоснемся, всенепорочная, глаголаху, слова питательнице чистая.

*И поучахся в заповедех твоих, яже возлюбих зело.*

Кия словеса, Дево, тебе изречем ныне: кия песни, препетая владычце, принесем успению твоему;

*И воздвигох руце мои к заповедем твоим, яже возлюбих, и глумляхся во оправданиих твоих.*

Мариам Дево, приятное Богу имя и существо, како умерла еси обожившая естество смертных; (с. 735)

*Помяни словеса твоя рабу твоему, ихже упование дал ми еси.*

Како видена была еси бездыханна, всякое дыхание дающаго неизреченно рождшая; о сбытия, Дево, новаго!

*То мя утеши во смирении моем, яко слово твое живи мя.*

Прешедшая естества уставы, како подклоняешися уставам естества, владычце, и смерти, якоже мы, искус прияла еси;

*Гордии законопреступоваху до зела, от закона же твоего не уклонихся.*

Рождеством твоим, Дево, грозное смерти устремление остановившая, како ныне нашествию смерти уступаеши;

*Помянух судьбы твоя от века, Господи, и утешихся.*

огненосная купина, како клещами смерти об\ъята была еси, богоневесто, носившая огнь божества.

*Печаль прият мя от грешник, оставляющих закон твой.*
(с. 736)

Почила еси, Дево, а не умерла ныне, и в лучшем животе и безсмертнем пробуждшися, обрелася еси во плоти.

*Пета бяху мне оправдания твоя, на месте пришельствия моего.*

Божественный кивот завета с нами божия, в скинии дивней, в доме божии вселися.

*Помянух в нощи имя твое, Господи, и сохраних закон твой.*

Златая стамна, в ней же манна небесная соблюдеся, преложися от земли богоотроковица мариам к Богу.

*Сей бысть мне, яко оправданий твоих взысках.*

Бога и слова крило, на крило небесное восходит паче слова, богоневеста чистая.

*Часть моя еси, Господи, рех сохранити закон твой.*

Евангельский многоценный бисер усокровиществовася ныне в тайная сокровища божия.

*Помолихся лицу твоему всем сердцем моим, помилуй мя по словеси твоему.*
(с. 737)

Смотрения Бога воплощшагося, сокращенный есть образ сие самое таинство, преставление твое к Богу.

*Помыслих пути твоя, и возвратих нозе мои во свидения твоя.*

Видяще тя, Дево, матерь божию, мнехом видети Бога присно: како же ныне стерпим отлучение;

*уготовихся и не смутихся, сохранити заповеди твоя.*

Тебе стяжавшую духа божия, в тебе богоневесто всельшагося, бездыханну видя, и наш дух оскудевает.

*ужя грешник обязашася мне, и закона твоего не забых.*

Богородице Дево, радосте наша, Богородице проповедание наше, Богородице, како отходиши от нас;

*Полунощи востах, исповедатися тебе о судьбах правды твоея.*

Камо отходиши, Дево; камо преставляешися ныне; превыше небес возлетела еси, оставльши на земли птенцы. (с. 738)

*Причастник аз есмь всем боящымся тебе, и хранящым заповеди твоя.*

Давиде богооч~е, буди с нами ныне, во исходе матери Бога нашего, и в благознаменитый день праздника.

*Милости твоея Господи исполнь земля, оправданием твоим научи мя.*

Возопий и ныне ко ангелом божиим: возмите врата, прияти матерь божию боголепно.

*Благость сотворил еси с рабом твоим, Господи, по словеси твоему.*

Красный добротою, царь небесный, ныне доброты матере вожделе и призва ю в небеса.

*Благости, и наказанию, и разуму научи мя, яко заповедем твоим веровах.*

Аще и приемлеши погребение, Дево, яко смертная, но яко Мати божия востаеши духом божиим, вседетельным.

*Прежде даже не смиритимися, аз прегреших, сего ради слово твое сохраних.*
(с. 739)

Богоприемное тело, аще и во гроб вселяется, но во гробе пребыти не навыче, востает же силою божественною.

*Благ еси ты, Господи, и благостию твоею научи мя оправданием твоим.*

Погребение твое, Богородице, лествице небесная, тебе лествица бысть, еюже возшла еси к Богу, сущему верху ея.

*умножися на мя неправда гордых, аз же всем сердцем моим испытаю заповеди твоя.*

Светоносный свещник незаходимаго света под\ землею вмале сокрывается, но полагается светло на высоте.

*усырися яко млеко сердце их, аз же закону твоему поучихся.*

Бывши единожды от Бога проклята земля, освятися погребением Бога нашего, и ныне паки погребением твоим Мати.

*Благо мне, яко смирил мя еси, яко да научуся оправданием твоим.*
(с. 740)

С небесе паде бедне безплотный древле: превыше небес чудно бывает ныне плотоносная Дева мариам.

*Благ мне закон уст твоих, паче тысящ злата и сребра.*

Твое, чистая, величие и слава вниде пред\ лице славы Господа, преставльшейся тебе от земли.

*Слава отцу, и сыну, и святому духу:*

Воспеваем, слове, тебе всех Бога, со отцем и святым твоим духом, и славим божественный зрак твой.

*И ныне и присно, и во веки веков, аминь.*

Блажим тя вси роди, Богородице приснодево владычце, и славим успение твое.

*И паки первый лик первый стих.*

Жизнь во гробе положился еси, Христе, и матерь живота полагается: странное видение ангелом и человеком!

*Таже ектениа малая, и возглас:*

Яко благословися твое имя, и прославися твое царство отца, и сына, и святаго духа, ныне и присно, и во веки веков. (с. 741)

*И покадившу иерею, левый лик начинает вторую статию.*

*%[Статия вторая.%]*

Достойно есть величати тя жизнодавца, возвеличившаго живоносное преставление матере твоея чистыя.

*Руце твои сотвористе мя, и создасте мя: вразуми мя, и научуся заповедем твоим.*

Достойно есть величати тя, Богородице, душу божественную и непорочную в руце Бога положившую.

*Боящиися тебе узрят мя, и возвеселятся, яко на словеса твоя уповах.*

О чудесе новаго! дверь в двери, небо в небо ныне идет, и престол божий на престол божий.

*Разумех, Господи, яко правда судьбы твоя, и воистинну смирил мя еси.*

Ста и удивися все множество ангелов, зрящи Христа Бога неприступнаго, приступающа к матери, честь ей воздающа. (с. 742)

*Буди же милость твоя, да утешит мя по словеси твоему, рабу твоему.*

ужасеся, Бога трепетно зрящи, низходящаго паки, и душу на руце приемлющаго, и возшедшаго во славе божественней.

*Да приидут мне щедроты твоя, и жив буду, яко закон твой поучение мое есть.*

ужаснися небо, и ты, земле, внуши глаголы: Бог, иже над\ всеми, первее сниде, и ныне второе на землю ради матере.

*Да постыдятся гордии, яко неправедно беззаконноваша на мя: аз же поглумлюся в заповедех твоих.*

Премудрость дом свой от земли преставивши в дом свой пренебесный, исполни ныне славы божественныя.

*Да обратят мя боящиися тебе, и ведящии свидения твоя.*

Не от неба сниде богоневестная Дева, но на небеса взыде, яко рождшая небеснаго царя.

*Буди сердце мое непорочно во оправданиих твоих, яко да не постыжуся.*
(с. 743)

Ныне проходно бысть небо и человеком: приидите убо вси Христоноснии, взыдем с материю божиею.

*Исчезает во спасение твое душа моя: на словеса твоя уповах.*

В землю поникла еси, неоранная земле господня, клас живота израстившая, и во стране произникла еси небесней.

*Исчезоша очи мои в слово твое, глаголюще: когда утешиши мя.*

Солнце, видевшее прежде зашедшее солнце правды, видит ныне и луну зашедшую, Деву и матерь света.

*Зане бых яко мех на слане, оправданий твоих не забых.*

Гроб несветлый покры приосененную и светоносную гору господню, покрывшую небеса добродетелию.

*Колико есть дней раба твоего; когда сотвориши ми от гонящих мя суд.*

Аще и преставилася еси от земли к небесным Дево, обаче вся земля сорадуется, и славит преставление твое. (с. 744)

*Поведаша мне законопреступницы глумления, но не яко закон твой Господи.*

Аще и в небеси заключися нетленное тело твое, Дево, обаче благодать твоя излияся, и исполняет все лице земли.

*Вся заповеди твоя истина: неправедно погнаша мя: помози ми.*

В песнех к Богу, молитвах и пощениих, Дево, в сии дни упражняющися, ожидала еси преставления твоего.

*Вмале не скончаша мене на земли: аз же не оставих заповедей твоих.*

Радуется душа, и лице светом блистает, отходящей тебе ко Господу всесвятая госпоже верных.

*По милости твоей живи мя, и сохраню свидения уст твоих.*

Се вернии надгробную песнь совершаем тебе, начатку жизни нашея, предстояще гробу твоему благочестно.

*Во век, Господи, слово твое пребывает на небеси.*
(с. 745)

Любовию вернии ныне утреннююще славословим тя владычце, Дево непорочная, и славим успение твое.

*В род и род истина твоя: основал еси землю, и пребывает.*

Помяни нас во царствии небеснем, преставление твое верно поющих, Дево богоневесто.

*учинением твоим пребывает день: яко всяческая работна тебе.*

Ныне сильный, якоже предрекла еси, величие тебе, пречистая Дево, сотвори, неба и земли создатель.

*Яко аще бы не закон твой поучение мое был, тогда убо погибл бых во смирении моем.*

Предстоиши ныне божеству триипостасному, лицем к лицу зрящи, идеже лица покрывают серафими.

*Во век не забуду оправданий твоих, яко в них оживил мя еси.*

Небо ныне срадуется земле и сликовствует, человецы со ангелы соединишася, преставльшейся чистей на небо. (с. 746)

*Твой есмь аз, спаси мя, яко оправданий твоих взысках.*

Иоаким ныне срадуется славе дщери своея и богоотроковицы, неизреченней и божественней истинно.

*Мене ждаша грешницы погубити мя: свидения твоя разумех.*

Гефсимания, блаженный и девственный гроб приемшая, ублажается, чествуема, яко чертог царский.

*Всякия кончины видех конец: широка заповедь твоя зело.*

Приидите вернии, святому гробу Господа и всесвятыя его матере, поклонимся со страхом и радостию.

*Коль возлюбих закон твой, Господи, весь день поучение мое есть.*

Иерусалим об\ъимем вси усердно, и узрим таинства божия, нас ради совершившияся.

*Паче враг моих умудрил мя еси заповедию твоею, яко в век моя есть.*
(с. 747)

Ангели честно сопровождают честный гроб твой, чистая, светом священным молниеносно сияющий, просвещаемый светом божиим.

*Паче всех учащих мя разумех, яко свидения твоя поучение мое есть.*

ужасошася вси дуси воздушнии, о еже на небеса восхождении твоем, и вострепеташа державы твоея, чистая.

*Паче старец разумех, яко заповеди твоя взысках.*

Вострепета сатана, узрев свет славы матере божия, от высоты молниевидно прошедший даже до ада, и плача и стеня взываше: что мне и тебе Мати божия;

*От всякаго пути лукава возбраних ногам моим, яко да сохраню словеса твоя.*

О богатства Христа Бога! о безмерная глубина любве! и дольнейшыя страны земли исполни преславнаго явления матере.

*От судеб твоих не уклонихся, яко ты законоположил ми еси.*
(с. 748)

Прежде нас ради во ад Христос сниде, ныне же Дева мариам взыде на небо, в радость и помощь нам.

*Коль сладка гортани моему словеса твоя, паче меда устом моим.*

Схождению божию, и восхождению твоему Дево, покланяюся, славлю я и чту, яко вины входа моего в живот.

*От заповедей твоих разумех: сего ради возненавидех всяк путь неправды.*

Пояс честный, во свидение твоего с плотию ныне к Богу преставления, вручаеши Дево фоме.

*Светильник ногама моима закон твой, и свет стезям моим.*

Аще и ныне паки не приспе фома близнец, но таин сподобися, преславным воскресением Христа.

*Кляхся, и поставих сохранити судьбы правды твоея.*

Оборительный и строптивый род еврейский, сына кресту предал еси: и ныне руце воздвизаеши на матерь. (с. 749)

*Смирихся до зела: Господи, живи мя по словеси твоему.*

Како кивоту кивота Бога жива прикоснутися, лукаве, дерзнул еси; но постиже суд отсечением.

*Вольная уст моих благоволи же, Господи, и судьбам твоим научи мя.*

Доле тя, чистая, апостоли обстояху, горе же силы сретаху тебе, яко ангелов еси владычца и смертных.

*Душа моя в руку твоею выну, и закона твоего не забых.*

Плачь священный совершающе тебе, Дево, взываху: како тя божию палату покрыем землею мертволепно;

*Положиша грешницы сеть мне, и от заповедей твоих не заблудих.*

Како тя гробу предадим, чистая, сына и слова рай словесный, паче ума и слова.

*Наследовах свидения твоя во век, яко радование сердца моего суть.*
(с. 750)

Словесы божественными богопроповедники утешая, множество скорби разрешила еси, возглаголавши матерним образом к ним, Богомати.

*Приклоних сердце мое сотворити оправдания твоя в век за воздаяние.*

Чада Господа и сына моего! радости отшествия моего к Богу не претворяйте в плачь слезами вашими.

*Законопреступныя возненавидех закон же твой возлюбих.*

Ходатаица к Богу се отхожду превыше мира, с вами же есмь в мире присно, со Господем, якоже обещался есть.

*Помощник мой, и заступник мой еси ты: на словеса твоя уповах.*

ужасаемся прикоснутися всесвятому и богоприемному телу твоему, чистая, раби твои, и погребсти матерь живота.

*уклонитеся от мене лукавнующии, и испытаю заповеди Бога моего.*
(с. 751)

Кия одежды, кия пелены, Дево, и миры, кия же надгробныя песни погребению твоему принесем, чистая;

*Заступи мя по словеси твоему, и жив буду: и не посрами мене от чаяния моего.*

Царие земстии и богатии людстии молятся лицу твоему, Дево, яко дщери царя небеснаго.

*Помози ми, и спасуся, и поучуся во оправданиих твоих выну.*

Бог в матери почи на земли яко младенц, ныне же на небе почиет, и вселится Мати в Бозе.

*уничижил еси вся отступающыя от оправданий твоих, яко неправедно помышление их.*

Ныне мариам веселится, всенепорочное тело Господа, обоженное зрящи престоле божии.

*Преступающыя непщевах вся грешныя земли: сего ради возлюбих свидения твоя.*

Ныне услышала еси тамо неизреченныя глаголы, Дево, и безвестная и тайная премудрости яви тебе Бог. (с. 752)

*Пригвозди страху твоему плоти моя: от судеб бо твоих убояхся.*

Взятся от земли преславный град господень, о немже преславная глаголашася, и введеся в дом божий.

*Сотворих суд и правду, не предаждь мене обидящым мя.*

Взятся от земли земля неоскверненная и девственная, из\ неяже создася новый адам, праотца адама создатель.

*Восприими раба твоего во благо, да не оклеветают мене гордии.*

Небо ныне колесницу божию, тмочисленно святую, приемлет, со тмами ангелов преславно.

*очи мои изчезосте во спасение твое, и в слово правды твоея.*

Днесь от земли чистый и всесвятейший образ, новолепно возносится тамо, идеже первообразное бывает.

*Сотвори с рабом твоим по милости твоей, и оправданием твоим научи мя.*
(с. 753)

Благосоделанный образ, красоту земли преиз\ъобильную, ныне боголепно прелагает Бог на небо.

*Раб твой есмь, аз вразуми мя, и увем свидения твоя.*

Книга таинственная, в нейже написася божие слово, в руце Бога полагается, в написание небесных таин.

*Время сотворити Господеви, разориша закон твой.*

Яко голубица, уязвленная любовию, Дево, престол божий облетаеши отлетевши от гнезда, еже на земли.

*Сего ради возлюбих заповеди твоя паче злата и топазия.*

Земли и неба всецарице, дивная Марие, в царство введи славящих успение твое.

*Сего ради ко всем заповедем твоим направляхся, всяк путь неправды возненавидех.*

успи, чистая, успением твоим живоносным, утиши церкве соблазны, и утверди ю яко благая. (с. 754)

*Дивна свидения твоя: сего ради испыта я душа моя.*

Воспеваем ныне успение и погребение твое, чистая, и вси верно ублажаем тя, искуплени от смерти твоим рождением.

*Явление словес твоих просвещает и вразумляет младенцы.*

Тя, одр честный святый и богоприемный, на одре честно зрящи вопияху со плачем.

*уста моя отверзох и привлекох дух, яко заповедей твоих желах.*

Наляцы честная, приснодевая Дево Марие, и успевай, и царствуй во веки веков с богом.

*Слава отцу, и сыну, и святому духу.*

Безначальне Боже, соприсносущне слове и душе святый, вознеси рог Христиан, яко всемилостивый и благий.

*И ныне и присно, и во веки веков, аминь.*

Жизнь рождшая, всенепорочная чистая Дево, и к жизни преставльшаяся ныне, истинныя жизни сподоби и вся верныя.

*И паки вторый лик стих первый.*
(с. 755)

Достойно есть величати тя жизнодавца, возвеличившаго живоносное преставление матере твоея чистыя.

*Таже ектениа, и возглас:*

Яко святися и прославися всечестное и великолепое имя твое, отца, и сына, и святаго духа, ныне и присно и во веки веков.

*%[Статия третия.%]*

*Глас г~.*

*Призри на мя, и помилуй мя, по суду любящих имя твое.*

Роди вси песнь погребению твоему приносят, Дево;

*Стопы моя направи по словеси твоему, и да не обладает мною всякое беззаконие.*

Гряди семо вся тварь, песни исходныя принесем Деве.

*Избави мя от клеветы человеческия, и сохраню заповеди твоя.*

ученцы Христа моего, погребают тело матере Бога моего. (с. 756)

*Лице твое просвети на раба твоего, и научи мя оправданием твоим.*

Ангелов и архангелов чини предстояще воспевают невидимо.

*Исходища водная изведосте очи мои, понеже не сохраних закона твоего.*

Жены честныя со апостолы вопияху плачуще.

*Праведен еси Господи, и прави суди твои.*

Неискусомужная Дево, Мати Бога вышняго, како стерпим болезнь;

*Заповедал еси правду свидения твоя, и истину зело.*

Твое ныне отшествие, радость всему миру, нам же плачь скорбный.

*Истаяла мя есть ревность твоя, яко забыша словеса твоя врази мои.*

*От*
матерния любве твоея и попечения твоего да не останем сиры.

*Разжжено слово твое зело, и раб твой возлюби е.*

Свете наш Дево, како стерпим не зрети твоего сладкаго ока; (с. 757)

*Юнейший аз есмь и уничижен, оправданий твоих не забых.*

Како боголюбная твоя и богословная уста молчанием, увы, связашася!

*Правда твоя правда во век, и закон твой истина.*

*От*
матере учителя нашего не отступим, апостоли вопияху.

*Скорби и нужди обретоша мя, заповеди твоя поучение мое.*

На облацех паки предпослем тя, Дево, до небесных.

*Правда свидения твоя в век, вразуми мя и жив буду.*

Жезл святый, положенный во гробе, жизнь изращает.

*Воззвах всем сердцем моим, услыши мя Господи, оправдания твоя взыщу.*

Во гробе положися, мертвыя от гробов воздвигшая рождеством своим.

*Воззвах ти, спаси мя, и сохраню свидения твоя.*
(с. 758)

Камо отходиши Мати; друг и девственник сынолепно вопияше.

*Предварих в безгодии, и воззвах, на словеса твоя уповах.*

В радость сына твоего отходиши Богомати, и веселишися и радуешися.

*Предваристе очи мои ко утру, поучитися словесем твоим.*

Еда паки в кану на брак ныне позвана еси со апостолы;

*Глас мой услыши Господи, по милости твоей, по судьбе твоей живи мя.*

Поими Дево, к божественному твоему сыну и мене ныне, твое чадо.

*Приближишася гонящии мя беззаконием, от закона же твоего удалишася.*

Престави мя Мати, ныне твоим преставлением к рождшемуся из\ тебе.

*Близ еси ты Господи, и вси путие твои истина.*

Да сопредстоим на небеси славе, якоже при кресте страданию. (с. 759)

*Исперва познах от свидений твоих, яко в век основал я еси.*

Со тмами умов сниде Владыка: гефсимание, веселися.

*Виждь смирение мое, и изми мя, яко закона твоего не забых.*

ученков лик веселися, зря Господа во славе.

*Суди суд мой, и избави мя, словесе ради твоего живи мя.*

Вся земля да взыграет, Бога паки сходяща днесь зрящи.

*Далече от грешник спасение, яко оправданий твоих не взыскаша.*

Изыдем скоро во сретение Господа, паки снизшедшаго.

*Щедроты твоя многи Господи, по судьбе твоей живи мя.*

Да услышим вси Бога, собеседующа ныне матери всенепорочней.

*Мнози изгонящии мя, и стужащии ми, от свидений твоих не уклонихся.*
(с. 760)

О сладчайшая Мати, к сладчайшему сыну прииди радуяся.

*Видех неразумевающыя, и истаях, яко словес твоих не сохраниша.*

Виждь, се ныне сын твой прииде, во своя тебе прияти.

*Виждь, яко заповеди твоя возлюбих, Господи, по милости твоей живи мя.*

Приидох, глаголет, да пред\ лицем славы отца явится слава матере моея.

*Начало словес твоих истина, и во век вся судьбы правды твоея.*

Славлю твое Боже мой, к сыну матерь глаголет, крайнее благоутробие.

*Князи погнаша мя туне, и от словес твоих убояся сердце мое.*

Славлю тя сын мой, и покланяюся славе твоего величествия.

*Возрадуюся аз о словесех твоих, яко обретаяй корысть многу.*

Близ отца моего прииди, ближняя моя, от земли воставши. (с. 761)

*Неправду возненавидех и омерзих, закон же твой возлюбих.*

Ты сад заключенный, идеже древо жизни и безсмертия.

*Седмерицею днем хвалих тя о судьбах правды твоея.*

Ты еси источник запечатленный, в немже поток сладости всенеизреченныя.

*Мир мног любящым закон твой, и несть им соблазна.*

Песнословлю, сыне мой, божества твоего пребожественнаго державу.

*Чаях спасения твоего Господи, и заповеди твоя возлюбих.*

Песнословлю, Боже мой, снизхождение твое и человеколюбие.

*Сохрани душа моя свидения твоя и возлюби я зело.*

Прииди красная моя, да наслаждаешися красоты сына твоего и создателя.

*Сохраних заповеди твоя и свидения твоя, яко вси путие мои пред\ тобою, Господи.*
(с. 762)

Прииди, Мати моя, в радость божественную и в царство.

*Да приближится моление мое пред\ тя Господи, по словеси твоему вразуми мя.*

Прииди марие, идеже спокланяемь есть отец, сын, и дух.

*Да внидет прошение мое пред\ тя Господи, по словеси твоему избави мя.*

Что ти воздам богочеловече сыне мой, раба владыце;

*Отрыгнут устне мои пение, егда научиши мя оправданием твоим.*

Что ныне ти принесу на небеси, Боже мой, аще не душу и тело;

*Провещает язык мой словеса твоя.*

Славлю отца, воспеваю тя сына моего, и покланяюся духу.

*Яко вся заповеди твоя правда.*

Слава тебе, Богородице, слава твоему рождеству, слава и успению.

*Да будет рука твоя еже спасти мя, яко заповеди твоя изволих.*
(с. 763)

Адам и ева чудяхуся, зряще славу Девы.

*Возжелах спасение твое, Господи, и закон твой поучение мое есть.*

Иоаким и анна, блажени есте, рождше мирови дщерь.

*Жива будет душа моя, и восхвалит тя и судьбы твоя помогут мне.*

Препрославленную, в превыспренняя вселившуюся, яко матерь божию.

*Заблудих яко овча погибшее, взыщи раба твоего, яко заповедей твоих не забых.*

Мир церкви, людем твоим спасение даруй, твоим успением.

*Слава отцу, и сыну, и святому духу.*

О Троице Боже мой, отче, сыне и душе, помилуй мир!

*И ныне и присно, и во веки веков, аминь.*

Видети сына твоего царство, сподоби Дево твоя рабы.

*Таже оба лика стих первый:*

Роди вси песнь погребению твоему приносят, Дево. (с. 764)

*И потом благословенны, на глас е~.*

*Благословенная владычце, просвети мя светом сына твоего.*

Ангельский собор удивися, зря тебе в мертвых вменившуюся, душу же в руце Бога предавшую, и с богом возшедшую, пренепорочная, со славою божественною в небесная.

*Благословенная владычце, просвети мя светом сына твоего.*

Почто радость со слезами, богопроповедницы, растворяете; пришед близнец, свыше вразумляемь, приглашаше апостолом: видите вы пояс, и уразумейте, Дева воскресе от гроба.

*Благословенная владычце, просвети мя светом сына твоего.*

ученик, неверивый, владычце, воскресению сына твоего, ныне уверяет прочих о востании твоем, глаголя: рыдания время преста, не плачите, воскресение же Девы рцыте.

*Благословенная владычце, просвети мя светом сына твоего.*
(с. 765)

Богоносным, Дево, ученком собравшымся ко гробу твоему, и рыдающым, явивыйся фома рече, глаголя: что с мертвыми живую помышляете; воскресе бо, яко Бога родительница.

*Слава отцу, и сыну, и святому духу.*

Поклонимся отцу, и его сынови, и святому духу, святей Троице, во едином существе, с серафимы зовуще, свят, свят, свят еси Господи.

*И ныне и присно, и во веки веков, аминь.*

Жизнодавца рождши, к жизни нестареемей прешла еси: радость же Дево в печали место подала еси учеником, из\ гроба тридневно воставшая Дево, якоже и Господь.

Аллилуиа, аллилуиа, аллилуиа, слава тебе Боже. *[Трижды.]*

*Егда же поются благословенны, кадят два диакона. По благословенных ектениа малая.*

*Возглас:*
Яко тя хвалят вся силы небесныя, отца и сына и святаго духа, и тебе славу возсылают, ныне и присно, и во веки веков. (с. 766)

*Степенна, а~ антифон д~ гласа: От*
юности. *Таже прокимен, глас д~:*
Помяну имя твое во всяком роде и роде. *Стих:*
Слыши дщи и виждь, и приклони ухо твое. Всякое дыхание:

*От луки святаго евангелиа чтение.*

Во дни оны, воставши мариам, иде в горняя со тщанием во град иудов. И вниде в дом захариин, и целова елисавет. И бысть, яко услыша елисавет целование Мариино, взыграся младенец во чреве ея: и исполнися духа свята елисавет. И возопи гласом велиим, и рече: благословенна ты в женах, и благословен плод чрева твоего. И откуду мне сие, да прииде Мати Господа моего ко мне; се бо яко бысть глас целования твоего во ушию моею, взыграся младенец радощами во чреве моем. И блаженна веровавшая, яко будет совершение глаголанным ей от Господа. И рече Мариам: величит душа моя Господа, и возрадовася дух мой о Бозе спасе моем. Яко призре на смирение рабы своея, (с. 767) се бо от ныне ублажат мя вси роди. Яко сотвори мне величие сильный, и свято имя его. Пребысть же мариам с нею яко три месяцы, и возвратися в дом свой.

*Слава:*
Молитвами Богородицы: И ныне, тойже.

*Стихира, глас з~. Византиево.*

Егда преставление пречистаго твоего тела уготовляшеся, тогда апостоли обстояще одр, с трепетом зряху тя: и ови убо взирающе на тело, ужасом одержими бяху, петр же со слезами вопияше ти: о Дево, вижду тя ясно простерту просту, живота всех и удивляюся: в ней же вселися будущия жизни наслаждение. но о пречистая, молися прилежно сыну и Богу твоему, спастися стаду твоему невредиму.

*По сем:*
Спаси Боже люди твоя:

*И по возгласе канон минеи.*

*В сие время целуем святую икону, и помазует настоятель освященным елеем.*

*Ирмос по дважды. Канон чтем обоих творцев, не повторяюще стихов: катавасиа*
(с. 768) *поется обоими лики втораго творца:*
Отверзу уста моя.

*Песнь а~.*

*Ирмос:*
Преукрашенная божественною славою, священная и славная Дево память твоя, вся собра к веселию верныя, начинающей мариаме, с лики и тимпаны, твоему поющыя единородному: славно яко прославися.

Да провождают невещественный чинове небошественное в сион божественное тело твое: внезапу же стекшеся апостол множество, от конец, Богородице, тебе предсташа абие: с нимиже чистая, твою честную, Дево, память славим.

Победныя почести взяла еси на естество, чистая, Бога рождши: обаче же, подобящися творцу твоему и сыну, паче естества повинуешися естественным законом. темже умерши, с сыном востаеши вечнующи.

Девы отроковицы, с мариамиею пророчицею песнь исходную ныне воскликните, Дева бо и едина Богомати, ко приятию небесному преставляется. (с. 769)

Достойно, яко одушевленное тя небо, прияша небесная, пречистая, божественная селения: и предста светло украшена, яко невеста всенепорочная царю и Богу.

*Катавасиа:*
Отверзу уста моя, и наполнятся духа, и слово отрыгну царице матери, и явлюся светло торжествуя, и воспою радуяся тоя успение.

*Песнь г~.*

*Ирмос:*
Содетельная и содержительная всех, божия мудросте и сило, непреклонну, недвижиму церковь утверди Христе: един бо еси свят, во святых почиваяй.

Жену тя мертвену, но паче естества и матерь божию, видевше всенепорочная славнии апостоли, ужасно прикасахуся руками славою облистающей, яко богоприятное селение видяще.

Постиже руце досадительныя дерзаго, усечением суд нанес: Богу сохраншу честь одушевленному кивоту, славою божества, в немже слово плоть бысть.

*От*
мертвых чресл произведшися, естеством подобна чистая, исхождение разреши: (с. 770) рождши же сущую жизнь, к жизни преставися божественней и впостасней.

Лик богословов от конец, свыше же ангел множества, к сиону идяху, всесильным мановением, достодолжно владычце, твоему погребению служаще.

*Катавасиа:*
Твоя песнословцы Богородице, живый и независтный источниче: лик себе совокупльшыя духовно утверди, в божественней памяти твоей, венцев славы сподоби.

*Впакои, глас и~:*

Блажим тя вси роди Богородице Дево, в тя бо невместимый Христос Бог наш вместитися благоволи. блажени есмы и мы, предстательство тя имуще: день бо и нощь молишися о нас, и скиптры царствия твоими молитвами утверждаются. тем воспевающе вопием ти: радуйся благодатная, Господь с тобою.

*Песнь д~.*

*Ирмос:*
Речи пророков и гадания воплощение проявиша от Девы твое, Христе: сияние блистания твоего, (с. 771) во свет языков изыдет, и возгласит тебе бездна с веселием, силе твоей слава человеколюбче.

Видите людие, и чудитеся: гора бо святая, и явственная Богу, в небесныя обители превышше вземлется: небо земное в небесное и нетленное селение вселяемо.

Жизни присносущныя и лучшия, смерть твоя бысть прехождение чистая, от привременныя к божественней воистинну и непроходимей, преставляя тя чистая, в веселии сына зрети твоего и Господа.

Взяшася двери небесныя, и ангели воспеша: и прият Христос девства своея матере сосуд: херувими под\ъяша тя с веселием, серафими же славят радующеся.

Чудо бяше зрети, небо всех царя одушевленное, испражнения преходящее земная, яко чудна дела твоя: слава силе твоей Господи.

Аще и непостижный сея плод, имже небеса быша, погребения прият волею яко мертв: како погребения отвержется, неискусобрачно рождшая; (с. 772)

В преставлении твоем Мати божия, пространнейшее тело твое и богоприятное, ангельская воинства, священными крилы, трепетом и радостию покрываху.

*Катавасиа:*
Неизследный божий совет, еже от Девы воплощения тебе вышняго, пророк аввакум усмотряя зовяше: слава силе твоей Господи.

*Песнь е~.*

*Ирмос:*
Божию и неизреченную доброту, добродетелей твоих Христе исповем: от присносущныя бо славы, соприсносущное и впостасное возсиявый сияние, из\ девственныя утробы, сущым во тме и сени, воплощся, возсиял еси солнце.

Яко на облаце Дево, апостольский лик носимь, к сиону от конец, служити тебе, облаку легкому собирашеся: от нея же вышний Бог, сущым во тме и сени, праведное возсия солнце.

Труб богоприятнейшии языцы богословных мужей, благогласнейше Богородице вопияху, исходную возглашающе песнь духом: радуйся нетленный источниче, божия живоначальнаго и спасительнаго всем воплощения. (с. 773)

Да возгласят трубы богословов днесь: язык же многовещанный человеческий, ныне да восхвалит: да огласит же воздух, безмерным сияя светом: ангели да поют пречистыя Девы успение.

Сосуд подобаше избранный, пением ти весь удивляемь девице исходен, весь освящен Богови, всем богоприятен, и сей истинно являемый Богородице всепетая.

*Катавасиа:*
ужасошася всяческая, о честнем успении твоем: ты бо неискусобрачная Дево от земли преставилася еси к вечным обителем, и к безконечней жизни, всем воспевающым тя спасение подавающая.

*Песнь з~.*

*Ирмос:*
Морский пучинородный китов внутренний огнь, тридневнаго твоего погребения проображение, егоже иона пророк показася: спасен бо яко и предпослася, неврежден вопияше: пожру ти со гласом хваления Господи.

Дает тебе яже превыше естества, царь всех Бог: в рождестве бо Деву якоже сохрани, (с. 774) тако во гробе тело соблюде нетленно: и спрослави божественным преставлением, честь тебе яко сын матери даруя.

Воистинну тя яко светел свещник невещественнаго света, кадильницу златую божественнаго угля, во святая святых всели: ручку и жезл, скрижаль богописанную, ковчег святый, трапезу слова жизни, Дево рождество твое.

Из\ тебе жизнь возсия, ключи девства не рушивши: како убо пречистое и живоначальное твое тело, искушения смерти бысть причастно;

Жизни бывши храм, жизнь присносущную улучила еси: смертию бо к животу преминула еси, яже жизнь рождши воипостасную.

*Катавасиа:*
Божественное сие и всечестное совершающе празднество, богомудрии Богоматре, приидите руками восплещим, от нея рождшагося Бога славим.

*Кондак, глас в~:*

В молитвах неусыпающую Богородицу, и в предстательствах непреложное упование, гроб и умерщвление не удержаста: якоже бо живота (с. 775) матерь, к животу престави, во утробу вселивыйся приснодевственную.

*Икос:*
Огради моя помышления Христе мой, ибо стену мира воспети дерзаю, чистую матерь твою: на столпе глагол укрепи мя, и в тяжких мыслех заступи мя: ты бо взывающым и просящым верою, моления исполняеши. ты мне убо даруй язык приносен, и помысл непостыден: всякое бо даяние сияния от тебе низпосылается светоподателю, во утробу вселивыйся приснодевственную.

*Песнь з~.*

*Ирмос:*
Безстудней ярости же и огню, божественное желание сопротивляяся, огнь убо орошаше, ярости же смеяшеся, богодохновенною преподобных тривещанною цевницею, противовещая мусикийским органом посреди пламене: препрославленный отцев и наш Боже благословен еси.

Богоделанныя скрижали моисей, писанныя божественным духом, яростию сокруши: но сего Владыка, рождшую неврежденну в небесныя (с. 776) сохрань домы, ныне внутрь всели. с нею играюще вопием Христу: препрославленный отцев и наш Боже благословен еси.

В кимвалех усты чистыми, мусикийски же сердцем светлым, доброгласною трубою, высокою мыслию, Девы и чистыя в нарочитый избранный день преставления, детельными плещуще руками вопием: препрославленный отцев и наш Боже благословен еси.

Богомудрии соберитеся людие: божия бо славы селение, от сиона преставляется к небесному жилищу, идеже глас чист празднующих, глас несказаннаго радования, и в веселии вопиющих Христу: препрославленный отцев и наш Боже благословен еси.

Юноши и девы, Девыя же и Богоматре память чтуще, старцы и князи, царие и судии пойте: отец наших Господи и Боже благословен еси.

Да вострубят трубою духовною горы небесныя, да радуются холми, и да играют божественнии апостоли: царица к сыну преставляется, с ним царствующи. (с. 777)

Всесвященное преставление, божественныя твоея и нетленныя матере, премирныя вышних сил совокупи чины, веселитися с сущими на земли, тебе поющими: Боже благословен еси.

*Катавасиа:*
Не послужиша твари богомудрии паче создавшаго, но огненное прещение мужески поправше, радовахуся поюще: препетый отцев Господь и Бог благословен еси.

*Песнь и~.*

*Ирмос:*
Пламень орошающь преподобныя, злочестивыя же попаляющь, ангел божий всемощный показа отроком: живоначальный же источник содела Богородицу, тлю смерти и живот точащу, поющым: содетеля единаго поим избавленнии, и превозносим во вся веки.

Глаголы последоваху божественному ковчегу священному, все множество богословов в сионе: камо идеши ныне скиние, зовуще, Бога живаго; не престай призирающи верою поющыя: содетеля единаго поем избавленнии, и превозносим во вся веки.

Якоже воздевши руце, исходиши всенепорочная, руце имиже Бога носила еси плотию, (с. 778) со дерзновением яко Мати рекла еси к рожденному: яже ми дал еси, во веки сохрани, вопиющыя тебе: содетеля единаго поем избавленнии, и превозносим во вся веки.

Память твою чистая Дево, начала же и власти и силы, ангели, архангели, престоли, господства, херувими славят, и страшнии серафими, человеческий же род поем, и превозносим во вся веки.

Иже странно вселивыйся Богородице, в чистое чрево твое воплощаемь, сей всесвященный дух твой приемь, у себе упокои, яко должник сын. темже тя поем Дево, и превозносим во вся веки.

О выше ума чудес приснодевы же и Богоматре! во гроб бо всельшися, показа рай. емуже предстояще днесь, радующеся поем: Господа пойте дела, и превозносите его во вся веки.

*Катавасиа:*
отроки благочестивыя в пещи, рождество Богородичо спасло есть. тогда убо образуемое, ныне же действуемое, вселенную всю воздвизает пети тебе: Господа пойте дела, и превозносите его во вся веки. (с. 779)

*На ф~ песни*
Честнейшую *не поем, но поем припевы праздника:*
Роди вси блажим тя едину Богородицу: *или,*
Ангели успение пречистыя видевше удивишася, како Девая восходит от земли на небо.

*Таже ирмос:*
Побеждаются естества уставы: *И вторый лик поет тойже припев и ирмос. И на кийждо тропарь поют тойже припев по единожды.*

*Песнь ф~.*

*Ирмос:*
Побеждаются естества уставы, в тебе Дево чистая: девствует бо рождество, и живот пред\ъобручает смерть: по рождестве Дева, и по смерти жива, спасаеши присно Богородице наследие твое.

Дивляхуся ангельския силы, в сионе смотряюще своего Владыку, женскую душу руками носящаго: пречисто бо рождшей, сынолепно провозглашаше: гряди чистая, с сыном и богом прославлена буди.

Опрята лик апостольский богоприятное тело твое, со страхом зряще, и гласом велиим (с. 780) вещающе: в небесныя домы к сыну восходящи, спасаеши присно Богородице наследие твое.

Посем втораго канона припев поют на кийждо тропарь, по единожды. Приидите в сион, на божественную и тучную гору живаго Бога, возрадуемся, Богородицу зряще: к зело бо лучшей и божественней сени, яко матерь, сию во святая святых Христос престави.

Приидите вернии, ко гробу приступим божия матере, и об\ъимем сердцы и устнами очесы и лицем чисто прикасающеся, и почерпающе исцелений независтныя дары от источника приснотекущаго.

Приими от нас песнь исходную Мати живаго Бога, и светоносною твоею и божественною осени благодатию: Христолюбным людем мир, грехов оставление поющым и душам спасение подающи.

*Таже оба лика сшедшеся вкупе, поют втораго канона припев и катавасию.*

*Катавасиа:*
Всяк земнородный да взыграется духом просвещаемь, да торжествует же безплотных умов (с. 781) естество, почитающее священное преставление Богоматре, и да вопиет: радуйся всеблаженная Богородице, чистая приснодево.

*И поклон.*

*Светилен. Подобен:*
Небо звездами.

Апостоли от конец совокупльшеся зде, в гефсиманстей веси, погребите тело мое: и ты сыне и Боже мой, приими дух мой. *[Трижды.]*

*На хвалитех стихиры на д~, глас д~.*

*Подобен:*
Яко добля:

В славном успении твоем небеса радуются, и ангельская возрадовашася воинства: вся же земля веселится, песнь тебе исходную провозглашающи, матери всеми владычествующаго, неискусобрачная пресвятая Дево, яже род человеческий избавльшая прародительнаго осуждения. [Дважды].

*От*
конец стекошася апостолов лучшии, богоначальным мановением, погребсти тя, и от земли вземлему тя к высоте зряще, глас гавриилов радостию вопияху тебе: радуйся (с. 782) носило божества всего: радуйся едина, земная с вышними рождеством твоим совокупльшая.

Яже живот рождшая, к жизни преминула еси, честным успением твоим, безсмертней, дориносящым тя ангелом, началом и силам, апостолом и пророком, и всей твари: приемшу же нетленными дланми сыну твоему, непорочную душу твою, Дево Мати богоневесто.

*Слава, и ныне, глас з~:*

На безсмертное твое успение, Богородице Мати живота, облацы апостолы по воздуху восхищаху, и по миру разсеянныя, во едином лице предсташа пресвятому твоему телу: еже и погребше честно, глас тебе гавриилов поюще вопияху: радуйся благодатная Дево, Мати безневестная, Господь с тобою. с ними же яко сына твоего и Бога нашего моли, спастися душам нашым.

*Славословие великое. По славословии тропарь:*
В рождестве девство сохранила еси. *В конце а~ часа, вместо*
Взбранной воеводе, *поется кондак:*
В молитвах неусыпающую. (с. 783)

*Наутрие пред\ водоосвящением, чтется акафист на успение пресвятыя Богородицы, и по водоосвящении окропляются кресты и малыя хлебы для раздаяния народу.*

*По литургии крестный ход со святыми иконы округ церкви, и посем бывает раздаяние святых крестов и благословенных хлебов народу.*

