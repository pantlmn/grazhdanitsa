<::лат>  OCR:

<::рус>  Библиотека святоотеческой литературы

<::лат>  http://orthlиb.rу

<::слав>

(л. рн~з)

*[глава к~и] СЛуЖБА ВОСКР\СНАЯ*

*шестаго гласа.*

*В субботу вечера, на малей вечерни,*

*на Господи воззвах, стихиры на д~, глас з~, повторяюще первую.*

*Стих: От стражи утренния до нощи, от стражи утренния да уповает Исраиль на Господа.*

Победу имеяй Христе:

Днесь Христос смерть поправ:

Тебе Господи, сущаго по всей твари:

*Слава, и ныне, Богородичен:*

Достойно есть яко воистинну блажити тя Богородицу: в твое бо пречистое вшед чрево всех содетель, плоть бысть, не преложився естеством, ниже мечтався о смотрении, но восприятей из\ тебе словесно одушевленней плоти соединився, по впостаси: отнюдуже благочестно во обоих естествах являющихся разнство творим. того моли честная пресвятая, низпослати нам мир и велию милость.

*На стиховне стихира воскресна, глас з~:*

Воскресние твое Христе Cпасе:

*И иныя стихиры пресвятыя Богородицы.*

*Подобен:*
Всю отложивше:

*Стих:*
Помяну имя твое во всяком роде и роде.

Клятвою яко обеща твоему праотцу древле Бог прелетный, в последняя лета соверши, произшед пречистая, от чрева твоего божественнаго: ибо воистинну возсия из\ тебе Господь, дланию содержай концы: егоже и мне благоуветлива (л. рн~з об.)сотвори в час судный Дево Марие, того царствия мя получити, добродетелей возвышением, и страстей умерщвлением.

*Стих: Слыши дщи и виждь, и приклони ухо твое.*

ума чистотою исаиа Дево издалеча прорече, родити имущую создателя всея твари тя честная пречистая: ты бо явилася еси едина во веки всенепорочная. темже тя молю, оскверненную мою душу очисти, и светлости божественныя общника мя покажи, и божественнаго сына твоего стояния деснаго, егда сядет, якоже писано есть, судити миру всему.

*Стих: Лицу твоему помолятся богатии людстии.*

Смерти разрушение рождеством твоим явися: ты бо отроковица еси живота нетленнаго пребывание. темже тя молю: во гробех адовых страстей моих слежащаго ты воскреси, и к веселию и оживлению Дево руководи, ко блаженному воздаянию, и негибленныя и божественныя сподоби радости: идеже сладость присносущная, идеже свет невечерний.

*Слава, и ныне, Богородичен:*

Приидите вси языцы, во гласе радования пресвятую Деву и Богородицу восхвалим, человеческаго существа горнило, неизреченных чудес делателище, о той бо быша новая: безначальный начинается, слово одебелевает, Бог человек бывает, да Бога человека соделает, не пременением естеств, но соединением по впостаси: происходит бо един от двою сопротивных, во двоих совершенных естествах нераздельне познаваемый, хотетельне же и детельне по обою существу: тойже по истотному веруемь бывая, ради спасительнаго смотрения, Христос Бог наш, мирови подая очищение, мир и велию милость.

*Таже,*
Ныне отпущаеши: *Трисвятое.*

*И по*
отче наш, *тропарь воскресн.*

*Слава, и ныне, Богородичен его.*

*И отпуст.*

(л. рн~з)

*На велицей вечерни,*

*на Господи воззвах, поставим стихов и~: и поем настоящыя воскресны стихиры. Глас з~.*

*Стих: Изведи из\ темницы душу мою, исповедатися имени твоему.*

Победу имеяй, Христе, юже на ада, на крест возшел еси: да во тьме смерти седящыя воскресиши с собою иже в мертвых свободь: источаяй живот от своего света, всесильне Cпасе, помилуй нас.

*Стих: Мене ждут праведницы, дондеже воздаси мне.*

Днесь Христос смерть поправ, якоже рече, воскресе, и радование мирови дарова, да вси взывающе, песнь тако рцем: источниче жизни, неприступный свете, всесильне Cпасе, помилуй нас.

*Стих: Из\ глубины воззвах к тебе Господи, Господи услыши глас мой.*

Тебе Господи, сущаго по всей твари, грешнии камо бежим; на небеси сам живеши: во аде попрал еси смерть. во глубины морския; тамо рука твоя Владыко. к тебе прибегаем, тебе припадающе молимся: воскресый из\ мертвых, помилуй нас.

*Ины стихиры восточны@, глас тойже.*

*Стих:*
Да будут уши твой внемлюще гласу моления моего.

Крестом твоим, Христе, хвалимся, и воскресние твое поем и славим: ты бо еси Бог наш, разве тебе иного не вемы.

*Стих: Аще беззакония назриши Господи, Господи кто постоит; яко у тебе очищение есть.*

Выну благословяще Господа, поем воскресние его: крест бо претерпевый, смертию смерть погуби.

(л. рн~з об.)

*Стих: Имене ради твоего потерпех тя Господи, потерпе душа моя в слово твое, упова душа моя на Господа.*

Слава силе твоей Господи, яко упразднил еси державу имущаго смерти: обновил еси нас крестом твоим, даруяй нам живот и нетление.

*Стих: От стражи утренния до нощи, от стражи утренния да уповает Исраиль на Господа.*

Погребение твое Господи, узы адовы сокрушившее растерза, еже из\ мертвых воскреснием, мир просвети: Господи слава тебе.

*Таже минеи стихиры святаго.*

*Слава, святаго, аще имать, аще ли ни: Слава, и ныне, Богородичен:*

*Ины стихиры Богородице, творение павла аморрейскаго, глас г~.*

*Стих: Яко у Господа милость, и многое у него избавление, и той избавит Исраиля от всех беззаконий его.*

Видящи немощь мою телесную, и душевное страдание, и сердечное озлобление, посещения сподоби мя божественнаго, всенепорочная Дево: спаси мя, молюся, теплыми твоими молитвами.

*Стих: Хвалите Господа вси языцы, похвалите его вси людие.*

Всех преидох, владычце, согрешеньми: но множества сих девице очищши, милостей получити ми, чистая, сподоби, в будущем суде сына и Бога твоего.

*Стих: Яко утвердися милость его на нас, и истина господня пребывает во век:*

Множество согрешений моих, зовущаго очисти чистая, и чувствий моих неуставная движения молитвенным мечем ссецы: яко да верою и любовию пою твое безсеменное рождество.

*Слава, и ныне, Богородичен:*

Кто тебе не ублажит, пресвятая Дево; кто ли не воспоет твоего пречистаго рождества; безлетно бо от отца возсиявый сын единородный, тойже от тебе чистыя пройде неизреченно (л. рн~и) воплощься, естеством Бог сый, и естеством быв человек нас ради, не во двою лицу разделяемый, но во двою естеству, неслитно познаваемый: того моли чистая всеблаженная, помиловатися душам нашым.

*Вход:*
Свете тихий:

*Прокимен дне:*
Господь воцарися: *и прочее по обычаю.*

*На стиховне стихиры, глас з~.*

Воскресние твое Христе Cпасе, ангели поют на небесех: и нас на земли сподоби чистым сердцем тебе славити.

*[По алфавиту.] Стих: Господь воцарися в лепоту облечеся.*

Врата сокрушив медная, и вереи адовы сотрый, яко Бог всесилен, род человеческий падший воскресил еси. сего ради и мы согласно вопием: воскресый из\ мертвых Господи, слава тебе.

*Стих: Ибо утверди вселенную, яже не подвижится.*

Тления нас древняго Христос исправити хотя, на кресте пригвождается, и во гробе полагается. егоже мироносицы жены со слезами искаху, плачуще глаголаху: увы нам Cпасе всех, како изволил еси во гробе вселитися; вселивыйся же хотяй, како украден был еси; како преложился еси; кое же место, твое живоносное скры тело; но Владыко, яко обещался еси нам, явися, и утоли от нас рыдание слез. плачущымся же им, ангел к ним возопи: от плача преставше апостолом рцыте: яко воскресе Господь: мирови даруяй очищение, и велию милость.

*Стих: Дому твоему подобает святыня:*

Распныйся яко восхотел еси, Христе, и смерть погребением твоим пленивый, тридневен воскресл еси, яко Бог со славою, мирови даруяй безконечную жизнь, и велию милость.

*Слава, и ныне, Богородичен:*

Творец и избавитель мой пречистая, Христос Господь, из\ твоих ложесн прошед, в мя оболкийся, первыя клятвы адама свободи. темже ти всечистая, яко божии матери же и (л. рн~и об.) Деве воистинну, вопием немолчно: радуйся ангельски, радуйся владычце, предстательство и покрове, и спасение душ наших.

*Таже,*
ныне отпущаеши: *Трисвятое,*

*и по*
отче наш: *глаголем тропарь воскресн, глас з~:*

Ангельския силы на гробе твоем, и стрегущии омертвеша, и стояше Мариа во гробе, ищущи пречистаго тела твоего. пленил еси ад, не искусився от него, сретил еси Деву, даруяй живот: воскресый из\ мертвых Господи, слава тебе.

*Слава, и ныне, Богородичен:*

Благословенную нарекий твою матерь, пришел еси на страсть вольным хотением возсияв на кресте, взыскати хотя адама, глаголя ангелом: срадуйтеся мне, яко обретеся погибшая драхма. вся мудре устроивый, Боже наш, слава тебе.

*Таже и отпуст.*

*В субботу на повечерии,*

*канон пресвятей Богородице, глас з~.*

*Песнь а~.*

*Ирмос:*
Яко по суху пешешествовав Исраиль, по бездне стопами, гонителя фараона видя потопляема, Богу победную песнь поим, вопияше.

Неоскудную благодать имущи яко божественную, Мати безневестная, к тебе прибегающих не презри, от бед и скорбей присно спасающи.

Се время наста мне уныния, востани пречистая владычце, и помощи даждь ми руку: ты бо мир божественнаго веселия исполнила еси.

*Слава:*
Державный твой покров богородительнице, яко заступница сущи, даждь мне вскоре, напастьми одержиму, и невредна от сих сохрани мя.

(л. рн~ф)

*И ныне:*
Души моей смерть притекает, искушения же ненавидящих, яко аспиды обыдоша погубити мя: но сама мя Богородице спаси.

*Песнь г~.*

*Ирмос:*
Разширишася на враги моя уста моя, яко утвердися о Господе сердце мое.

умерщвленную душу мою прегрешеньми, живот яко рождшая Богородице, оживи.

*От*
всякаго искушения соблюди к тебе прибегающих Богородице, упование наше.

*Слава: От*
востающих на мя напастей горько, спаси мя Мати Господа моего пренепорочная.

*И ныне:*
Яже мирови спасение подающи, божественным рождеством твоим, от бед мя премени.

*Песнь д~.*

*Ирмос:*
услыша пророк пришествие твое, Господи, и убояся, яко хощеши от Девы родитися и человеком явитися, и глаголаше: услышах слух твой, и убояхся, слава силе твоей, Господи.

Изнеможе нищетою крепость души моея, богородительнице, и лютое на мя омрачение нападе, от прегрешений имый наход: призри яко светоносный облак божий, и просвети мя, молюся.

Бури зол моих, и смущение прегрешений, преложи в тишину спасения, яко сущи пристанище всенепорочная: рыкающе ищут мя яко львове пожрети, пагубы тех избави мя, молюся.

*Слава:*
В нощи и во дни, на земли же и в мори и на всяком месте спасение твердое сущи Богородице, покрове непобедимый спасай мя: по Бозе бо на тя воистинну Христиане уповаем.

*И ныне: От*
великих и различных прегрешений же и напастей всегда спасаеши мя: темже яко рождшую тя Господа (л. рн~ф об.) молю, и к тебе прибегаю, непобедимей помощи скорбящым: от бед изведи мя мольбами твоими.

*Песнь е~.*

*Ирмос:*
Свет возсияй миру, Христе, просвети сердце мое, от нощи тебе зовуща, и спаси мя.

Спасения тя покров славим, слова Мати всенепорочная, навет не боящеся человеческих.

Имуще тя стену необориму, искушений же и печалей востания избавляемся, пречистая.

*Слава:*
Изми мя от злых человек языка, чистая: якоже бо бритва из\ъострися, погубити иский душу мою горько.

*И ныне:*
Прилежно ти припадаю моляся, яко Мати зиждителя моего, одержащих мя бед свободи.

*Песнь з~.*

*Ирмос:*
Китом пожрен греховным, вопию тебе Христе: яко пророка из\ истления мя свободи.

Горести вкус прием, божественныя сладости отчуждихся пречистая. темже вопию ти: даруй ми помощь.

Омрачение страстей раба мя тли содела: темже свет рождшая, свободи мя владычце.

*Слава:*
Согласно тебе и верно исповедаюся пречистая, и пожру ти жертву, тобою избавлься скорби.

*И ныне:*
Отверзошася на мя неправды уста владычце: темже мя яко заступница сих вскоре свободи.

*Таже,*
Господи помилуй, *трижды.*

*Слава, и ныне, кондак, глас з~.*

Предстательство христиан непостыдное, ходатайство ко творцу непреложное, не презри грешных молений гласы: но предвари яко благая на помощь нас, верно зовущих ти: ускори на молитву, и потщися на умоление, предстательствующи присно Богородице, чтущих тя.

(л. р~кс)

*Песнь з~.*

*Ирмос:*
Росодательну убо пещь содела ангел преподобным отроком, халдеи же опаляющее веление божие, мучителя увеща вопити: благословен еси Боже отец наших.

Искушения души моея, юже тучнии юнцы ныне обыдоша, пресвятая Дево, сама мя сих свободи.

Защищающи тощно в беде сущих, и в печали радость, Богородице, подающи всегда.

*Слава:*
Побеждена мя всего отчаянием дел и печали, огради мя Дево, яко покров всем нерушимый.

*И ныне:*
Предстательством твоим избавляемся бед и скорбей, и обретаем богатство велие неистощаемое.

*Песнь и~.*

Ирмос. Из\ пламене преподобным росу источил еси, и праведнаго жертву водою попалил еси: вся бо твориши, Христе, токмо еже хотети. тя превозносим во вся веки.

*От*
человеческих снедаюся озлоблений, и молюся: Богородице, избави мя суетнаго совета их.

Победихся в печалех искушении моими, и молюся: владычце, от сих мя спаси невредима.

*Слава:*
Спаси мя чистая, от человека льстива, и языка, и уст, и мучительства, и всякия нужды.

*И ныне:*
Иже нравом прельщаемь есмь, без\ ответа сый Богородице, зову: всяческих мя избави зол.

*Песнь ф~.*

*Ирмос:*
Еже радуйся от ангела приимшая, и рождшая создателя твоего, Дево, спаси тя величающыя.

Милостива ми в печалех жития, Богородице, буди, и спаси от бед ныне прибегающаго к тебе.

Воистинну едина на земли и в мори, явилася еси чистая, кров неразоримь, прибегающым к тебе несумненною душею.

(л. р~кс об.)

*Слава:*
Без\ ума себе всяческими поработивша лютыми паденьми, мольбами твоими свободу подаждь ми всепетая.

*И ныне:*
Тя надежду и заступление твердое стяжав чистая, величая тя яко Богу, песнь верою скончаваю.

*Таже,*
Достойно есть: *И трисвятое. И по*
отче наш: *Кондак гласа. И прочее по обычаю. И отпуст.*

*В неделю утра,*

*начало полунощницы.*

*Иерей:*
Благословен Бог наш. *И мы глаголем:*
Аминь. Слава тебе, Боже наш, слава тебе. Царю небесный: *Трисвятое,*
Пресвятая Троице: отче наш: *иерей:*
Яко твое есть царство: Господи помилуй, *в~и*
Слава, и ныне: Приидите, поклонимся: *трижды псалом н~:*
Помилуй мя, Боже:

*И абие глаголем:*

*Канон пресвятей и живоначальней Троице, [егоже краестрочие: Шестое пение приношу тебе божество].*

*Творение митрофаново. Глас з~.*

*Песнь а~.*

*Ирмос:*
Яко по суху пешешествовав Исраиль, по бездне стопами, гонителя фараона видя потопляема, Богу победную песнь поим, вопияше.

*Припев:*
Пресвятая Троице Боже наш, слава тебе.

Три впостаси поем богоначальны единственнаго естества, неизменный зрак благаго человеколюбца Бога, прегрешений очищение нам дарующаго.

Пресущный едине и трисиянный начертаньми Господи, в божестве едином сый, вразуми нас, и сподоби твоего божественнаго сияния.

*Слава:*
Невестоукрасив павел юже от язык церковь, единому тебе триипостасному Богу покланятися научи, от негоже, и имже, и в немже вся быша.

(л. ркс~а)

*И ныне, Богородичен:*

Из\ чрева твоего пройде умное, Богородице, солнце, и осия нас трисветлаго божества зарями: егоже поюще, благочестно тя ублажаем.

*Песнь г~.*

*Ирмос:*
Несть свят, якоже ты, Господи Боже мой, вознесый рог верных твоих блаже, и утвердивый нас на камени исповедания твоего.

украсив, трисветлый Боже, чины небесныя, устроил еси пети тя трисвятыми гласы, с нимиже приими и нас, воспевающих твою благость.

Едино непреложное троичное, сообразное единственное богоначалие поюще, молим тя тепле, грехов многих низпослати ныне нам прощение.

*Слава:*
уме безначальный отче, сообразный божий слове, и душе божественный, благий и правый, воспевающыя верно твою державу, соблюди яко благоутробен.

*И ныне, Богородичен:*

Пажить потреби тли, человек по существу быв Бог мой во утробе твоей чистая, и родоначальники прежняго осуждения един свободи.

*Таже,*
Господи помилуй, *трижды.*

*Седален, глас з~:*

*Подобен:*
Еже о нас:

Владыко Боже, призри с небесе, и виждь наше смирение, яко щедр, и умилосердися человеколюбче преблагий: ни откуду бо надеемся прощение получити злых, имиже согрешихом: темже буди с нами, и никтоже на ны.

*Слава, и ныне, Богородичен:*

Владычце чистая, призри Богородице, виждь наших язв болезни, и умилосердися пречистая, и исцели совестное жжение, твоею милостию орошающи, и вопиющи рабом твоим: аз есмь с вами, и никтоже на вы.

(л. ркс~а об.)

*Песнь д~.*

*Ирмос:*
Христос моя сила, Бог и Господь, честная церковь боголепно поет взывающи, от смысла чиста о Господе празднующи.

Возвышаяй мысль, единице трисветлая, и душу и сердце твоих певец скоро возведи, и сияния твоего и светлости сподоби.

Претвори и преобрази от злобы мя всякия к добродетели, едина неиз\ъображенная и неизменная Троице, и твоими зарями просвети.

*Слава:*
Помыслив прежде, мудре составил еси ангелов чины, служительныя твоея благости, триипостасная единице: с нимиже приими мою хвалу.

*И ныне, Богородичен:*

Иже естеством несозданный и Бог присносущный, созданное восприем человеческое естество, воз\ъобрази во святей твоей утробе, Богородице приснодево.

*Песнь е~.*

*Ирмос:*
Божиим светом твоим, блаже, утренюющих ти душы любовию озари, молюся, тя ведети, слове божий, истиннаго Бога, от мрака греховнаго взывающа.

Помышляюще естество богоначальное, промыслительное и спасительное всех сущее Владыко, трисветлое же едино, к тебе утренюем прощения просяще грехопадений.

отче безначальный Боже, и соприсносущный сыне, и душе святый, утверди, единоначальная Троице, твоя певцы, и от всякия напасти избави и скорби.

*Слава:*
управляяй сияньми богодетельными, и к благоугождению твоего триипостаснаго божества, солнце славы, наставляя мя присно, и божественнаго царствия сотвори причастника.

*И ныне, Богородичен:*

Иже вся носяй, и соблюдаяй всесильною твоею рукою, слове божий неизменне, сохрани и соблюди тя славящыя, молитвами рождшия тя Богоматре.

(л. ркс~в)

*Песнь з~.*

*Ирмос:*
Житейское море воздвизаемое зря напастей бурею, к тихому пристанищу твоему притек, вопию ти: возведи от тли живот мой, многомилостиве.

Премудрость и разум, богоначалие трисветлое певцем твоим даруй, и доброты лучами светодетельныя твоея благости, осияватися всех сподоби. *[Дважды.]*

*Слава:*
Свете нераздельный по существу, трисиянне, вседержительне, неприступне, сердца озари, верно хвалящих державу твою, и к божественней любви впери.

*И ныне, Богородичен:*

В тя вселися, приснодево, яве содержитель и Господь всех, и единому трисиянному зраку божества человеки покланятися научил есть.

Господи помилуй, *трижды.*

*Седален, глас з~.*

*Подобен:*
Еже о нас:

отче и сыне, со духом святым, призри на ны верою тебе покланяющыяся, и славящыя державу твою, благоутробне, со огненными бреннии: иного бо разве тебе не вемы, и возопий поющым тя: аз есмь с вами, и никтоже на вы.

*Слава, и ныне, Богородичен:*

Призри на ны, всепетая Богородице, возсияй просвещение сердцам омраченным, и озари стадо твое пречистая, елико бо хощеши и можеши, яко Мати сущи зиждителя твоего. и возопий молящым тя: аз есмь с вами, и никтоже на вы.

*Песнь з~.*

*Ирмос:*
Росодательну убо пещь содела ангел преподобным отроком, халдеи же опаляющее веление божие, мучителя увеща вопити: благословен еси Боже отец наших.

Крепкую мне мысль устрой, трисветлая начертаньми единице, еже хранити и соблюдати божественныя заповеди (л. ркс~в об.) твоя, и всегда пети тебе верно: благословен еси Боже отец наших.

Яко тождеством естества поемый, неизреченно единственный Боже, лицы же Троицы нося число, соблюди всех нас от различных искушений и обстояний.

*Слава:*
Соестественна и соприсносущна славим единаго тя по существу Бога, свойствы неслиянне впостасными, Троице, различное просто предлагающе, во зраце непременнем яве.

*И ныне, Богородичен:*

Бог пресущный прият пречистая, от чрева твоего чистаго, наше человеколюбезне смешение яве, и всех научи вопити: благословен еси Боже отец наших.

*Песнь и~.*

*Ирмос:*
Из\ пламене преподобным росу источил еси, и праведнаго жертву водою попалил еси: вся бо твориши, Христе, токмо еже хотети, тя превозносим во вся веки.

Очищение прегрешений скоро подаждь ми, и страстей многообразных избавление, сообразная Троице, единице триипостасная: да тя славлю во вся веки.

Волитель милости извествован, яко Бог милостив, всех помилуй, трисветлая единице, и Троице преблагая, славословящих твое величествие.

*Слава: От*
света присносущнаго отца, света соприсносущна рождшася слова, со духом исходным светом, верою славим, и превозносим во вся веки.

*И ныне, Богородичен:*

Врача человеком пречистая родила еси, всесильнаго слова, Христа Господа, прародительныя язвы всех исцеляюща, превозносящих его во веки.

*Песнь ф~.*

*Ирмос:*
Бога человеком не возможно видети, на негоже не смеют чини ангельстии взирати: тобою же, всечистая, явися человеком слово воплощенно, егоже величающе с небесными вои тя ублажаем.

(л. ркс~г)

Зрети чинове херувимстии, Владыко, доброты твоея славы не могуще, крилы покрывающеся, непрестанно троичную песнь вопиют, и триипостасную твоего богоначалия единственнаго державу славяще.

Твоя сияния солнце незаходимое, твоих рабов подаждь сердцам, и просвети душы, и избави от многих прегрешений, едине всемилостиве, и триипостасне, и нетленныя твоея жизни нас сподоби.

*Слава:*
Еже свет единочестный, и трисолнечный, и светодетельный, божество сущее, озари верою тя поющих и от мрачнаго избави злодейства, и сподоби светлейших твоих селений, яко преблагий.

*И ныне, Богородичен:*

Премудре человека прежде созда сын твой, Дево, и истлевшаго обнови тобою, всепетая: и божественнаго света зари невечерния всех исполни, тя Богородицу истинною верою славящих.

*Таже припевы григориа синаита:*

Достойно есть яко воистинну, славити тя Бога слова, егоже трепещут и трясутся херувимы, и славословят силы небесныя, воскресшаго тридневно из\ гроба Христа жизнодавца страхом прославим.

Воспоим вси боголепно песньми божественными, отца, и сына, и духа божественнаго, триипостасную державу, едино царство и господьство.

Юже поют вси земнороднии, и славословят силы небесныя, от всех верно покланяемую, единицу по существу триипостасную.

Господоначальную херувим, и богоначальную без\ сравнения серафим, нераздельную Троицу во единице, сущее богоначалие тя величаем.

отцу безначальному и Богу, собезначальному слову со духом покланяюся: неразлучное едино соединяемое существо, тричисленную единицу песньми почтим.

(л. ркс~г об.)

Лучезарныя твоя молния возсияй ми, Боже мой триипостасне, вседетелю, и дом мя покажи твоея неприступныя славы, светел и светоносен и неизменен.

Егоже трепещут и трясутся херувими и славословят ангельская воинства, от Девы неизреченно воплощшагося Христа жизнодавца страхом прославим.

*Таже, Трисвятое.*
Пресвятая Троице: отче наш: *Впакои гласа.*
Господи помилуй, *м~.*
Слава, и ныне: Честнейшую херувим: *И возглас от священника:*
Боже ущедри ны:

*И молитва глаголется от иереа:*

Всемогущая и животворящая святая Троице, и светоначальная, яже мирную всякую и премирную тварь, за едину благость от не сущих приведый, и промышляя, и содержащи, иже по прочих твоих неизреченных о земном роде благодеяниих, и покаяние нам, ради плотскаго неможения, до смерти даровавый: не остави нас окаянных в лукавых наших деяниих умрети, ниже злоначальнику и завистцу и губителю посмешство быти: зриши бо, благосерде, елик убо онаго на нас навет и вражда, елико же и наше страстование и слабость и небрежение. Но неоскудныя твоя благости соделай на нас, молим на всякий день и час прогневающии тя, честных и животворных заповедей преступлением. И вся убо всего прешедшаго живота нашего, и до нынешняго часа согрешенная нами, в деяниих или глаголаниих или в помышлениих, остави и прости. Сподоби же нас, прочее скончати житие в покаянии, и умилении, и соблюдении святых твоих повелений. Аще убо сладостию прельстившеся, многообразне согрешихом, или мерзкими похотьми неполезными и вредными обольстившеся препроводихом: Аще гневом и яростию подвигшеся безсловесною, кого брата нашего оскорбихом: Аще языком неизбежных и стропотных, и крепких сетей об\ъяхомся: Аще коим чувств наших, или всеми, (л. ркс~д) волею, или неволею, ведуще или не ведуще, от восхищения или поучения, безумно поползохомся: Аще же лукавыми помыслы и суетными совесть осквернихом: Аще ли коим другим образом прегрешихом от предприятия и обычая томими злаго, прости нам и остави вся всещедре, преблаже и многомилостиве. И даруй нам прочее бодрость и силу, во еже творити волю твою благу, и благоугодну, и совершенну: Да нощнаго и мрачнаго зла, световидным покаянием пременшеся, и яко во дни благообразно ходяще, и очищени об\ъявимся человеколюбию твоему недостойнии, воспевающе тя и величающе во веки, аминь.

*В неделю на утрени*

*по екса псалмех,*
Бог Господь и явися: *на глас з~, и глаголем тропарь:*
Ангельския силы на гробе твоем: *дважды Слава, и ныне:*
Благословенную нарекий твою матерь:

*И обычное стихословие псалтиря.*

*По а~-м стихословии седальны воскресны, глас з~.*

Гробу отверсту, аду плачущуся, мариа вопияше ко скрывшымся апостолом: изыдите винограда делателие, проповедите воскресния слово: воскресе Господь, подаяй мирови велию милость.

*Стих: Воскресни, Господи Боже мой, да вознесется рука твоя, не забуди убогих твоих до конца:*

Господи, предстояше гробу твоему мариа магдалина, и плачущи вопияше, вертоградаря тя мнящи, глаголаше: где скрыл еси вечный живот; где положил еси, иже на престоле херувимстем; стрегущии бо сего, от страха омертвеша. или Господа моего дадите ми, или со мною возопийте: иже в мертвых быв, и мертвыя воскресив, слава тебе.

*Слава, и ныне Богородичен:*

Преднаписует гедеон зачатие, и сказует Давид рождество твое, Богородице: сниде бо, яко дождь на руно, слово во чрево (л. ркс~д об.) твое, и прозябла еси без\ семене, земле святая, мирови спасение, Христа Бога нашего, благодатная.

*По в~-м стихословии седальны воскресны, глас з~:*

Живот во гробе возлежаше, и печать на камени надлежаше, яко царя спяща воини стрежаху Христа: и враги своя невидимо поразивый воскресе Господь.

*Стих: Исповемся тебе, Господи, всем сердцем моим, повем вся чудеса твоя.*

Преднаписует иона гроб твой, и сказует симеон востание божественное, безсмертне Господи: сошел бо еси яко мертв во гроб, разрушивый адова врата. воскресл же еси кроме тления яко Владыка, во спасение мира, Христе Боже наш, просветивый сущыя во тьме.

*Слава, и ныне, Богородичен:*

Богородице Дево, моли сына твоего, волею пригвожденнаго на кресте, и воскресшаго из\ мертвых Христа Бога нашего, спастися душам нашым.

*По непорочных впакои, глас з~:*

Вольною и животворящею твоею смертию, Христе, врата адова сокрушив яко Бог, отверзл еси нам древний рай, и воскрес из\ мертвых, избавил еси от тления живот наш.

*Таже степенна, глас з~, по дважды:*

На небо очи мои возвожу к тебе, слове, ущедри мя, да живу тебе.

Помилуй нас уничиженных, устрояя благопотребныя твоя сосуды слове.

*Слава:*
Святому духу, всякая всеспасительная вина, аще коему сей по достоянию дхнет: скоро вземлет от земных, восперяет, возращает, устрояет горе.

*И ныне, тойже.*

*Антифон в~:*

Аще не Господь бы был в нас, никтоже от нас противу (л. ркс~е) возмогл бы вражиим бранем одолети: побеждающии бо от зде возносятся.

Зубы их да не ята будет душа моя, яко птенец слове: увы мне, како имам от врага избыти, грехолюбив сый;

*Слава:*
Святым духом обожение всем, благоволение, разум, мир и благословение: равнодетельный бо есть отцу и слову.

*И ныне, тойже.*

*Антифон г~:*

Надеющийся на Господа врагом страшни, и всем дивни: горе бо зрят.

В беззакония рук своих, праведных жребий, помощника тя имеяй Cпасе не простирает.

*Слава:*
Святаго духа держава на всех: емуже вышняя воинства покланяются со всяким дыханием дольным.

*И ныне, тойже.*

*Прокимен, глас з~:*
Господи, воздвигни силу твою, и прииди во еже спасти нас.

*Стих:*
Пасый Исраиля вонми, наставляяй яко овча иосифа.

Всякое дыхание да хвалит Господа.

*Стих:*
Хвалите Бога во святых его, хвалите его во утвержении силы его.

*Евангелие воскресно, утреннее з~, от луки зачало рд~и.*

Во время оно, воскрес Иисус от мертвых, ста посреде ученк своих, и глагола им: мир вам. убоявшеся же и пристрашни бывше, мняху дух видяще. И рече им, что смущени есте; и почто помышления входят в сердца ваша; Видите руце мои, и нозе мои, яко сам аз есмь: осяжите мя и видите, яко дух плоти и кости не имать, якоже мене видите имуща. И сие рек, показа им руце и нозе. Еще же не верующым им от радости, и чудящымся, рече им: имате ли что снедно зде; они же даша ему рыбы печены часть, и от пчел (л. ркс~е об.) сот. И взем, пред\ ними яде. Рече же им: сия суть словеса, яже глаголах к вам, еще сый с вами, яко подобает скончатися всем написанным в законе моисеове, и пророцех, и псалмех о мне. Тогда отверзе им ум разумети писания, И рече им: яко тако писано есть, и тако подобаше пострадати Христу, и воскреснути от мертвых в третий день: И проповедатися во имя его покаянию, и отпущению грехов, во всех языцех, наченше от иерусалима. Вы же есте свидетелие сим. И се аз послю обетование отца моего на вы: вы же седите во граде иерусалимсте, дондеже облечетеся силою свыше. Извед же их вон до вифании, и воздвиг руце свои, и благослови их. И бысть егда благословляше их, отступи от них, и возношашеся на небо. И тии поклонишася ему, и возвратишася во иерусалим с радостию великою. И бяху выну в церкви, хваляще и благословяще Бога. аминь.

*Таже:*
Воскресние Христово видевше, поклонимся святому Господу Иисусу, единому безгрешному. кресту твоему покланяемся Христе, и святое воскресние твое поем и славим: ты бо еси Бог наш, разве тебе иного не знаем, имя твое именуем. приидите вси вернии, поклонимся святому Христову воскреснию, се бо прииде крестом радость всему миру. всегда благословяще Господа, поем воскресние его: распятие бо претерпев, смертию смерть разруши.

*По н~-м псалме, Слава:*

Молитвами апостолов, милостиве, очисти множества согрешений наших.

*И ныне:*
Молитвами Богородицы, милостиве, очисти множества согрешений наших.

*Таже, глас з~:*

Помилуй мя Боже, по велицей милости твоей, и по множеству щедрот твоих очисти беззаконие мое.

(л. ркс~з)

*Таже:*
Воскрес Иисус от гроба, якоже прорече, даде нам живот вечный и велию милость.

*Аще ли неделя мытаря, или блуднаго, или мясопустная, и сыропустная, и в прочия недели великаго поста, вместо молитвами апостолов:*

*Слава, глас и~:*

Покаяния отверзи ми двери жизнодавче: утренюет бо дух мой ко храму святому твоему, храм носяй телесный, весь осквернен: но яко щедр очисти, благоутробною твоею милостию.

*И ныне, Богородичен:*

На спасения стези настави мя Богородице: студными бо окалях душу грехми и в лености все житие мое иждих: но твоими молитвами избави мя от всякия нечистоты.

*Таже, глас з~:*
Помилуй мя Боже: *[писан выше сего].*

*Посем:*
Множества содеянных мною лютых, помышляя окаянный, трепещу страшнаго дне суднаго: но надеяся на милость благоутробия твоего, яко Давид вопию ти: помилуй мя Боже, по велицей твоей милости.

*Канон воскресн. Глас з~.*

*Песнь а~.*

*Ирмос:*
Яко по суху пешешествовав Исраиль, по бездне стопами, гонителя фараона, видя потопляема, Богу победную песнь поим, вопияше.

*Припев: Слава Господи святому воскреснию твоему.*

Распростертыми дланьми на кресте, отеческаго исполнил еси благоволения благий Иисусе всяческая: темже победную песнь тебе вси поем.

Страхом к тебе яко рабыня, смерть повелевшися, приступи владыце живота, тою подающему нам безконечный живот и воскресние.

*Богородичен:*
Своего приемши содетеля, яко сам восхоте, от безсеменнаго твоего чрева, паче ума воплощаема, чистая, тварей воистинну явилася еси владычца.

(л. ркс~з об.)

*Ин канон крестовоскресн.*

*Песнь а~.*

*Ирмос:*
Волною морскою скрывшаго древле, гонителя мучителя, под\ землею скрыша, спасенных отроцы: но мы яко отроковицы, Господеви поим: славно бо прославися.

Судилищу пилатову предстоит хотяй, беззаконному суду, яко судимь судия, и от руки неправды по лицу заушается Бог: егоже трепещут земля и небесная.

Простерл еси божественныя длани твоя Cпасе, на пречистом твоем и живоносном кресте, и собрал еси языки в познание твое Владыко, покланяющыяся Господи славному твоему распятию.

*Крестобогородичен:*
Стояше слез источники испущающи пренепорочная, при кресте твоем Cпасе, яже от ребра твоего капли кровей зрящи Христе, и твою безприкладную милость славящи.

*Ин канон пресвятей Богородице, [егоже краестрочие: Мати божия, независтную ми даждь благодать.]*

*Ирмос:*
Яко по суху пешешествовав Исраиль:

Причащшися ева саду преслушаннаго брашна, клятву введе: но сию разрешила еси чистая, благословения начаток, Христа рождши.

Яже бисера от божественныя молнии Христа рождши, страстей моих мглу, и прегрешений смущение чистая, разжени светом твоея светлости.

Языков чаяние иаков, из\ тебе воплощаемаго предзряше тайно, умныма очима, Бога, избавльшаго нас ходатайством твоим.

Оскудевшым князем от колена иудова, пречистая, сын твой и Бог, прошед вождь, над\ концы земными ныне воистинну воцарися.

*Песнь г~.*

*Ирмос:*
Несть свят, якоже ты Господи Боже мой, вознесый рог верных твоих блаже, и утвердивый нас на камени исповедания твоего.

(л. ркс~з)

Бога распинаема плотию зрящи тварь, разрушашеся страхом: но содержительною дланию нас ради распятаго, крепко держима бе.

Смертию смерть разорена, лежит окаянная без\ дыхания: живота бо не терпящи божественнаго приражения, умерщвляется крепкий, и даруется всем воскресние.

*Богородичен:*
Божественнаго рождества твоего чистая, всякий естества чин превосходит чудо: Бога бо преестественне зачала еси во чреве, и рождши пребываеши приснодева.

*Ин.*

*Ирмос:*
Тебе на водах повесившаго всю землю неодержимо тварь видевши на лобнем висима, ужасом многим содрагашеся, несть свят, разве тебе Господи, взывающи.

Во гробе тридневствовавый, воскресил еси животворящим востанием прежде умерщвленыя, и осуждения разрешившеся радостно веселяхуся, се избавление пришел еси, Господи, взывающе.

Слава твоему востанию Cпасе наш, яко нас от ада тления, и смерти избавил еси, яко всесилен. и поюще глаголем: несть свят, разве тебе Господи, человеколюбче.

*Богородичен:*
Ты от тебе рождшагося яко видела еси уязвлена копием, уязвилася еси сердцем пресвятая всенепорочная, и ужасающися глаголала еси: что тебе воздаде, чадо, народ пребеззаконный;

*Ин.*

*Ирмос:*
Несть свят, якоже ты:

Тленную мою плоть и смертную, всечистая Богомати, из\ чрева твоего несказанно прием благий, и обезтленив сию, вечне себе связал есть.

Бога воплощаема из\ тебе зряще Дево, ужасахуся страхом лицы ангельстии: и яко матерь божию, немолчными песньми тя почитают.

ужасеся гору умную видев тя пророк даниил, из\ неяже (л. ркс~з об.) камень отсечеся кроме рук: и демонская капища, Богомати, крепко сокруши.

Не может слово тя человеческое, ниже язык Дево, похвалити достойно: из\ тебе бо без\ семене жизнодавец Христос, воплотитися пречистая благоволи.

*Песнь д~.*

*Ирмос:*
Христос моя сила, Бог и Господь, честная церковь боголепно поет взывающи, от смысла чиста о Господе празднующи.

Древо процвело есть Христе, истинныя жизни: крест бо водрузися, и напоен быв кровию и водою, от нетленнаго твоего ребра живот нам прозябе.

Не ктому змий мне ложне обожение подлагает: Христос бо благоделатель человеческаго естества, ныне невозбранно стезю живота мне отверзе.

*Богородичен:*
Яко воистинну неизвещанная и непостижимая, яже твоего боголепнаго Богородице, суть рождества, сущым на земли и на небеси, приснодево таинства!

*Ин.*

*Ирмос:*
На кресте твое божественное истощание, провидя аввакум, ужасся вопияше: ты сильных пресекл еси державу блаже, приобщаяся сущым во аде, яко всесилен.

Честный крест твой почитаем, и гвозди Христе, и святое копие с тростию, венец иже от терний, имиже от адова истления избавихомся.

Гроб Cпасе, тя под\ъят волею мертва о нас явльшагося, но никакоже возможе слове удержати: яко Бог бо воскресл еси спасати род наш.

*Крестобогородичен:*
Богородительнице приснодево, Cпаса Христа человеком рождшая, от бед и муки избави нас, прибегающих верою к божественному покрову твоему.

*Ин.*

*Ирмос:*
Христос моя сила, Бог и Господь:

Поем пречистая, тебе всенепорочную, иже тобою спасшиися, (л. ркс~и) и благочестно поюще взываем: благословена, яже Бога приснодево рождшая.

Свет незаходимый Дево, родила еси сущым во тьме жития, плотию светящ всеблаженная: и поющым тя, радость приснодево источила еси.

Благодать процвете, закон преста, тобою всесвятая: ты бо чистая, родила еси Господа, подающаго нам приснодево оставление.

Мертва мя показа сада вкушение: жизни же древо, из\ тебе явльшееся пречистая, воскреси, и райския сладости наследника мя устрои.

*Песнь е~.*

*Ирмос:*
Божиим светом твоим блаже, утренюющих ти душы любовию озари, молюся, тя ведети слове божий, истиннаго Бога, от мрака греховнаго взывающа.

уступают мне херувими ныне, и пламенное оружие Владыко, плещи мне дает, тя видевше слове божий истиннаго Бога, разбойнику путь сотворшаго в рай.

Не ктому боюся еже в землю Владыко Христе возвращения: ты бо от земли мя возвел еси забвеннаго, благоутробия ради многаго, к высоте нетления воскреснием твоим.

*Богородичен:*
Иже Богу тя от души, владычце мира благая, исповедающих спаси: тебе бо предстательство непоборимое имамы, истинную богородительницу.

*Ин.*

*Ирмос:*
Богоявления твоего Христе, к нам милостивно бывшаго, исаиа свет видев невечерний, из\ нощи утреневав взываше: воскреснут мертвии, и востанут сущии во гробех, и вси земнороднии возрадуются.

Снедию древа во едеме прельстивыйся, во тлю поползе родоначальник, преслушавый Господи заповеди твоея, преблагий: но сего крестом паки возвел еси в первую доброту, послушлив отцу Cпасе бывый.

Своею смертию блаже, смерти потребися держава, источник жизни нам истече, и безсмертие даровася: сего ради погребению (л. ркс~и об.) твоему, и воскреснию верою покланяемся, имже яко Бог мир весь просветил еси.

*Крестобогородичен:*
Живый на небесех и творец всех Господь во твою всенепорочная, вселися неизреченно утробу, прославивый тя превышшую небес, и святейшую чинов невещественных: темже ныне иже на земли тя ублажаем.

*Ин.*

*Ирмос:*
Божиим светом твоим блаже:

Чистотою возсиявши светло, божественное пребывание Владыки всепетая была еси: ты бо едина Мати божия явилася еси, во об\ъятиих яко младенца сего носивши.

Носящи доброту умную, краснейшия твоея души, невеста божия была еси, запечатствована девством чистая, и светом чистоты мир просвещающи.

Да рыдает собрание злочестивых, не проповедающих тя яве чистую Богоматрь: ты бо врата божия света явилася еси нам, мрак прегрешений разгоняющи.

*Песнь з~.*

*Ирмос:*
Житейское море воздвизаемое зря напастей бурею, к тихому пристанищу твоему притек вопию ти: возведи от тли живот мой многомилостиве.

Распинаемь Владыко гвоздьми, убо клятву юже на нас потребил еси: копием же прободаемь в ребро, адамово рукописание растерзав, мир свободил еси.

Адам низведеся, лестию запят быв, ко адове пропасти: но иже естеством Бог же и милостив, сшел еси на взыскание, и на раму понес, совоскресил еси.

*Богородичен:*
Пречистая владычце, рождшая человеком кормчию Господа, страстей моих непостоянное и лютое утоли смущение, и тишину подаждь сердцу моему.

*Ин.*

*Ирмос:*
Ят бысть, но не удержан в персех китовых иона: твой бо образ нося, страдавшаго, и погребению давшагося, яко от (л. ркс~ф) чертога от зверя изыде, приглашаше же кустодии, хранящии суетная и ложная, милость сию оставили есте.

Христоубийца и пророкоубийца бысть еврейское множество: яко бо пророки древле истины сущыя тайныя лучи, убити не убояся, сице и ныне Господа, егоже проповедаху они тогда, завистию влекоми убиша: но нам бысть живот умерщвление его.

Ят был еси, но не удержан, Cпасе, во гробе: аще бо и волею вкусил еси смерти, слове, но воскресл еси яко Бог безсмертен, совоздвигнувый узники сущыя во аде, и радость женам вместо печали прежния паки пременивый.

*Крестобогородичен:*
Безчестен твой и скуден явися вид плотский паче человеков, во время страсти: ибо божества существом красен добротою Давиду показася. но жезлом твоего царствия, врагов сотрый крепость, глаголаше чистая: о сыне мой и Боже, от гроба востани.

*Ин.*

*Ирмос:*
Житейское море:

Великий преднаписа во пророцех моисей тя ковчег, и трапезу, и свещник, и ручку, образно назнаменуя воплощение, еже из\ тебе вышняго, Мати Дево.

умерщвляется смерть, и тление упражняется адамова осуждения, о владычце, плоду твоему приразившееся: жизнь бо родила еси, от истления избавляющую поющих тя.

Закон изнеможе, и сень мимоиде, паче ума и смысла явльшейся ми благодати, еже от тебе Дево рождества, Бога и Cпаса, многопетая.

*Кондак, глас з~.*

Живоначальною дланию умершыя, от мрачных удолий жизнодавец воскресив всех Христос Бог, воскресние подаде человеческому роду: есть бо всех спаситель, воскресние, и живот, и Бог всех.

(л. ркс~ф об.)

*Икос:*
Крест и погребение твое, жизнодавче, воспеваем вернии, и покланяемся, яко ада связал еси безсмертне, яко Бог всесильный: и мертвыя совоскресил еси, и врата смертная сокрушил еси, и державу адову низложил еси яко Бог. темже земнороднии славословим тя любовию воскресшаго, и низложившаго вражию державу всепагубную, и всех воскресившаго в тя веровавших, и мир избавльшаго от стрел змииных, и от прелести вражия, яко Бог всех.

*Песнь з~.*

*Ирмос:*
Росодательну убо пещь содела ангел преподобным отроком, халдеи же опаляющее веление божие, мучителя увеща вопити: благословен еси Боже отец наших.

Рыдающее в страсти твоей солнце во мрак облечеся, и во дни по всей, Владыко, земли свет померче, вопия: благословен еси Боже отец наших.

Облекошася, Христе, схождением твоим во свет преисподняя, праотец же веселия исполнь явися, ликовствуя взыграся, вопия: благословен еси Боже отец наших.

*Богородичен:*
Тобою Мати Дево, свет возсия всей вселенней светлый: зиждителя бо ты всех родила еси Бога. егоже проси всечистая, нам низпослати верным велию милость.

*Ин.*

*Ирмос:*
Неизреченное чудо, в пещи избавивый преподобныя отроки из\ пламене, во гробе мертв бездыханен полагается, во спасение нас поющих: избавителю Боже благословен еси.

О страннаго образа! Исраиля избавлей от работы фараонския, распинается волею от него, и разрешает вериги согрешений. егоже верою поем: избавителю Боже благословен еси.

Тебе Cпаса на лобнем распяша, пребеззаконных отроцы нечестивии, врата медная и вереи сломившаго, во спасение нас поющих: избавителю Боже благословен еси.

(л. р~о)

*Богородичен:*
Евы древния свобождение рождшая, от клятвы разрешаеши адама Дево чистая, темже со ангелы тя, с сыном твоим поем и вопием: избавителю Боже благословен еси.

*Ин.*

*Ирмос:*
Росодательну убо пещь:

Юнош триех пещь не опали, рождество прообразующих твое: божественный бо огнь тебе не опалив, вселися в тя, и вся научи вопити: благословен еси Боже отец наших.

Блажат концы тя всечистая Мати, якоже прорекла еси, просвещаеми светолучными сияньми твоими и благодатию, поюще вопиют: благословен еси Боже отец наших.

Пагубныя убо зубы в мя вонзе змий лукавнейший, но сам твой Богомати, сокруши сын, крепость же мне даде вопити: благословен еси Боже отец наших.

Очистилище естества ты еси едина богоблаженная, на раму во херувимску седящаго Бога во об\ъятиих носящи, вопиеши: благословен еси Боже отец наших.

*Песнь и~.*

*Ирмос:*
Из\ пламене преподобным росу источил еси, и праведнаго жертву водою попалил еси: вся бо твориши, Христе, токмо еже хотети. тя превозносим во вся веки.

Иудейския древле пророкоубийцы люди, богоубийцы зависть ныне содела, тебе на крест вознесшыя, слове божий: егоже превозносим во вся веки.

Небеснаго круга не оставил еси, и во ад сошед, всего совоздвигл еси лежащаго во гноищи Христе, человека, тя превозносяща во вся веки.

*Богородичен: От*
света светодавца слова зачала еси, и рождши неизреченно сего прославилася еси: дух бо в тя отроковице божий вселися. темже тя поем во вся веки.

*Ин.*

*Ирмос:*
ужаснися бояйся небо, и да подвижатся основания земли: се бо в мертвецех вменяется, в вышних живый, и во гроб мал (л. р~о об.) странноприемлется: егоже отроцы благословите, священницы воспойте, людие превозносите во вся веки.

ужасеся всяк слух, како вышний волею прииде на землю, адову крепость разрушити крестом и погребением, и вся воздвигнути звати: отроцы благословите, священницы воспойте, людие превозносите во вся веки.

Преста адово мучительство, и царство уничижися прочее: на кресте бо на земли водрузився, иже над\ всеми Бог, сего могутство низложи: егоже отроцы благословите, священницы воспойте, людие превозносите во вся веки.

О неизреченнаго твоего, Христе, человеколюбия, и неизглаголанных благ! мене бо видя погибающа во адове темнице, страсти претерпевый избавил еси: темже тя благословим всех Владыку, и превозносим во вся веки.

*Ин.*

*Ирмос:*
Из\ пламене преподобным:

Позлащенною ризою якоже царицу сын твой просветив зарею духа, тебе одесную себе постави пречистая, егоже превозносим во вся веки.

Иже хотением единым мир водрузивый, от пречистыя твоея утробы плоть вземлет, свыше сию наздати хотя: егоже превозносим во вся веки.

Счетанием слова ко мне человеку, божественное жилище была еси пречистая, просиявши яве девства светлостию: темже тя поем во вся веки.

Златозарный тя свещник предвообрази, приимшую несказанно свет неприступный, разумом своим озаряющ всяческая: темже тя поем чистая во веки.

Таже поем, Честнейшую:

*Песнь ф~.*

*Ирмос:*
Бога человеком не возможно видети, на негоже не смеют чини ангельстии взирати: тобою же всечистая, явися человеком слово воплощенно, егоже величающе, с небесными вои тя ублажаем.

(л. ро~а)

Страстей непричастен ты пребыл еси слове божий, плотию приобщився страстем: но решиши от страстей человека, страстем быв страсть, Cпасе наш: един бо еси безстрастен и всесилен.

Тлю смертную прием, и тления соблюл еси тело твое невкусно: твоя же животворящая и божественная Владыко, душа во аде не оставлена бысть: но якоже от сна воскрес, нас совоздвигл еси.

*Троичен:*
Бога отца, сына собезначальна, вси человецы устнами убо чистыми славим, неизреченную же и преславную духа всесвятаго силу чтим: едина бо еси всесильная Троице неразлучная.

*Ин.*

*Ирмос:*
Не рыдай мене, Мати, зрящи во гробе, егоже во чреве без\ семене зачала еси сына: востану бо, и прославлюся, и вознесу со славою, непрестанно яко Бог, верою и любовию тя величающыя.

Аще и во гроб сошел еси, яко мертв жизнодавче: но адову крепость разрушил еси, Христе, совоздвигнув мертвыя, яже и поглоти, и воскресние всем подал еси, яко Бог верою и любовию тя величающым.

Да радуется тварь, и да процветет яко крин: Христос бо от мертвых воста яко Бог. где твое смерте, ныне жало, воззовем; где твоя, аде, победа: низложи тя в землю возвысивый рог наш, яко благоутробен.

*Крестобогородичен:*
Носиши носящаго вся, и держиши яко младенца в руках, из\ руки избавляющаго нас борителя врага, пречистая владычце: и видиши на крест древа возвышаема от гроба злобы нас возвысившаго.

*Ин.*

*Ирмос:*
Бога человеком не возможно видети:

Звезда сияющи зарями божества от иакова, от мрака содержимым возсия: тобою бо всечистая Христос Бог слово воплощенно, имже просвещаеми, с небесными вои тя ублажаем.

(л. ро~а об.)

укреплься силою твоею и благодатию, тебе песнь усердно от сердца возложих: но сию приими Дево чистая, благодать воздающи твою многосветлую, от нетленных сокровищ, богоблаженная.

Постав показалася еси яве божества, в немже ризу телесе слово истка, богосоделав мой Дево зрак: в негоже облекся всех спасе, от смысла чиста тебе величающих.

Мертвым воскресние ныне даровася, твоим несказанным и неизреченным рождеством, Богородице всечистая: жизнь бо из\ тебе плотию облекшися, всем возсия, и смертную дряхлость, яве разруши.

*По катавасии ектениа: и*
Свят Господь Бог наш.

*Посем ексапостиларий утренний, глас з~.*

Показуя яко человек, Cпасе еси по существу, посреде став воскрес от гроба, и брашна сопричастился еси, учил еси крещению покаяния: абие же к небесному вознеслся еси отцу, и ученком утешителя послати обещал еси, пребожественный богочеловече, слава твоему востанию.

*Слава, и ныне, Богородичен:*

Творец создания, и Бог всех, плоть человеческую прият от пречистых кровей твоих, всесвятая Дево, и истлевшее мое все естество новосодела, паки якоже прежде рождества, оставль по рождестве. темже тя верно вси восхваляем, зовуще: радуйся, владычце мира.

*На хвалитех стихиры воскресны, глас з~.*

*Стих: Сотворити в них суд написан, слава сия будет всем преподобным его.*

Крест твой, Господи, жизнь и воскресние людем твоим есть: и надеющиися на него, тебе воскресшаго Бога нашего поем, помилуй нас.

*Стих: Хвалите Бога во святых его, хвалите его во утверждении силы его.*

Погребение твое, Владыко, рай отверзе роду человеческому: и от (л. ро~в) истления избавльшеся, тебе воскресшаго Бога нашего поем, помилуй нас.

*Стих: Хвалите его на силах его, хвалите его по множеству величествия его.*

Со отцем и духом Христа воспоим, воскресшаго из\ мертвых, и к нему вопиим: ты живот еси наш, и воскресние, помилуй нас.

*Стих: Хвалите его во гласе трубнем, хвалите его во псалтири и гуслех.*

Тридневен воскресл еси, Христе, от гроба, якоже писано есть, совоздвигнувый праотца нашего: темже тя и славит род человеческий, и воспевает твое воскресние.

*Ины стихиры, анатолиевы, глас тойже.*

*Стих: Хвалите его в тимпане и лице, хвалите его во струнах и органе.*

Господи, велие и страшно есть твоего воскресния таинство: тако бо произшел еси от гроба, яко жених от чертога, смертию смерть разрушивый, да адама свободиши. темже на небесех ангели ликовствуют, и на земли человецы славят, еже на нас бывшее благоутробие твое человеколюбче.

*Стих: Хвалите то в кимвалех доброгласных, хвалите его в кимвалех восклицания: всякое дыхание да хвалит Господа.*

О пребеззаконнии иудее, где суть печати и сребреницы, яже дасте воином; не украдено бысть сокровище, но воскресе яко силен: сами же посрамистеся, отвергшиися Христа Господа славы, пострадавша и погребена, и воскресша из\ мертвых: тому поклонимся.

*Стих: Воскресни, Господи Боже мой, да вознесется рука твоя, не забуди убогих твоих до конца.*

Запечатану гробу, како окрадени бысте иудее стражи поставльше, и знамения положше; дверем заключенным пройде царь. или яко мертва представите, или яко Богу (л. ро~в об.) поклонитеся, с нами поюще: слава Господи кресту твоему, и воскреснию твоему.

*Стих: Исповемся тебе Господи, всем сердцем моим, повем вся чудеса твоя.*

Живоприятнаго твоего гроба, мироносицы жены, рыдающе достигоша, Господи, и мира носяще тело твое пречистое помазати искаху. обретоша же светоносна ангела на камени седяща, и к ним вещающа и глаголюща: что слезите, иже из\ ребр источившаго жизнь мирови; что ищете яко мертва во гробе безсмертнаго, текше же паче возвестите того ученком, славнаго его воскресния всемирное радование: имже и нас, Cпасе, просветивый, даруй очищение и велию милость.

*Слава, глас з~. Стихира евангельская:*

Истинный мир ты, Христе, к человеком божий, мир твой даяй по востании ученком, пристрашны показал еси я, мнящыя дух видети: но утишил еси мятеж души их, показавый руце и нозе твои. обаче не верующым еще, брашен причащением, и учений воспоминанием, отверзл еси их ум, еже разумети писания: имже и отеческое обетование обещав, и благословив я, отступил еси на небо. темже с ними покланяемся тебе, Господи, слава тебе.

*И ныне, Богородичен:*

Преблагословенна еси, Богородице Дево, воплощшим бо ся из\ тебе ад пленися, адам воззвася, клятва потребися, ева свободися, смерть умертвися, и мы ожихом. тем воспевающе вопием: благословен Христос Бог, благоволивый тако, слава тебе.

*Славословие великое.*

*По славословии тропарь воскресный, и в а~ убо глас, г~, е~, з~, глаголем сей:*

Днесь спасение миру бысть, поем воскресшему из\ гроба, и начальнику жизни нашея: разрушив бо смертию смерть, победу даде нам и велию милость.

(л. ро~г)

*Во глас же, в~, д~, з~, и~, глаголем сей:*

Воскрес из\ гроба, и узы растерзал еси ада, разрушил еси осуждение смерти, Господи, вся от сетей врага избавивый: явивый же себе апостолом твоим, послал еси я на проповедь, и теми мир твой подал еси вселенней, едине многомилостиве.

*На литургии*

*Блаженна, глас з~:*

Помяни мя, Боже Cпасе мой, егда приидеши во царствии твоем: и спаси мя яко един человеколюбец.

*Стих: Блажени чистии сердцем, яко тии Бога узрят.*

Древом адама прельстившагося, древом крестным паки спасл еси, и разбойника вопиюща: помяни мя Господи, во царствии твоем.

*Стих: Блажени миротворцы, яко тии сынове божии нарекутся.*

Адова врата и вереи сокрушивый жизнодавче, воскресил еси вся, Cпасе, вопиющыя: слава востанию твоему.

*Стих: Блажени изгнани правды ради, яко тех есть царство небесное.*

Помяни мя, иже смерть пленивый погребением твоим, и воскреснием твоим радости вся исполнивый, яко благоутробен.

*Стих: Блажени есте, егда поносят вам и изженут, и рекут всяк зол глагол на вы лжуще мене ради.*

Мироносицы ко гробу пришедше, ангела зовуща слышаху: Христос воскресе, просветивый всяческая.

*Стих: Радуйтеся и веселитеся, яко мзда ваша многа на небесех.*

Иже на древе крестнем пригвоздившагося, и мир от прелести избавльшаго, согласно вси Христа воспоим.

*Слава, троичен:*

отца, и сына славословим, и духа святаго, глаголюще: Троице святая, спаси душы нашя.

(л. ро~г об.)

*И ныне, Богородичен:*

Неизреченно в последняя заченши, и рождши создателя твоего Дево, спасай тя величающыя.

*На литургии прокимен, глас з~:*

Спаси, Господи, люди твоя, и благослови достояние твое.

*Стих:*
К тебе Господи, воззову Боже мой, да не премолчиши от мене.

*Таже апостол к ефесеем, зачало сл~г:*

Братие, возмогайте во Господе, и в державе крепости его:Облецытеся во вся оружия божия, яко возмощи вам стати противу кознем диавольским: яко несть наша брань к крови и плоти: но к началом и ко властем, и к миродержителем тьмы века сего, к духовом злобы, поднебесным. Сего ради приимите вся оружия божия, да возможете противитися в день лют, и вся содеявше стати. Станите убо препоясани чресла ваша истиною, и оболкшеся в броня правды, И обувше нозе во уготование благовествования мира: Над\ всеми же восприимше щит веры, в немже возможете вся стрелы лукаваго разжженныя угасити. И шлем спасения восприимите, и мечь духовный, иже есть глагол божий.

*Аллилуиа, глас з~:*
Живый в помощи вышняго:

*Стих:*
Речет Господеви: заступник мой еси.

*Евангелие от луки, зачало о~а:*

Во время оно, бе уча Иисус на едином от сонмищ в субботу. И се жена бе имущи дух недужен лет осмьнадесять, и бе слука: и не могущи восклонитися отнюд. Видев же ю Иисус, пригласи, и рече ей: жено, отпущена еси от недуга твоего. И возложи на ню руце: и абие простреся, и славляше Бога. Отвещав же старейшина собору, негодуя, зане в субботу исцели ю Иисус, глаголаше народу: шесть дний есть, в няже достоит делати: в тыя убо приходяще целитеся, а не в день субботный. (л. ро~д) Отвещав же убо ему Господь, и рече: лицемере, кождо вас в субботу не отрешает ли своего вола, или осла от яслий, и вед напаяет; Сию же дщерь авраамлю сущу, юже связа сатана се осмое надесяте лето, не достояше ли разрешитися ей от юзы сея, в день субботный; И сия ему глаголющу, стыдяхуся вси противляющиися ему: и вси людие радовахуся о всех славных бывающих от него.

*Причастен:*

Хвалите Господа с небес, хвалите его в вышних.

