<::лат>  OCR:

<::рус>  Библиотека святоотеческой литературы

<::лат>  http://orthlиb.rу

<::слав>

*МЕСЯЦЪ МАИЙ.*

*Маиа а~. Молитва преподобному пафнутию боровскому.*

*Из\ акафиста.*

О священная главо, земный ангеле, небесный человече, великий чудотворче, преподобне отче наш пафнутие! К тебе с верою и любовию усердно прибегаем и умиленно твоего заступления просим. Не дерзаем, грех ради наших, с свободою чад божиих Господа и Владыку нашего о помиловании и прощении просити. Но тебе молитвенника к нему благоприятна предлагаем и молим, испроси нам у благости его дары благопотребныя и спасительныя душам нашым: веру правую, во благочестии крепкое стояние, грехов прощение, жития совершенное исправление, да обратившеся от злых дел к богоугождению, прочее не прогневляем Господа святых его заповедей преступлением. умоли, святче божий, всевышняго творца даровати мир и благочестие царству нашему православному, здравие же и спасение и на враги одоление благочестивейшему государю нашему и всея россии. Сохрани, угодниче Христов, святую обитель твою, тобою созданную, и вся живущыя и подвизающыяся в ней от всякаго зла ненаветны. Призри милостивно на люди, раце мощей твоих предстоящыя, и вся прошения их во благое исполни. Нам же всем здравие душевное и телесное, земли плодоносие, тихое и богоугодное житие, благую Христианскую кончину и добрый ответ на страшнем суде у всемилостиваго Бога исходатайствуй. Ей, отче, вемы, яко много может молитва твоя пред\ лицем вседержителя Господа, и ничтоже невозможно есть ходатайству твоему, аще токмо восхощеши: сего ради крепце на тя уповаем, и на твоя святыя молитвы вельми надеемся, яко ты приведеши нас, предстательством твоим, в тихое пристанище спасения и наследники явиши ны светлаго царствия Христова. Не посрами же упования нашего, чудотворче святый, и сподоби нас вкупе с тобою блаженства райскаго наслаждатися, да славим, хвалим и величаем великую милость к нам человеколюбца Бога, отца и сына и святаго духа, и твое благое отеческое заступление, во веки веков.

*Тропарь, глас д~:*

Жития светлостию просветив твое отечество, в молитвах и постех дарований божественнаго духа исполнился еси: и во временней сей жизни добре подвизався, милость благоутробия всем скорбящым отверзл еси, и нищым был еси заступник. Тем молим тя, отче пафнутие: моли Христа Бога, да спасет душы нашя.

*Маиа а~. Молитва святому священномученку макарию, митрополиту киевскому,*

*чтомая в церкви местечка скрыгалова, минския епархии.*

Владыко Господи Боже наш! Неизреченным твоим промышлением и многою благодатию, пред\ъуставляя святыя своя, измлада богоугодное житие избраннаго во иерарсех, дивнаго в мученцех пред\ъуведый, сего, яко святительство свято, всесожжение словесное, истиннаго евангелию Христову последователя прославил еси, прейти же путь страдания и смертную от рук агарянских испити чашу того сподобил еси. Темже того святую душу яко всеплодие жертвенное в вышния обители приял еси, идеже со дерзновением предстоя и в лице святых водворяяся, священномученк макарий да поминает и нас, всечестным мощем того покланяющихся. Ей, молися, отче священнейший, во еже избавитися нам от враг видимых и невидимых и получити благодать и милость от Господа, емуже со отцем и святым духом слава, честь и поклонение во веки веков.

*Маиа а~. Молитва преподобному герасиму болдинскому.*

О добрый наш пастырю и богомудрый наставниче, преподобне отче герасиме! услыши нас молящихся тебе: *И прочая молитвы сея, зри выше, септемвриа л~, лист ч~е.*

*Маиа в~ и иулиа к~д. Молитва святым благоверным князем борису и глебу, во святем крещении роману и давиду.*

О двоице священная, братие прекраснии, доблии страстотерпцы борисе и глебе, от юности Христу верою, чистотою и любовию послужившии, и кровьми вашими яко багряницею украсившиися, и ныне со Христом царствующии! Не забудите и нас сущих на земли, но, яко теплии заступницы, вашим сильным ходатайством пред\ Христом богом нас помилуйте: юныя убо во святей вере и чистоте, невреждены от всякаго прилога неверия и нечистоты сохраните, и всех нас молящихся от всякия скорби, озлоблений и внезапныя смерти избавите, укротите же всякую вражду и злобу, действом диавола от ближних и чуждих воздвизаемую. Молим вас, Христолюбивии страстотерпцы, споспешествуйте и благоверному государю нашему, императору николаю александровичу в победе на враги, испросите у великодаровитаго Владыки всем нам оставление прегрешений наших, единомыслие и здравие, избавление от нашествия иноплеменных, междоусобныя брани, язвы и глада. Снабдевайте заступлением вашим град сей [или весь сию, или святую обитель сию] и вся чтущыя святую память вашу, во веки веков.

*Тропарь, глас в~:*

Правдивая страстотерпца и истинная евангелиа Христова послушателя, целомудренный романе с незлобивым давидом, не сопротив стаста врагу сущу брату, убивающему телеса ваша, душам же коснутися не могущу. Да плачется убо злый властолюбец: вы же радующеся с лики ангельскими, предстояще святей Троице, молитеся о державе сродников ваших, богоугодней быти, и сыновом российским спастися.

*Маиа в~. Молитвы святителю афанасию, патриарху константинопольскому, лубенскому чудотворцу.*

*МЛ~ТВА а~,*

*из\ службы.*

О святителю Христов, угодниче божий афанасие! Велением божиим жребий служения святительскаго восприим и крест Христов на рамена своя возложив, был еси пастырь добрый, светильник всесветлый, столп непоколебимый, церкве служитель верный, иерархов начальник, православия защитник, нечестия искоренитель: сего ради и водворился еси в дому Господа твоего. Тебе убо просим: молися о нас, с верою и любовию притекающих к честным и многоцелебным мощем твоим: не отрини просящих у тебе помощи в скорбех и болезнех. Молитвою твоею предстани ко всевышнему владыце, исходатайствуй яже на пользу душ и телес наших, и отверзи нам двери милосердия божия. Ходатайством твоим сохрани церковь святую тверду и непоколебиму от навет вражиих. Моли Господа и Владыку о здравии и благоденствии благочестивейшаго, самодержавнейшаго, великаго государя нашего, императора николая александровича всея россии, и о всем царствующем доме, о всей палате и воинстве их: да тихое и безмолвное житие поживем во всяком благочестии и чистоте. Соблюди обитель сию, в нейже вселился еси, от всяких бед и напастей и от всех враг видимых и невидимых: и якоже в жизни критския люди от неправеднаго агарянскаго убиения избавил еси, тако и ныне на небесех непрестанно молися ко Господу избавитися нам от всякаго злаго обстояния. Подаждь руку помощи и всем православным Христианом, приткающым к честным и нетленным мощем твоим и в молитвах своих тя призывающым. ускори на молитву и потщися на помощь, имиже веси судьбами, да вси, безприкладное божие милосердие видяще и чаемую помощь получивше, славят подавшаго тебе силу и славу, отца и сына и святаго духа, во единем существе славимаго Бога, ныне и присно и во веки веков.

*МЛ~ТВА в~.*

О великий и дивный святителю Христов афанасие богомудре, светильниче церкве вселенския, лубенский и всея россии чудотворче и покровителю! Ты, от юности вся житейская оставль, к Богу любовию и духовным благоразумием наставляемь, увещавал еси вся человеки, глаголя: что нам богатство, что нам злато, слава и могутство; дымове расходящися по воздуху: вся та исчезнут, вся та понесет ветр! многорачительно же в будущем веце да будет нам богатство. Тако поучая, сам щедр, благосерд, кроток, смирен и всем благоприступен был еси. Темже и во успении твоем всеблагий Господь тьмочисленными чудесы озари и прослави нетленныя мощи твоя. Имея убо ко Господу дерзновение, заступи и спаси твоим ходатайством благочестивейшаго государя нашего, императора николая александровича, со всем царствующим домом и все хранимое тобою царство российское и святую обитель сию. Моли Христа Бога, да отпустятся всем нам согрешения наша вольная и невольная, да избавимся от всех враг видимых и невидимых, от всяких бед и скорбей и всяких недугов. Моли, да милостив будет всем нам Господь и зде и в будущем веце, и преставльшыяся от нас отцы и братию, матери и сестры и чада наша, в лики святых вчинив, в месте светле упокоит: да предстояще и покланяющеся раце мощей твоих, имамы тя неусыпающаго молитвенника и предстателя о нас ко Господу, и благодарне с любовию величаем прославльшаго и послушающаго тя, в Троице славимаго Бога, отца и сына и святаго духа, ныне и присно и во веки веков.

*Тропарь, глас и~:*

Премудростию учений твоих царствующий град просветив, тьму неведения еретическаго разгнал еси, преблаженне: твое благословение земли российстей принесл еси, отче наш святителю афанасие, идеже скончав течение твое, на крилех чистоты возлетел еси в небесное царство. Моли Христа Бога непрестанно о душах наших.

*Маиа г~ и августа д~и. Молитва преподобному феодосию, игумену печерскому.*

*Из\ акафиста преподобному.*

О священная главо, ангеле земный и человече небесный, преподобне и богоносне отче наш феодосие, изрядный слуго пресвятыя Богородицы, во имя ея святое обитель пречудну на горах печерских соорудивый и в ней чудес множеством просиявый! Молим тя со усердием многим: молися за нас ко Господу Богу и испроси нам от него великия и богатыя милости: веру праву, надежду спасения несомненну, любовь ко всем нелицемерну, благочестие непоколебимое, душ и телес здравие, житейских потреб довольство, и да не во зло обратим благая, даруемая нам от щедродательныя его десницы, но во славу имене его святаго и во спасение наше. Сохрани, угодниче божий, предстательством твоим святым во здравии и долгоденствии благовернаго государя нашего, императора николая александровича всея россии, и весь царствующий дом, покоряя под\ нозе его вся враги и супостаты. Соблюди, преподобне чудотворче, страну православно-российскую, царствующыя грады ея, град твой и лавру твою невредимы от всякаго зла: и вся люди, притекающыя на поклонение к честному твоему гробу и пребывающыя во святей обители твоей, осени небесным твоим благословением и от всяких зол и бед милостивно избави. Наипаче же в час кончины нашея многомощное твое заступление яви нам, да избавимся, молитвами твоими ко Господу, от власти лютаго миродержца и сподобимся наследити царство небесное. Покажи нам, отче, благосердие твое, и не остави нас сирых и безпомощных: да непрестанно славословим дивнаго во святых своих Бога, отца и сына и святаго духа, и твое святое заступление, во веки веков.

*Тропарь, глас и~:*

Возвысився на добродетель, измлада возлюбив монашеское житие, к желанию доблественне достиг, вселился еси в пещеру, и украсив житие твое пощением и светлостию, в молитвах яко безплотен пребывал еси, в российстей земли яко светлое светило просияв, отче феодосие: моли Христа Бога спастися душам нашым.

*Маиа е~. Молитвы преподобному иакову, игумену железноборовскому.*

*Из\ службы преподобному.*

*МЛ~ТВА а~.*

Преподобне и богоносне отче наш иакове! Приими ныне нас, тебе усердно молящихся и припадающих ко всечестному и многоцелебному твоему гробу, идеже святое твое и многотрудное покоится тело. Духом же на небесех предстоя святей Троице со ангелы и преподобных отец лики, молися о нас чадех твоих, отче, да избавимся от всяких скорбей, болезней, бед и обстояний, и благочестно поживем в настоящем житии, ходяще в заповедех и оправданиих господних безпорочно, и да явимся последователи святому и равноангельному житию твоему. Ей, преподобне отче, молим тя, испроси нам же и всем, с верою к тебе притекающым, грехов прощение, телесем здравие, исправление жития и вечное спасение, яко да твоим предстательством спасеннии, славу возсылати сподобимся в Троице славимому Богу, отцу и сыну и святому духу, ныне и присно и во веки веков.

*МЛ~ТВА в~.*

О преподобне и богомудре отче наш иакове! Вемы, яко с лики ангельскими и всеми святыми предстоиши присно престолу Господа вседержителя и велие имаши к нему дерзновение молитися о всех, с верою и умиленными слезами в помощь тя призывающих. Не премолчи убо, вопия за ны недостойныя ко Господу Богу, да отвратит гнев свой, праведно за беззакония наша на ны движимый, и да избавимся от всяких скорбей, бед же и напастей и злых обстояний, и благочестно поживем в нынешнем веце, ходяще в заповедех и оправданиих господних непорочно. о преблаженне и боголюбезне отче наш иакове! умоли Господа, да не оскудеют во обители твоей истиннии ревнителие иноческаго жития и подражателие святому и богоугодному житию твоему: сохрани предстательством твоим к Богу обитель и страну сию от огня, глада, меча, нашествия иноплеменных и от всякаго зла: и всем, с верою и любовию притекающым во твою обитель, испроси у Господа Бога грехов прощение, телесем здравие, исправление греховнаго жития и вечное спасение: да с тобою и всеми святыми сподобимся прославляти в Троице славимаго Бога, отца и сына и святаго духа, во веки веков.

*Тропарь, глас д~:*

Небеснаго желая, земная возненавидел еси, и взем крест твой, последовал еси Христу, и от него приял еси дарования чудес, исцеляти недужныя. Но яко имеяй дерзновение ко святей Троице, испроси благоверному императору нашему николаю александровичу здравие и спасение, на враги же победу, и не забуди посещая чад твоих, припадающих к целебному гробу твоему, иакове преподобне, отче наш.

*Маиа з~. Молитвы преподобному нилу, сорскому чудотворцу.*

*МЛ~ТВА а~,*

*из\ службы.*

О преподобне и богоблаженне отче ниле, богомудрый наставниче и учителю наш! Ты любве ради божия от мирских смущений удаляяся, в непроходней пустыни и в дебрех вселитися изволил еси, и яко лоза благоплодна, чада пустыни умножив, словом, писанием и житием образ всякия иноческия добродетели явился еси: и яко ангел во плоти пожив на земли, ныне в селениих небесных, идеже празднующих глас непрестанный, водворяешися, и с лики святых Богу предстоя, тому хвалы и славословия непрестанно приносиши. Молим тя, богоблаженне, настави и нас, под\ кровом твоим жительствующих, непреткновенно по стопам твоим ходити и Господа Бога всем сердцем своим любити, того единаго вожделети и о том едином помышляти, мужественно же и благоискусно противу долу влекущих помыслов и прилогов вражиих пратися и тыя всегда побеждати: всякую же тесноту монашескаго жития возлюбити и красная мира сего, любве ради Христовы, возненавидети помози нам: всяку же добродетель, в нейже сам потрудился еси, в сердцах наших насадити нам пособствуй. Моли Христа Бога, да и всем православным Христианом, в мире живущым, просветит ум и очи сердечныя, еже ко спасению, утвердит я в вере и благочестии и в делании заповедей своих, сохранит же от лести мира сего, и оставление грехов дарует всем Христианом, таже и вся потребная ко временному житию всем приложит. Благочестивейшаго же государя нашего, императора николая александровича да венчает Господь оружием благоволения своего, мышцу его да укрепит, глубокий и неотемлемый мир ему да дарует, весь же царствующий дом его в любви, единомыслии и в долгоденствии да соблюдет, и всякое начало и власть и все воинство его на путь правды и верности да управит: да тако вси Христиане, в пустыни и в мире жительствующии, тихое и безмолвное житие поживут во всяком благочестии и честности, и Христа усты и сердцем прославят, купно со безначальным его отцем и пресвятым и благим и животворящим его духом, всегда, ныне и присно и во веки веков.

*МЛ~ТВА в~,*

*чтомая в нило-сорской пустыни, новгородския епархии.*

О преподобне и богоблаженне отче наш ниле! Приими ныне нас: *И прочая, зри выше, октовриа з~, лист ч~и на об.*

*Тропарь, глас д~:*

удалився бегая давидски мира, и вся яже в нем яко уметы вменив, и в месте безмолвне вселився, духовныя радости исполнился еси, отче наш ниле: и единому Богу изволив служити, процвел еси яко финикс, и яко лоза благоплодна умножил еси чада пустыни. Темже благодарственно вопием: слава укрепившему тя в подвизе пустынножительства: слава избравшему тя в россии отшельником уставоположника изрядна: слава молитвами твоими и нас спасающему.

*Маиа и~. Молитва преподобному арсению великому.*

*Из\ акафиста преподобному.*

О священная главо, земный ангеле, небесный человече, безмолвия рачителю, молчания любителю, преподобне и богоносне отче наш арсение! Припадаем ти и молимся: помолися ко Господу Богу и спасу нашему Иисусу Христу да дарует нам, грешным и недостойным рабом своим, вся ко спасению душевному благопотребныя дары своя: веру праву, надежду благу, любовь нелицемерну, благочестие непоколебимое, любомудрие Христопоследовательное, и вся добродетели, во святем евангелии им заповеданныя: да будем подражатели твоего богоугоднаго жития и вкупе с тобою сподобимся спасение вечное получити и царствие небесное унаследити. Ей, угодниче божий! не презри нас, но помози нам, небесным предстательством твоим, благочестно житие временное скончати, кончину благую, мирную и непостыдную прияти и блаженства райскаго сподобитися: да прославим человеколюбие и щедроты в Троице славимаго и покланяемаго Бога, отца и сына и святаго духа, и твое святое заступление, во веки веков.

*Маиа ф~. Молитвы святителю николаю, архиепископу мирликийскому.*

*Зри выше, декемвриа з~, лист рк~г на об.*

*Тропарь, глас д~:*

Приспе день светлаго торжества, град барский радуется, и с ним вселенная вся ликовствует песньми и пеньми духовными: днесь во священное торжество, в пренесение честных и многоцелебных мощей святителя и чудотворца николаа, якоже солнце незаходимое возсия светозарными лучами, разгоняя тьму искушений же и бед от вопиющих верно: спасай нас яко предстатель наш, великий николае.

*Маиа г~. Молитва святому апостолу симону кананиту или зилоту.*

*Из\ акафиста.*

Святый славный и всехвальный апостоле Христов симоне, сподобивыйся прияти в дом твой в кане галилейстей Господа нашего Иисуса Христа и его пречистую матерь, владычцу нашу Богородицу, и преславнаго чудесе Христова самовидец быти! Молим тя с верою и любовию: умоли Христа Господа претворити грехолюбивыя душы нашя в достойныя сосуды благодати: сохрани и соблюди нас молитвами твоими от искушений диавольских и падений греховных, и испроси нам свыше помощь во время уныния, да не преткнемся о камень соблазна, но неуклонно шествуем спасительным путем заповедей Христовых, дондеже достигнем оных блаженных обителей райских, идеже ты ныне водворяешися и веселишися. Ей, апостоле спасов! не посрами нас, крепце на тя уповающих, но буди нам помощник и покровитель во всем житии нашем, и помози нам благочестно и богоугодно житие сие временное скончати, благую же и мирную Христианскую кончину получити и добраго ответа сподобитися на страшнем суде Христове: да избежавше мытарств воздушных и власти лютаго миродержца, унаследуем царство небесное и прославим великолепое имя отца и сына и святаго духа во веки веков.

*Маиа и~. Молитвы святителю симону, епископу владимирскому и суждальскому, печерскому чудотворцу.*

*Из\ акафиста.*

*МЛ~ТВА а~.*

О священная главо, великий угодниче божий, святителю Христов и чудотворче, преподобне и богоносне отче симоне! К тебе, небесному заступнику и теплому предстателю нашему, с верою и любовию припадаем, и со упованием всеусердно молим тя: яви милосердие твое нам смиренным и грешным, и пролей теплыя молитвы твоя о нас ко Господу, емуже со ангелы и всеми святыми на небеси во славе вечней предстоиши. Вемы, святче божий, яко свойственно есть тебе милосердие, ибо, еще на земли живущу ти, едино имел еси попечение, еже спасати от погибели греховныя душы человеческия: темже убо потщися, благосерде, предстоя страшному престолу Господа славы, о нашем спасении ходатай быти, да не погибнем люте со беззаконии нашими. Веруем, отче преблаженне, яко ты, иже во время земнаго жития Христовою любовию ближния твоя возлюбил еси, кольми паче любиши вся ны о Господе, на небесех водворяяся: темже всеусердно молим тя, яко отца нам суща, да присно соблюдаеши ны под\ покровом твоим от всякаго зла. Ты, отче преподобне, не точию сам верою правою и благими делы добре угодивый Господеви, но и иныя научивый право веровати и волю божию творити, по неложному обетованию Христову, велий наречен еси во царствии небеснем: темже убо настави и нас, данною тебе от Господа благодатию, тако веровати и тако путем заповедей господних шествовати, да не точию николиже на погибельный путь неверия уклонитися восхощем, но паче и иныя во правоверии утвердити и на путь истиннаго благочестия наставити потщимся. Еще же припадающе молим тя, угодниче Христов: предстательствуй ко всемилостивому владыце и царю царствующих, да сохранит под\ покровом своея благости, во здравии и непременяемем благополучии, благочестивейшаго государя нашего, императора николая александровича и весь царствующий дом, и да избавит их от всякаго злаго обстояния: церковь святую от ересей и расколов, державу же православно-российскую от всякаго мятежа, браней и нестроений да соблюдет: да даст же пастырем церкве святую ревность о спасении пасомых и просвещении неверных: да дарует начальствующым мудрость и силу, подчиненным усердие и благопокорливость, судиям прозорливость и нелицеприятие, супругом верность и единодушие, родителем разум и благочестие, чадом кротость и послушание, всем же людем всяк дар коемуждо благопотребен, всяку благовременну помощь во благих делех и вся ко спасению и славе божией подобающая. Сохрани, отче преподобне, твоими богоприятными молитвами, царствующыя грады, и вся грады и веси державы российския, и град сей, от всякаго зла и нападений вражиих: вся же правоверныя люди, с любовию и упованием притекающыя к покрову твоему и благочестно покланяющыяся мощем твоим, осени небесным твоим благословением, и вся прошения их во благо исполни. Ей, угодниче божий! не презри молений наших, и не посрами нас от упования и чаяния нашего. Се бо мы недостойнии и смиреннии и многих грехов исполненнии, ведуще, яко грешники Бог не послушает, но аще кто богочтец есть и волю его творит, того послушает, ко твоему прибегаем предстательству, да твоею помощию и заступлением, мирно и благочестно поживше на земли, сподобимся и небесных благ восприятия, славяще и превозносяще отца и сына и святаго духа, единаго в Троице славимаго и покланяемаго Бога, и твое милостивное предстательство, во веки веков.

*МЛ~ТВА в~.*

О всехвальный и всечестный архиерею, святителю Христов, преподобне и богоносне отче симоне! Призри от высот небесных, идеже со ангелы и всеми святыми Господу славы предстоиши, на нас недостойных и долу преклонных, смиренных же и грешных, ко многомощному предстательству твоему с верою, любовию и упованием притекающих. Простри молитвенно преподобнии руце твои ко Господу и владыце, и испроси от щедродательныя его благостыни оставление согрешений наших вольных и невольных, здравие душевное и телесное, житие мирное и безмятежное, воздуха благорастворение, земли плодоносие, житейских потреб довольство, во всем благое поспешение, и да не во зло обратим даруемая нам благая, но во славу пресвятаго имене его и во спасение наше. Еще же припадающе молим тя: потщися, благосерде, предстательствовати ко Господу человеколюбцу, да избавит нас, по велицей своей милости, от всяких бед и скорбей, от всяких недугов и болезней, от внезапныя смерти и от всех озлоблений, от всяких козней врагов видимых и невидимых и от всякаго зла: да укрепит в нас правую веру и благочестие нелицемерное, и да подаст нам крепость на преоборение страстей и похотей наших: да соблюдет нас от нечестивых и душепагубных учений неверия и суеверия, да всадит в сердца наша дух смиренномудрия и кротости, дух братолюбия и незлобия, дух терпения и целомудрия, дух святыя ревности о славе божией и спасении ближних: да призрит благосердием на всяку душу, требующую благодатныя его милости, и да дарует, по неизреченым щедротам своего человеколюбия, болящым исцеление, скорбящым утешение, малодушным утверждение, унывающым ободрение, страждущым ослабу, бедствующым помощь, сирым покров, безприютным пристанище, обидимым защиту, злословимым терпение, уничижаемым великодушие, гонимым заступление, оклеветаемым оправдание, и всем, во всяких нуждах и злостраданиих сущым, душевную отраду и скорое избавление. Ей, святче божий, буди теплый молитвенник и прилежный ходатай ко Господу о всякой души верных, твоея помощи ищущих, да никтоже во уповании своем на тя посрамлен будет, но да обрящут вси, предстательством твоим, во всяких обстояниих благодать и милость всещедраго Бога, емуже подобает всякая слава, честь и поклонение, ныне и присно и во веки веков.

*Тропарь, глас а~:*

Житий преподобных отец печерских списателю известный, святителю Христов симоне преблаженне, молися прилежно с ними Христу Богу, да управит в мире жизнь нашу, и в книги животныя да напишет ны, спасая душы нашя.

*Маиа а~и. Молитва святым равноапостольным кириллу и мефодию, первоучителем словенским.*

*Из\ акафиста.*

О преславнии язык словенских учителие и просветителие, святии равноапостольнии мефодие и кирилле! К вам, яко чада ко отцем, светом учений и писмен ваших просвещеннии и в вере Христове наставленнии, ныне усердно прибегаем и в сокрушении сердец наших молимся. Аще бо и завет ваших, яко чада непокоривая, не соблюдохом, и о угождении Богу, якоже учисте, небрегохом, и от единомыслия и любве, юже словеном, яко братиям в вере и по плоти, добре завещасте, отпадохом: обаче, якоже древле в житии вашем неблагодарных и недостойных не отвращасте тщы, но благими за злая воздавасте, тако и ныне грешных и недостойных чад ваших молитвы не отвратите, но яко велие имущии дерзновение ко Господу, прилежно того молите, да наставит и обратит нас на путь спасения, распри же и раздоры, посреде единоверных братий возникающыя, да умирит, отпадшыя паки во единомыслие приведет и всех нас единением духа и любве во единей, святей, соборней и апостольстей церкви соединит. Вемы бо, вемы, яко много может молитва праведнича ко благосердию Владыки, аще и о грешных людех приносима бывает. Не оставите убо нас унылых и недостойных чад ваших, ихже грех ради паства ваша, вами собранная, враждою разделяема и соблазны от иноверных прельщаема, умалися, овцы же ея словесныя разсеяваемы от волков мысленных восхищаются: дадите нам, молитвами вашими, о православии ревность, да ею возгреваеми, отеческая предания добре сохраним, уставы и обычаи церковныя верно соблюдати потщимся, всяких лжеучений странных отбежим, и тако в житии богоугоднем на земли преспевающе, жизни райския на небеси сподобимся, и тамо с вами вкупе Владыку всех, в Троице единаго Бога, прославим во веки веков.

*Тропарь, глас д~:*

Яко апостолом единонравнии и словенских стран учителие, кирилле и мефодие богомудрии, Владыку всех молите, вся языки словенския утвердити в православии и единомыслии, умирити мир и спасти душы нашя.

*Маиа в~и. Молитва преподобному дионисию, архимандриту сергиевы лавры, радонежскому чудотворцу.*

*От*
младых ногтей возлюбивый Христа, преподобне дионисие! Сотвори молитвами твоими, да и наша сердца священным любве божия огнем пламенеют, теплотою веры возжигаема. Ты, ярем евангельский на ся возложив и яко благ и легок той обрет, до конца путь твой терпеливно совершил еси, яко победитель венца от Бога сподобився: помози убо и нам тяжкое бремя жития сего мужественно понести, и веру до конца соблюдшым, милосердаго от Бога воздаяния сподобитися. Тщательный и ревностный звания своего исполнитель быв, помози и нам звания наша неослабно проходити. Многия козни и страдания от злокозненных врагов великодушно претерпевый, святе дионисие, и нам, сетьми вражиими уловляемым и в различная искушения впадающым, свыше помощь на попрание оных молитвами твоими испроси. Ты, всегда постом, молитвами и бдением плоть твою умерщвляя, душу твою оживил еси и сию храм животворящаго духа соделал еси: и нас тебе подражати научи и время к покаянию и оставлению грехов наших улучити сотвори. Ты о славе церкве и отечества верный ревнитель был еси: исходатайствуй убо и ныне мир церкви, отечеству благоденствие, самодержавному царю нашему благословение, храму же сему всемощный Господень покров, да прославляем прославльшаго тя Господа ныне и присно и во веки веков.

*Маиа г~и. Молитва святей праведней деве гликерии, яже в новеграде,*

*чтомая в новгородской флоровской церкви.*

О блаженная дево гликерие, угоднице Христова! услыши нас грешных, молящихся тебе. Приими молитву нашу и принеси ю к милостивому и человеколюбцу Богу, емуже ты ныне в радости святых и с лики ангел предстоиши. умоли его благосердие, да не осудит нас по беззаконием нашым, но да сотворит с нами по милости своей: и испроси нам у Христа и Бога нашего мирное и безмятежное житие, здравие душевное и телесное, земли благоплодие и во всем всякое из\ъобилие и благоденствие, и да не во зло обратим благая, даруемая нам от всещедраго Бога, но во славу его и в прославление твоего заступления. Даруй нам без\ порока прейти поприще временныя жизни, избави нас от воздушных мытарств и настави нас на путь ведущий к селению праведных, идеже празднующих глас непрестанный, зрящих лица божия доброту неизреченную. услыши моление наше, дево гликерие, и моли непрестанно о нас всесильнаго Бога триипостаснаго, емуже подобает всякая слава, честь и поклонение во веки веков.

*Тропарь, глас и~:*

Вышния красоты желающи, нижния сласти телесныя далече от себе отринула еси, и нестяжание паче суетнаго мира возлюбивши, ангельское житие провождала еси, гликерие, дево блаженная: моли Христа Бога спастися душам нашым.

*Маиа д~и. Молитвы святому исидору, Христа ради юродивому, ростовскому чудотворцу,*

*чтомыя в ростовской вознесенской церкви, ярославския епархии.*

*МЛ~ТВА а~.*

О преблаженный и великий угодниче Христов, святый праведный исидоре! Восхваляя равноангельное житие твое и преславная от честных мощей твоих истекающая чудеса прославляя, ко святому гробу твоему припадаю смиренно и во умилении зову: радуйся, пресветлая звездо, от запада притекшая и на востоце просиявшая: радуйся, отринувый неправоверие, уставы же православия до конца соблюдый: радуйся, бывый яко буий пред\ очима мира греховнаго, божия же премудрости некрадомое сокровище стяжавый: радуйся, суетная и тленная поправый, да восприимеши венец нетленен: радуйся, терпением древнему иову уподобивыйся: радуйся, воине Христов непобедимый, доблестно диавола победивый и вся стрелы лукаваго разжженныя угасивый: радуйся, многия и дивныя цельбы от святаго гроба твоего источаяй: радуйся, смиренномудрием богатеяй и чистоты сосуд избран явивыйся: радуйся, с верою призывающым тя скорый помощниче и заступниче: радуйся, яко течение добре скончал еси, и веру непорочну соблюл еси, и враги безплотныя терпением твоим попрал еси, и мирская суетства препобедил еси. Сего ради и святая твоя чистая душа на небеса востече радующися, праведных же лицы сретоша тя веселящеся, и небесная селения светло восприяша: блаженное же и честное тело твое на земли пребывает нетленно, верным исцеления подая. Темже молим тя, богомудре исидоре, да ходатайствуеши о нас у Христа Бога, еже пребыти граду сему непоколебиму и безмятежну, правоверному же императору нашему николаю александровичу на супостаты победу и одоление даровати, и всем православным Христианом здравие и благопоспешение подати, да сподобимся вси милости и благодати Господа нашего Иисуса Христа, емуже подобает слава и держава, купно со безначальным отцем и с пресвятым и благим и животворящим его духом, ныне и присно и во веки веков.

*МЛ~ТВА в~.*

О великий угодниче божий, святый праведный исидоре! Помози мне грешному, всегда страстию греховною побеждаемому: ты бо еси предстатель и заступник, и скорый помощник в скорбех моих, и усердный ходатай спасения моего. ты верою правою и трудом твоим вечныя славы и царствия небеснаго сподобился еси, и ныне у престола Владыки всех, царя Христа, Бога нашего предстоиши. Темже и молю тя, страстотерпче праведный: помяни мя окаяннаго, в тине греховней валяющагося: уже бо не могу возвести очи мои к горнему сиону, зане связан есмь сетьми диавольскими и попеченьми житейскими. Избави мя молитвами твоими от всех злых наветов вражиих и от всякаго греха, да прииму исцеление от язв греховных, от вселютейшаго змия наложенных мне. Все житие мое окаянный аз во сластех мира сего изнурих, и не имам помощника, и не вем к кому прибегнути, да подаст ми руку помощи. Сего ради к тебе прибегаю и сице молюся: о святый праведный исидоре! подаждь ми помощь в день страшнаго суда: егда приидет сын человеческий судити всех, тогда умоли того страшнаго и нелицемернаго судию, да не осудит мя по беззаконием моим, но да поставит одесную себе по велицей милости своей. Помолися владыце Христу Богу, да и в нынешнем веце милостив будет нам грешным и недостойным рабом своим, и да утвердит мысль нашу, еже отвратитися нам от всякаго зла, и соблюдати спасительныя его заповеди, и прочее время жития нашего прейти в покаянии и соблюдении божиих заповедей, да достигше небесных обителей, непрестанно славим единаго триипостаснаго Бога, отца и сына и святаго духа, ныне и присно и во веки веков.

*Тропарь, глас д~:*

Просветився божественною благодатию, богомудре, целомудрием многим и терпением во временней жизни течение добре скончал еси. Тем и по смерти яви тя светлость жития твоего: источаеши бо исцелений благодать притекающым с верою ко святому твоему гробу, исидоре блаженне. Моли Христа Бога, да спасет душы нашя.

*Маиа е~и. Молитва преподобному евфросину, псковскому чудотворцу.*

О священная главо, преподобне отче, преблаженне авво евфросине! Не забуди убогих твоих: *И прочая, зри выше, молитва общая преподобному единому, лист о~з.*

*Тропарь, глас д~:*

Изволением божественнаго разума в пустыню вселился еси, преподобне отче евфросине, и тамо вперив ум твой в небесная, равноангельное житие пожил еси, в молитвах, бдениих и пощениих образ быв твоим учеником: темже и Христос Бог наш, видяй твоя труды и подвиги, в небесная селения прият тя. Ныне убо, яко имеяй ко Господу велие дерзновение, поминай стадо твое, еже собрал еси, богомудре, и моли Христа Бога спастися душам нашым.

*Маиа е~и и иуниа г~. Молитвы святому благоверному царевичу димитрию угличскому, московскому чудотворцу.*

*МЛ~ТВА а~,*

*из\ древния рукописи.*

О преславный и дивный в чудесех, красото мучеников, страстотерпче царевичу княже димитрие! Скоро предстани небесному царю и мученическия твои руце о нас грешных молебне к нему простри, яко имеяй дерзновение велико: сохрани же твоими молитвами град сей, и вся грады и веси православныя, и благочестиваго царя нашего и супругу и чада его, и святейшыя патриархи и преосвященныя митрополиты, архиепископы и епископы и весь священный чин церковный, и в палате братию нашу, и вся православныя Христианы: всех нас приими во твое заступление, от всех бед и зол избавляя, и от нашествия видимых и невидимых борющих нас врагов свобождая, и тех всяк навет и злохитрство погубляя и отгоняя: таже прегрешении наших прощение испроси, и в век будущий небеснаго царствия нас сподоби и спасеных Богу представи, благодатию и человеколюбием Господа и Cпаса нашего Иисуса Христа, емуже честь и поклонение подобает ныне и присно и во веки веков.

*МЛ~ТВА в~,*

*из\ тояже рукописи.*

О великий и милостивый страстотерпче, царевичу княже димитрие! услыши нас грешных, моление со усердием тебе приносящих, и помози нам в жизни сей, от грехов, бед и скорбей избавляя, и в будущем веце буди помощник и заступник, от мучений адовых свобождая и сподобляя купно с тобою покланятися и воспевати всесвятую Троицу, отца и сына и святаго духа, ныне и присно и во веки веков.

*МЛ~ТВА г~.*

О святый мучениче, благоверный царевичу и княже димитрие! Яко агнец незлобив от раба заколенный, венцем царским от Господа венчался еси, и сын царев быв, мученик непобедимь явился еси, и вместо земных и тленных на небеси нетленная восприял еси. И ныне предстоя в радости святей Троице, посещай творящыя верно твою светоносную память: соблюдай отечествие твое и град твой невредимь, тому бо еси утверждение: утверди православных жительство в мире глубоце: междоусобную брань укроти: возвыси благовернаго императора нашего, и вся полезная даруй всегда людем твоим молитвами твоими, да верою и любовию вопием ти: радуйся, святе димитрие, верных людей теплый заступниче и прибежище и земли российския украшение.

*Тропарь, глас д~:*

Царскую диадиму обагрил еси кровию твоею, богомудре мучениче, за скиптр крест в руку приим, явился еси победоносец, и жертву непорочну владыце принесл еси себе: яко бо агнец незлобив от раба заколен еси, и ныне радуяся предстоиши святей Троице. Молися о державе сродников твоих богоугодней быти, и сыновом российским спастися.

*Маиа е~и. Молитва преподобному пахомию, нерехтскому чудотворцу,*

*чтомая в троицкой церкви села сыпановой слободы, костромския епархии.*

О преподобне отче и святче божий пахомие! Богови предстоя со ангелы и преподобными лики, во святых твоих молитвах и нас грешных не забуди, но, яко добрый пастырь и отец наш, молися о благочестивейшем государе нашем, императоре николае александровиче всея россии и о всех православных Христианех, да подаст Господь Бог свыше победу и одоление царю нашему на вся противныя враги его и супостаты, и да устроит царство его в мире и тишине, и всякаго благоденствия его да исполнит. Не забуди и нас, святче божий, да соблюдет нас молитвами твоими Господь во временней жизни и грядущаго вечнаго жительства нас да сподобит о Христе Иисусе, Господе нашем, емуже слава, честь и поклонение, со отцем и пресвятым духом, ныне и присно и во веки веков.

*Маиа з~и и септемвриа к~з. Молитва преподобному ефрему перекомскому,*

*чтомая в новгородском перекомском монастыре.*

О преподобне и богоносне отче ефреме, великий чудотворче и заступниче наш верный! услыши молебныя гласы нашя, тебе усердно приносимыя, и воззри на ны милостивно. Подаждь нам скорое от бед избавление, отими от сердец наших скорбь и сетование греховное, уврачуй душевныя нашя и телесныя немощи, и испроси нам у всеблагаго Бога грехов отпущение, и вся благая молитвами твоими свыше нам низпосли: тебе бо дадеся благодать молитися за ны, и никтоже, с верою притекаяй к раце мощей твоих, от тебе безпомощен исходит. Тобою дуси нечистии от человек прогоняются, тобою здравие разслабленнии приемлют, и различными недуги одержимии исцелевают: ты всем врачь изящный и предивный являешися и всех благая хотения исполняеши. Сотвори убо, угодниче Христов, да и мы во обители твоей живущии, и вси с верою и любовию к тебе ныне притекшии и чудотворней твоей раце предстоящии, мирно и благоденственно временное житие поживем, и в будущем веце царство небесное наследим, и вкупе с тобою прославим единосущную Троицу, отца и сына и святаго духа, во веки веков.

*Тропарь, глас д~:*

*От*
юности твоея весь Богови поработился еси, блаженне: и того ради любве, отечество и род оставил еси, в пустыню вселився: в нейже жестокое житие показав, чудес дарования от Бога приял еси, ефреме преподобне. Моли Христа Бога, да спасет душы нашя.

*Маиа ф~и. Молитвы преподобному корнилию комельскому.*

*МЛ~ТВА а~,*

*из\ акафиста преподобному.*

О священная главо, земный ангеле, небесный человече, великий чудотворче, преподобне отче корнилие! К тебе днесь с верою и любовию усердно прибегающе, умиленно тя небеснаго предстателя нашего просим: яви нам смиренным и грешным любовь твою отеческую и многомощное твое заступление: се бо, грех ради наших, не дерзаем со свободою чад божиих просити Господа и Владыку нашего о нужных нам на потребу, но тебе молитвенника к нему благоприятнаго предлагаем, верующе несомненно, яко вся благая можеши нам испросити у благости его. испроси убо нам, угодниче божий, у всещедраго и человеколюбца Бога веру правую, благочестие непоколебимое, покаяние совершенное, жития исправление, да прочее не прогневляем Господа нарушением святых его заповедей, но сподобимся прощение грехов наших от него получити. умоли, чудотворче святый, царя царствующих и Господа господствующих даровати мир и благостроение царству нашему всероссийскому, здравие же, спасение и на враги одоление благочестивейшему, самодержавнейшему, великому государю нашему, императору николаю александровичу, яко да познают вси противляющиися ему, яко с нами Бог и святии угодницы его. Сохрани, святче божий, молитвами твоими церковь Христову от ересей и расколов, суеверия и неверия человеческаго, да цветет в ней святое православие и благочестие. Соблюди от всякаго зла и обитель тобою созданную, и вся живущыя и подвизающыяся в ней по твоим уставом, да цели и невредими пребудут от искушений врага спасения человеческаго. Призри милостивно и на предстоящыя раце мощей твоих и молящыяся люди, и вся прошения их во благо исполни: болящым исцеление, скорбящым утешение, бедствующым вспоможение скоро подаждь. Нам же всем здравие душевное и телесное, земли плодоносие, тихое и богоугодное житие, благую Христианскую кончину и добрый ответ на страшнем суде Христове у всемилостиваго Бога исходатайствуй, яко воистину имеяй велие к тому дерзновение. Ей, отче! вемы, яко много может молитва твоя пред\ лицем вседержителя Господа: сего ради крепко на тя уповаем, и на твоя святыя молитвы зело надеемся, яко ты приведеши нас предстательством твоим в небурное пристанище спасения и наследники покажеши нас всесветлаго царствия Христова. Не посрами убо, преподобне отче наш, упования нашего, но сподоби нас вкупе с тобою блаженства райскаго наслаждатися, да славим, хвалим и величаем великую милость к нам человеколюбца Бога, отца и сына и святаго духа, и твое благое отеческое заступление, во веки веков.

*МЛ~ТВА в~,*

*чтомая в корнилиево-комельском монастыре, вологодския епархии.*

О священная главо, преподобне отче, преблаженне корнилие! Тебе прославляем и тебе величаем мы грешнии, яко надежду нашу, источника чудес и великаго о людех предстателя, и смиренно припадающе молим тя: не премолчи вопия за ны ко Господу, и не презри нас, верою и любовию чтущих святую память твою. Помяни у престола вседержителя вся благодеющыя обители твоей, и не престай молитися ко Христу Богу даровати им безмятежие и мир, из\ъобилие плодов земных и воздух благорастворен: вемы бо, яко много может молитва праведнаго поспешествуема во благое. о преизрядный угодниче божий, необоримый наш заступниче! якоже прежде малыми брашны во время гладное мног народ во твоей обители препитал еси, сице и днесь буди алчущым питатель, бедным помощник, скорбным утешитель, немощным врачь, старым укрепитель, юным наставник: и тако, святче божий, отверзи всем людем дверь милосердия божия. Аще и несмы достойни зрети высоту небесную от множества неправд наших, но милостию твоею и молитвою сохрани ны от всякаго зла и лукаваго обстояния: помози нам, да не погибнем со беззаконьми нашими, и испроси нам время на покаяние, во еже избежати гнева божия и вечныя муки: подаждь нам вся яже ко спасению прошения, яко да твоим ходатайством и предстательством пресвятыя владычцы Богородицы, милосердием же и благостию своею Христос Бог наш сподобит вся ны небеснаго царствия наследники быти и славити его, со безначальным отцем и пресвятым духом, во веки веков.

*Тропарь, глас д~:*

*От*
юности горящим желанием божественныя любве разжигаемь, житейския молвы оставил еси, преподобне, ревнитель антонию великому быв: безмолвием и жестоким пребыванием последуя Христу, бдением и молитвами и постом образ был еси твоим учеником. Темже молися Господеви, корнилие блаженне, спастися душам нашым.

*Маиа ф~и. Молитва преподобному корнилию палеостровскому.*

*Из\ службы преподобному.*

О преподобне отче наш корнилие, великий угодниче божий и скорый в бедах предстателю! Не забуди, якоже обещался еси, посещати нас чад твоих: аще бо телом от нас и отшел еси, но духом с нами пребываеши. Молимся убо тебе, о преподобне: буди предстатель за ны грешныя ко Господу Иисусу Христу и пречистей его матери, владычце нашей Богородице, да избавимся от глада, губительства, труса, потопа, огня и меча, от нашествия иноплеменных и междоусобныя брани, от внезапныя смерти и от всех враг видимых и невидимых. о преподобне отче корнилие! услыши нас грешных, молящихся тебе, изряднее же в час сей со слезами припадающих к раце твоей: не отрини нас от твоего заступления. Аще бо и грешни есмы, но с верою притекаем к честному твоему гробу, и с любовию облобызающе честную твою икону, умильно зовем: приими от нас недостойных молитву сию, яко кадило благовонное, яко жертву благоприятную, и умерщвленныя злыми делы и помыслы нашя душы оживи, преподобне, и просвети наши очи сердечныя, якоже болящым очеса исцелил еси и зрети я сотворил еси: и якоже страждущему во сне явился еси, и от разслабления здрава соделав, во иноческий образ привел еси его, такожде и нас содержимых узами вражиими, имиже связа нас злое наше произволение, исторгни из\ глубины прегрешений наших, и к пути покаяния настави, и от сети диаволи разреши милостивным твоим предстательством на веки веков.

*Тропарь, глас е~:*

*От*
юности, премудре, прилежно подвизався, от Бога наставляемь, отечество твое град псков оставил еси, и вселився в пустыню, во отоце великаго езера онега, иноки мудре собрал еси, и извещением святаго духа обитель соградил еси, идеже храм пресвятей Богородице в похвалу рождества ея создал еси: струями же слез твоих безплотныя враги потопив, жития твоего целомудрием со ангельскими лики совокупился еси, преподобне отче корнилие, с нимиже Христа Бога моли спастися душам нашым.

*Маиа к~. Молитва святителю алексию, митрополиту московскому и всея россии.*

*Зри выше, октовриа е~, лист ч~з на об.*

*Тропарь, глас в~:*

Яко сокровище пребогатое, многолетно в земли сокровенное, честныя мощи твоя обретошася чудоточащыя, всеблаженне отче святителю алексие, от нихже врачевство приемлюще обогащаемся, и Христа славословим, глаголюще: слава прославляющему святыя своя.

*Ин тропарь, глас д~:*

Апостольских преемников архиереев сопрестольниче, россии всея пастырю и учителю, всеблаженне отче алексие, владыце всех молися, мир пастве твоей даровати, и спасение душам, и велию милость.

*Маиа к~а. Молитва святым благоверным князем константину и чадом его михаилу и феодору, муромским чудотворцем.*

*Из\ акафиста.*

О храбрый воине и избранный воеводо небеснаго царя Христа, победивый прелесть идолослужения силою святаго духа и просветивый град муром святым крещением, святый благоверный княже константине! усердно предстояще честней раце многоцелебных мощей твоих, со слезами молим тя, просяще прияти нам твоим к Богу ходатайством грехов оставление. Предстани, святе, яко имеяй дерзновение ко святей Троице, и подвигни с собою на молитву преудобренныя своя две отрасли, благовернаго князя михаила, послушнаго тебе до смерти и яко незлобиваго агнца за Христа заколена бывша, и благовернаго князя феодора, ревнителя благочестию. Испросите вашими молитвами благочестивейшему, самодержавнейшему, великому государю нашему, императору николаю александровичу всея россии, и всему царствующему дому мир, здравие, долгоденствие и на враги победу и одоление. Еще со слезами смиренно молим: сохраните, блаженнии, невредимь град сей, егоже возлюбисте и свободисте от работы демоном: обитель же сию, и живущыя и труждающыяся в ней, соблюдите невредимы от всех козней и стрел демонских. Даруйте, святии, царствующым градом, граду сему, всякому граду и стране мирное и немятежное житие и из\ъобилие плодов земных. По морю плавающым и путешествующым, и к раце мощей ваших с верою прибегающым, безбеднии правителие будите: от злых свобождение, мирное и радостное в домы их возвращение молитвами вашими даруйте, да вси прибегающи с верою к цельбоносней раце мощей ваших, исцеление душам и телесем своим приемлюще, прославляют вы, нашя заступники, славяще отца и сына и святаго духа, ныне и присно и во веки веков.

*Тропарь, глас д~:*

Константин днесь весело ликовствует, предстоя престолу святыя Троицы, видя отечествие свое, мастию духовною сияющее: емуже последоваша михаил и феодор, сынове его, и молятся вси трие вкупе о душах наших.

*Маиа к~г. Молитва святителю леонтию, епископу ростовскому.*

*Из\ акафиста.*

О священная главо, преславный чудотворче, первопастырю святыя ростовския церкве, святителю отче леонтие! К тебе припадаем и молимся мы смиреннии и грешнии, и яко отца чадолюбиваго просим: всели в сердца наша любовь твою, еюже к Богу и ближним твоим в житии твоем преисполнен был еси, яко и душу твою за паству твою положил еси, мученически от идолослужителей пострадав. Научи нас, отче, тебе подражати верно, Бога и ближния нашя любити искренно и заповеди господни совершати непогрешительно: да и мы не именем токмо, но и всем житием нашим чада твоя явимся. Молися, угодниче божий, ко Христу Богу о святей православней церкви и державе российстей, да пребудут в мире и благостоянии и процветают во благочестии Христианстем непоколебимы. Сохрани молитвами твоими императора нашего николая александровича всея россии во здравии и долгоденствии, покоряя под\ нозе его вся враги и супостаты. Соблюди царствующыя грады, град твой и вся грады и веси страны российския невредимы от всякаго зла. Призри благосердно на всяку душу Христианскую, милости и помощи от тебе ищущую: буди всем нам в болезнех целитель, в скорбех утешитель, в печалех избавитель, в бедах помощник, в час смертный покровитель, да сподобимся и мы грешнии молитвами твоими спасение вечное получити и царствие Христово унаследовати. Ей, святителю Христов, не посрами упования нашего, еже по Бозе и пресвятей Богородице на тя крепко возлагаем, но яви нам твое многомощное заступление, да хвалим, славим и величаем великое человеколюбие дивнаго во святых своих Бога, отца и сына и святаго духа, во веки веков.

*Тропарь, глас д~:*

Апостолом сопричастник и к Богу молебник верен, добродетельми возшед на небесная, и любовь возложил еси к любящему тя, и неверныя люди обратил еси в веру. Тем ныне со ангелы ликуя, предстоиши престолу славы всех царя, Христа Бога: молися, святителю леонтие, да спасет душы нашя.

*Маиа к~г. Молитвы преподобней евфросинии, княжне полоцкой.*

*Из\ службы со акафистом.*

*МЛ~ТВА а~.*

О преподобная и приснопамятная, всехвальная мати евфросиние, ангеле во плоти, богоизбранный сосуде святаго духа, церкве Христовы похвало и украшение, монашествующих славо и утверждение, обители твоей и всей стране нашей помоще, покрове и защитнице! Ты яко древо, насажденное при исходищих вод, плоды добродетелей твоих и благодатными даровании святаго духа украшенная явилася еси, наставница же делом и словом, избранная, непорочная и добрая. услыши ны молящыяся тебе и призывающыя имя твое: имаши бо дерзновение у Господа. Испроси нам преспеяние в жизни добродетельней: огради сердца наша верою, надеждою и любовию и страхом божиим. Подай нам помощь во трудех и скорбех наших: и якоже попечение имела еси в житии твоем о обители твоей и иночествующих, тако и ныне потщися о нас, благопоспешити нам во всем: и обитель твою огради миром и защити от враг видимых и невидимых, да преуспевает и процветает в добродетелех. Изьми ны от всякия нужды и тесноты, от лютых болезней и от нечаянныя смерти, и приведи ны ко истинному покаянию при исходе от жизни сея: испроси нам у Господа Бога кончину мирну, безболезнену, непостыдну, святых таин причастну: и преведи ны чрез\ мытарства воздушная, да не похитят нас истязателие грознии по грехом нашым, но да твоим заступлением и помощию возможем безбедно проити истязание воздушное, и милость получити, и предстати неосужденно страшному престолу, и на страшнем суде сподобитися одесную стати праведнаго судии, и наследовати праведных часть. Ей, госпоже, всечестная мати, преподобная евфросиние! помози нам молитвами твоими: огради нас и заступи от всяких козней вражиих, да сподобимся прейти время жизни сея непреткновенно и спасение получити молитвами твоими у Христа Господа, егоже и сподобимся пети и славословити, со безначальным отцем и со святым духом, во веки веков.

*МЛ~ТВА в~.*

О преподобная и богоносная мати наша евфросиние! Предстоящи престолу пресвятыя Троицы, молися непрестанно о благочестивейшем, самодержавнейшем, великом государе нашем, императоре николае александровиче всея россии: о супруге его, благочестивейшей государыне императрице александре феодоровне: о матери его, благочестивейшей государыне императрице марии феодоровне: о наследнике его, благоверном государе цесаревиче и великом князе алексии николаевиче, и о всем царствующем доме: о святейшем правительствующем синоде и епископе нашем *имярекъ*
: о всем священнем и иночестем чине, игумении же и сестрах обители твоея: о военачальницех и градоначальницех, и всех православных Христианех: да ходим кийждо достойно звания нашего, в немже звани быхом, и да будет земля наша земля добра, и вси живущии на ней род избран, царское священие, язык свят, людие обновления, ныне и присно и во веки веков.

*Тропарь, глас д~:*

Подражающи дванадесятолетна дванадесятолетну Христу, учившему во святилищи, божию слову последовала еси, евфросиние: славу временную и земнаго обручника оставльши, и вся мирская презревши, краснейшему паче всех Христу себе уневестила еси: крест вземши, путем ангельскаго жития шествующи, и многия к нему наставляющи, во благоухании мира, в небесный чертог востекла еси: идеже моли, егоже возлюбила еси, о чтущих благочестно память твою.

*Маиа к~г. Молитва преподобному паисию галичскому.*

О священная главо, преподобне отче, преблаженне авво паисие! Не забуди убогих твоих: *И прочая, зри выше, молитва общая преподобному единому, лист о~з.*

*Маиа к~д. Молитва преподобному никите столпнику, переяславскому чудотворцу.*

*Из\ акафиста.*

О всечестная главо, преподобне отче, преблаженне никито преподобномученче! Не забуди убогих твоих: *И прочая, зри выше, молитва общая преподобному единому, лист о~з.*

*Тропарь, глас д~:*

Православным смыслом юношеская возжеления возненавидев и доблественныя нравы восприим, врага победил еси и во благоразумии Богу угодил еси: и свыше от него прием дар чудес, бесы прогоняти, недуги исцеляти, никито преславне, моли Христа Бога, да спасет душы нашя.

*Ин тропарь, глас тойже:*

Христову мученку тезоименит был еси, преподобне, многи подвиги и труды претерпел еси Христа ради, егоже ради вериги носил еси, блаженне: того ныне о нас моли, никито преподобне, душевныя нашя и телесныя страсти уврачевати, верою и любовию почитающих присно память твою.

*Маиа к~е. Молитвы святому пророку, предтечи и крестителю господню иоанну.*

*Зри выше, септемвриа к~г, лист п~ф на об.*

*Тропарь, глас д~:*

Яко божественное сокровище сокровенное в земли, Христос откры главу твою нам, пророче и предтече: вси убо сошедшеся в сея обретение, песньми богоглаголивыми Cпаса воспоим, спасающа нас от тления молитвами твоими.

*Маиа к~з. Молитва преподобному ферапонту можайскому или белоезерскому.*

*Из\ акафиста.*

О всечестный и преблаженный отче наш ферапонте! Тебе дадеся благодать молитися о нас, и вемы, яко, предстоя престолу Господа, присно являеши любовь твою к нам непрестанными о нас твоими ходатайствы. Но понеже мы, ежечасно умножающе грехи нашя, крайняго твоего отвращения достойни сотворихомся, сего ради в покаянии, со слезами припадающе, молим тя: не премени твоея милости к нам за нечестия и скверны нашя на гнев, но яви нам милость твою до конца, и согрешающыя ны очисти твоими молитвами, к покаянию возведи, на дела же благая ны укрепи и в православии и во всякой святыни нас сохрани. Даруй нам пребывати в мире, тишине и братолюбии, испроси нам времена безмятежна и из\ъобилие плодов земных, избави от огня и от потопления и от лютых болезней и от смертоносныя язвы. Посли труждающымся плод благий, путешествующым путь безпреткновенный, в мори плавающым пристанище тихое, плененным ослабу и свобождение, сирым помощь и заступление. Подаждь императору нашему во всем благопоспешение, воинству нашему верность, мужество и победу и всем нам вся полезная ко временней и вечней жизни, да любовию твоею огражденнии, благодарственная всегда поем прославившему тя Господу Иисусу Христу, емуже подобает всякая слава и честь, со безначальным его отцем и с пресвятым и животворящим его духом, во веки веков.

*Маиа к~ф. Молитва святому иоанну, Христа ради юродивому, устюжскому чудотворцу.*

О святый блаженный иоанне! Припадающе смиренно молимся тебе: приими наше малое моление и умоли всемилостиваго Господа Бога нашего, да пробавит милость свою нам грешным и да дарует нам вся к житию и ко спасению благопотребная. о угодниче Христов! аще и зело недостойни есмы, обаче духом сокрушенным и сердцем смиренным паки припадающе молимся тебе: предстательством твоим ко Господу, благопоспеши во всем благочестивейшему государю нашему императору николаю александровичу, даруя ему на вся враги победу и одоление: царствующыя же грады, град твой устюг и вся грады и веси российския соблюди от всякаго зла и от всякия напасти, губительства, глада, труса, потопа, огня, меча, нашествия иноплеменников и междоусобныя брани, от всякия болезни и от всякаго обстояния, да поем и величаем всесвятое и великолепое имя божие, и твое милостивное о нас предстательство, во веки веков.

*Тропарь, глас е~:*

Наготою телесною и терпением обнажил еси вражия коварствия, обличая неподобное его деяние: зельне стражда солнечный вар и нуждныя великия студени, мраза и огня не чул еси, божиею помощию покрываемь, иоанне премудре. О верою творящих память твою честно, и усердно притекающих к раце мощей твоих, моли избавитися от бед и падения избежати.

*Маиа л~. Молитва преподобному исаакию далматскому.*

Православия ревнителю и ереси обличителю, церкве поборниче и иноков похвало, преподобне отче наш исаакие! К тебе во умилении сердец наших притекаем и твоея помощи ко спасению нашему просим. Ты бо пророку божию илии поревновал еси и царя злочестиваго небоязненно обличил еси: ты к познанию веры православныя того увещевал еси и от него поругания и злострадания радуяся претерпел еси. Вразуми убо и нас молитвами твоими евангельское благовестие неизменно соблюдати и всякой ереси противостояти, искушением же от многострастныя плоти нашея, от мира сего и от диавола бывающым противитися. Научи нас во храмех божиих неленостно собиратися и по вся дни покаяние Господеви приносити. Веруем и уповаем, угодниче божий, яко не вотще благолепнейшая во стране российстей церковь в царствующем граде нашем волею божиею во твое имя создася, но да вси православнии, от всея страны нашея во храм сей притекающии, на подвиг твой взирающе, вере твоей подражают. Испроси убо, преподобне отче исаакие, благоверному царю нашему здравие и спасение, на супостаты же одоление, пастырем церкве о спасении верных ревность, всем же православным Христианом в вере единомыслие и в любви преспеяние, усопшым же блаженное упокоение, да сия вся молитвами твоими восприемлюще, купно с тобою прославим Бога, дивнаго во святых своих, в Троице славимаго, отца и сына и святаго духа, ныне и присно и во веки веков.

*В праздник вознесения господня и во вторый пяток по к~ф дни иуниа. Молитва преподобному антонию леохновскому.*

О преподобне отче наш антоние! Ты от юности твоея путем креста шествовати возлюбил еси, в молитвах и трудех, в пощениих и бдении и в безмолвии на всякий день и час неусыпно подвизаяся и верный образ врученней тебе от Господа братии бывая: темже и всего себе в жертву живу, святу и благоугодну ему принес, толиких чудес дарования от него сподобился еси, яко и стихиам повелевати, болезни телесныя и душевныя отгоняти, о церкви и отечестве нашем во благое призирати и промышляти. Егда же по кончине твоей возлюбленное тобою и благоустроенное место сие врагов безбожных злодействием разорению и запустению предано бысть, храм же и обитель огнем сожжени, и братия мечем посечени быша, ты, велие дерзновение к царю небесному имея, паки ходатайством твоим возсоздатися храму сему, еще же и мощем твоим святым, яко сокровищу многоценному, в нем положитися сотворил еси. Темже и мы, с верою стекающеся во храм сей и священную раку твою любезно целующе, молим тя, известный наш ходатаю: не престай моляся ко Господу Богу нашему о совершающих память твою, да погасит он росою благодати своея пламень страстей наших, да укрепит и препояшет ны силою своею свыше на видимыя и невидимыя враги нашя, от всяких недугов душевных и телесных нас избавляя и от всех зол сохраняя: паче же да укрепит и да возвысит благословенное царство помазаннаго своего, благочестивейшаго, самодержавнейшаго императора нашего николая александровича, верою и благочестием утверждая, истиною и правдою сие устрояя, из\ъобилием благ и славою венчая, миром же и благостоянием ограждая: да тако мы вси, мирно и безмятежно пребывающе во всяком благочестии и чистоте, вкупе прославим пресвятое имя отца и сына и святаго духа, и твое милостивное о нас ходатайство, ныне и присно и во веки веков.

*МЕСЯЦЪ ИуНИЙ.*

*Иуниа а~. Молитвы преподобному дионисию глушицкому.*

*Из\ акафиста.*

*МЛ~ТВА а~.*

О священная главо, предивный подвижниче, преславный чудотворче, преподобне и богоносне отче дионисие! К тебе прибегаем с верою и молимся с любовию от души: помолися за ны грешныя ко Господу Богу, создателю и промыслителю нашему, и испроси нам от него великия и богатыя милости: здравие, благоденствие, земли плодоносие, воздуха благорастворение, мирное и безмятежное во благочестии житие, веры православныя умножение, царствию российскому утверждение, благоверному императору нашему николаю александровичу на враги победу и одоление, обители твоей святей благоустроение, и всем подвизающымся в ней и на поклонение приходящым милость божию и спасение. И паки припадающе к тебе, яко чада твоя, отца нам суща, просим: святыми молитвами твоими приведи нас в тихое пристанище жизни вечныя, и сподоби нас житие сие временное благочестно и богоугодно скончати, мирную Христианскую кончину получити и унаследовати царствие небесное, человеколюбием, благостию и милостию отца и сына и святаго духа, в Троице славимаго Бога, и твоим святым заступлением, во веки веков.

*МЛ~ТВА в~.*

О великий Христов угодниче, святый и многомощный наш предстателю и всея северныя вологодския страны небесный покровителю, преподобне и преблаженне отче дионисие! Ты на небеси престолу пресвятыя Троицы со ангелы предстоиши, зде же на земли, во всечестнем сем храме, святыми мощами твоими почиваеши, и данною ти свыше благодатию многоразличная совершаеши чудеса, недужным исцеления подавая: ты святыя и преподобныя ученики стяжал еси на месте сем, амфилохиа, макариа, тарасиа и феодосиа, с нимиже ныне радости нетленныя во обителех небесных наслаждаешися и на многомощныя молитвы за нас грешных сия вкупе с тобою подвизаеши. Призри убо милостивно на предстоящыя честней раце твоей люди, умиленно молящыяся и просящыя от тебе помощи и заступления. Простри молитвенно ко Господу Богу преподобнии твои руце, и яко имеяй велие к нему дерзновение, испроси нам от него оставление согрешений наших вольных и невольных. В болезнех страждущым даруй исцеление, скорбящым утешение низпосли, бедствующым скорую помощь твою подаждь, всем же чтущым тя помилование и спасение и во всем благое поспешение исходатайствуй: да твоим святым предстательством получивше благодать и милость от Господа, царствие небесное унаследуем, и вкупе с тобою и со ученики твоими прославим великое человеколюбие триединаго Бога, отца и сына и святаго духа, во веки веков.

*МЛ~ТВА г~.*

О добрый наш пастырю и наставниче, святыя обители сея приснопоминаемый первоначальниче и основателю, преподобне отче дионисие! Памятующе любовь твою ко учеником твоим и твое попечение о их душевнем спасении, припадаем ти и молимся: помози и нам грешным, святыми молитвами твоими, покаянием очиститися от грехов наших и достойным явитися помилования и прощения от Господа и создателя нашего. Соблюди предстательством твоим святую обитель твою и всю страну православно-российскую невредимы от всякаго зла, и вся люди, жительствующыя во обители твоей и на поклонение к тебе приходящыя во оную, осени небесным твоим благословением, и в скорбех, бедах и болезнех утешение, избавление и исцеление молитвенно им подаждь: да благодарно славим, хвалим и величаем Господа, дивнаго во святых своих, чрез\ тебе нам благодетельствующаго и дивно в тебе прославльшагося, отца и сына и святаго духа, во веки веков.

*Тропарь, глас а~:*

Божественною любовию от юности распаляемь, дионисие преподобне, вся яже в мире красная возненавидев, Христа единаго возлюбил еси: и сего ради во внутреннюю пустыню вселился еси, со зверьми живый, весь Христови. Отонудуже и всевидящее око, твоя труды видев, даром чудес и по преставлении обогатил тя есть. Темже вопием ти: моли непрестанно о всех нас, честную память твою присно в песнех почитающих.

*Иуниа д~ и в неделю жен мироносип. Молитвы святым праведным марфе и марии, сестрам лазаря.*

*Из\ акафиста.*

*МЛ~ТВА а~.*

О святыя и всехвальныя ученицы Христовы, боголюбивыя марфо и марие! умолите возлюбленнаго вами и вас возлюбившаго сладчайшаго Иисуса, егоже вы исповедали есте Христа сына божия, да даст и нам грешным грехов оставление, в вере правей нелицемерное и твердое стояние. Вселите в сердца наша дух страха божия, смиреннаго на Бога упования, терпения и ко ближним милосердия. Избавите нас молитвами вашими от искушений житейских, бед и напастей, да тихое и мирное житие поживше зде, с помыслы непорочными и сердцем чистым, со дерзновением веры и упования предстанем на оный страшный суд, и добрый ответ на нем воздавше, радости неизреченныя во царствии небеснем сподобимся во веки веков.

*МЛ~ТВА в~,*

*единыя жены молящияся, наипаче в келлии наедине чтомая.*

О блаженныя и святыя жены, верою и любовию Христу Богу последовавшыя и во обители отца небеснаго вселившыяся! К вам ныне аз грешная *имярекъ*
прибегаю и смиренно молю: научите мя и помозите ми ходити пред\ богом путьми вашими непреткновенно и вечную купно с вами жизнь наследовати. о марфо праведная, твердым исповеданием веры твоея Христу угодившая, укрепи слабую веру мою. О службе Господу и братиям нелицемерне и всеусердне прилежавшая, помози и мне служение мое безропотне и вседушевне проходити. Сестру твою некогда, в скорби сущу, ко Христу воззвала еси, отай рекши: учитель пришел есть и глашает тя. Ныне убо предстани мне в трудный час испытания веры и любве моея, и во глубине сердца возвести ми, яко Господь Иисус незримо грядет, да путем испытаний привлечет мя к себе. Испроси мне, о мати святая, у Господа нашего силу и крепость, да, возставши скоро, притеку к нему, поклонюся ему и во смиренней любви его мир и спасение души обрящу.

И ты, о боголюбивая марие, у ногу Иисусову единое на потребу обретшая, помолися ему благую часть спасаемых и мне грешней улучити. Миро благовонное в дар благодарения Христу жизнодавцу принесшая, умоли ныне его и души моей подати миро молитвы и покаяния слезы, чистоты и добрых дел благоухание, яко да во обновленное всеми сими сердце мое Господь приидет и обитель себе сотворит.

К вам, о святыя праведныя жены марфо и марие, припадаю и смиренно молю: не оставите мя во дни тяжких испытаний, да не соблазнюся тленными и красными мира сего, наипаче же в час горький разлучения души моея с телом предстаните мне, и общаго Владыку нашего умолите, да призрит на мя во оскудении сил моих милостивым оком, и простив вся прегрешения моя, возставит мя к жизни нескончаемей во блаженных обителех отца небеснаго. Аминь.

*Тропарь, глас г~:*

Праведнаго лазаря боголюбивыя сестры, марфо и марие преславныя, чистым сердцем Христа в житии вашем возлюбили есте, мироносиц вземшя чин, и его, яко сына божия, безбоязненно исповедали есте: сего ради ныне во обителех отца небеснаго со ангелы и всеми святыми славно царствуете. умолите, егоже возлюбили есте, и нам грешным в вере и любви Христове утвердитися и царствия небеснаго сподобитися.

*Иуниа д~ и д~и. Молитвы преподобному мефодию пешношскому.*

*Из\ службы со акафистом.*

*МЛ~ТВА а~.*

О священная главо, земный ангеле и небесный человече, преподобне и богоносне отче наш мефодие! Припадаем к тебе с верою и любовию, и молимся прилежно: яви нам смиренным и грешным святое отеческое твое заступление: се бо, грех ради наших, не имамы свободы чад божиих просити о потребах наших Господа и Владыку нашего, но тебе молитвенника благоприятнаго к нему предлагаем, и со усердием многим тя просим: испроси у благости его благопотребныя дары душам и телесем нашым: веру праву, надежду спасения несомненну, любовь ко всем нелицемерну, во искушениих мужество, в злостраданиих терпение, в молитвах постоянство, душ и телес здравие, земли плодоносие, воздуха благорастворение, житейских потреб довольство, мирное и безмятежное житие, благую Христианскую кончину и добрый ответ на страшнем суде Христове. Наипаче же испроси, угодниче божий, у царя царствующих и Господа господствующих благочестивейшему, самодержавнейшему, великому государю нашему, императору николаю александровичу всея россии, здравие, спасение и на враги одоление, и всему богохранимому царству его мир, тишину и благостроение. Не забуди, святче божий, и обитель твою святую, тобою созданную и присно тя чтущую, но соблюди ю и вся живущыя и подвизающыяся в ней и на поклонение в ню приходящыя от искушений диавольских и всякаго зла невредимы. Ей, преподобне отче! не лиши нас помощи твоея небесныя, но молитвами твоими всех нас приведи во пристанище спасения и наследники яви нас быти всесветлаго царствия Христова, да поем и славим неизреченныя щедроты человеколюбца Бога, отца и сына и святаго духа, и твое святое отеческое заступление, во веки веков.

*МЛ~ТВА в~.*

О великий угодниче Христов и преславный чудотворче, преподобне отче наш мефодие! Призри на ны грешныя, обуреваемыя треволнением житейских страстей и к тебе вопиющыя: мы бо, чада твоя духовная и ограды твоея словесныя овцы, на тя по Бозе и Богородице упование наше возлагаем, и тя со умилением просим: твоим ходатайством ко Господу Богу испроси нам мир, здравие, долгоденствие, воздуха благорастворение, земли плодоносие, дожди благовременны, и вся ны избави от всяких бед: града, глада, потопа, огня, меча, вредоноснаго червия, снедающаго плоды земныя, тлетворных ветров, смертоносныя язвы и нечаянныя смерти, и во всяких скорбех и печалех наших буди нам утешитель благий и помощник скорый, сохраняя нас молитвами твоими от падений греховных и сподобляя наследники быти царствия небеснаго: да прославляем вкупе с тобою всех благ подателя, в Троице славимаго и покланяемаго Бога, отца и сына и святаго духа, во веки веков.

*Тропарь, глас и~:*

Божественною любовию от юности расплаяемь, вся яже в мире красная возненавидев, Христа единаго возлюбил еси, и сего ради в пустыню вселився, в ней обитель сотворил еси, и собрав инок множество, приял еси от Бога чудес дар, отче мефодие, и был еси о Христе собеседник и спостник преподобному сергию, с нимже у Христа Бога испроси благоверному императору нашему николаю александровичу здравие и спасение и душам нашым велию милость.

*Иуниа е~ и в~и. Молитва преподобным вассиану и ионе, пертоминским чудотворцем.*

*Из\ службы.*

О преподобнии и всечестнии отцы вассиане и ионо, угодницы Христовы блаженнии и чудотворцы преславнии! Постничеством Богу первее угодивше и делы благочестно на земли подвизавшеся, яко светила светлая по смерти в мире возсиявше, просвещающе верныя чудес светлостию, вы заступницы теплии показастеся: многия бо, в скорбех и бедах страждущыя и погибнути имущыя, здравы сохранисте, не послушавшыя же завещания вашего и маловерующыя отмстительне наказасте, и прежде заблуждшей жене путевожди бысте, и ослепшему паки прозрение даровасте, дерзостне же коснувшагося целебных мощей ваших внезапно отринусте, и разслаблением наказавше помиловасте. К сим же и иная преславная соделасте, и бывшее во обители вашей оскудение сугубо исполнисте, и сию доныне неразориму соблюдосте. Молимся убо ныне вам, о преблаженнии отцы: услышите моление наше, не презрите нас, в бедах и скорбех призывающих вас верою, будите помощницы нам скории и покровителие вернии. Сохраните же во здравии и тишине православнаго императора нашего николая александровича молитвами вашими, и царство его непоколеблемо соблюдите. К сим же и духовнаго о вас собрания не оставите, но молитеся присно о нас ко Господу, да молитвами вашими грехов прощение получим и царствия небеснаго сподобимся благодатию его. Яко тому подобает всякая слава, честь и поклонение, ныне и присно и во веки веков.

*Тропарь, глас и~:*

Прежде отвержением мира, яко морскаго треволнения, избегосте, отцы преподобнии: послежде же изволением божиим в водах морских кончину блаженную приясте, и к неболезненному покою преставистеся от земли радующеся. Тем и по кончине от Христа Бога прославистеся чудесы обильно, теплии в бедах верным помощницы показастеся. И ныне на небесех предстояще престолу Христову, вассиане преблаженне и ионо преславне, молитеся присно о душах наших.

*Иуниа з~. Молитва преподобному паисию угличскому.*

О преподобне отче наш паисие: Не забуди убогих твоих: *И прочая, зри выше, молитва общая преподобному единому, лист о~з.*

*Иуниа з~. Молитва преподобному ионе, клименицкому чудотворцу,*

*чтомая в свято-троицком клименицком монастыре, олонецкия епархии.*

О преподобне и богоносне отче наш ионо! Ты, куплю житейскую еще совершая и по водам езера онега плавая, бурею на луду водную извержен был еси, и на брезех сих тихое пристанище от волнений житейских обрел еси. Темже и неленостно во трудех, молитвах и слезах Господа ради подвизаяся, куплю духовную добре совершил еси, и купец премудр царствия небеснаго явился еси, и ныне во дворех небесных веселишися, духом твоим неотступен от обители клименицкия пребывая, идеже многотрудное твое тело почиет. Темже и плавающым по водам онежским путь указуеши и от потопления воднаго избавляеши, многажды чудесне призывающым тя являяся, и всем скорый помощник и теплый молитвенник бываеши. И ныне к раце мощей твоих смиренно припадающе, прилежно молим тя, угодниче божий: призри на ны окаянныя и непотребныя, морем грехов потопляемыя, и бурею душетленных страстей волнуемыя, и с кораблем душетленным на луде злых обычаев сокрушаемыя. Буди о нас ходатай ко Господу, к немуже дерзновение доброе стяжал еси: пролей к нему теплую молитву твою, да утишит бурю страстей наших, и хладная сердца наша огнем божественныя любве своея да согреет, и тако да сподобит нас теплое покаяние ему приносити, останок же дней наших благоугодне пред\ ним пожити, труды же и скорби жития сего терпеливно, безропотне и со благодарением понести: егда же приспеет страшный час исхода нашего от сего жития, да поможет нам грозная мытарства воздушная неудержанно миновати, ниже рыкающым мысленным львом душы нашя поглотити да попустит, но бездну грехов наших в мори милосердия своего да погрузит, и ради своея неизреченныя любве и милости к роду человеческому нас да помилует, причастники своего царствия соделав, и да сподобит тамо наслаждатися его божественною любовию, купно с тобою и со всеми святыми, во веки веков.

*Иуниа ф~. Молитвы преподобному кириллу белоезерскому.*

*МЛ~ТВА а~, из\ акафиста преподобному.*

О священная главо, преподобне и богоносне отче кирилле! Припадаем к тебе с верою и любовию, и просим тя, небеснаго заступника нашего: яви велие милосердие твое нам смиренным и грешным, и пролей теплыя молитвы твоя о нас ко Господу Богу. Свойственно есть тебе благосердие, святче божий, ибо, живущу ти на земли, едино бысть у тебе попечение, еже спасати от погибели душы человеческия, и вся твоя жизнь святая зерцало добрых дел явися, о нихже прославляшеся в тебе отец небесный. К тому велие дерзновение стяжав, испроси нам у благости его веру правую, благочестие нелицемерное, покаяние истинное, братолюбие совершенное и преуспеяние во всех благих делех. Исходатайствуй нам здравие душевное и телесное, земли плодоносие, воздуха благорастворение, мирное и безмятежное житие, непостыдную Христианскую кончину и добрый ответ на страшнем суде Христове. Сохрани церковь святую и державу российскую от браней и нестроений. Пособствуй благочестивейшему, самодержавнейшему государю нашему, императору николаю александровичу, побеждати враги и супостаты его. Огради и обитель твою честную от всякаго зла, и вся правоверныя люди, к тебе приходящыя и мощем твоим покланяющыяся, осени небесным твоим благословением, и вся прошения их во благо исполни. Ей, отче, не презри молитв наших, со умилением тебе возносимых, но буди о нас теплый предстатель ко Господу, и сподоби нас помощию твоею спасение вечное получити и царствие небесное унаследовати, да славословим велия щедроты и неизреченныя милости отца и сына и святаго духа, в Троице покланяемаго Бога, и твое отеческое заступление, во веки веков.

*МЛ~ТВА в~,*

*чтомая в кирилло-белоезерском монастыре, новгородския епархии.*

О богоблаженне и преподобне отче наш кирилле, пастырю добрый и истинный строителю винограда Христова, отцем славо, преподобных сподвижниче, праведным совсельниче, иноком наставниче и общаго жития совершителю, ныне на небеси святей Троице со всеми святыми предстояй! Молимся тебе при гробе твоем, яко чадолюбивому отцу нашему, и от сердца с любовию вопием: о преподобне отче кирилле, помяни стадо твое, еже мудре собрал еси, и соблюди твоими молитвами богом дарованную ти паству, и не презри нас чтущих пречестную и многорадостную твою память: сохрани и соблюди нас от всех враг видимых и невидимых: очисти наша согрешения, и отжени от нас облак страстей, и просвети наши душевныя очи: гугнивый язык наш исправи, смысл очисти и разум освяти: прииди посреде нас невидимо, и от всех нас моления Богови возсылаемая приими, и донеси сия ходатайственне всех творцу и избавителю, в Троице святей покланяемому Богу нашему, яко да согрешений наших оставление получим, благодатию и человеколюбием Господа нашего Иисуса Христа, с нимже отцу и святому духу слава подобает, ныне и присно и во веки веков.

*Тропарь, глас а~:*

Яко крин в пустыни давидски процвел еси, отче кирилле, злострастия терние искореняя, и собрал еси в ней ученик множество, страхом божиим и учением твоим наставляемых, ихже и до конца яко чадолюбивый отец не оставил еси посещая, да вси вопием: слава давшему ти крепость, слава венчавшему тя, слава действующему тобою всем исцеления.

*Иуниа а~и. Молитва преподобному варнаве ветлужскому,*

*чтомая в троицком соборе града варнавина, костромския епархии.*

О преблаженне отче, преподобне варнаво, теплый наш заступниче и всем с верою призывающым тя добрый помощниче! Избави нас молитвами твоими от всякаго обстояния бесовскаго: спаси нас окаянных от уст пагубнаго змия, ищущаго пожрети нас и свести ко аду живот наш: исторгни нас от лютых страстей наших и всякия напасти, грех ради наших находящия: подаждь душам нашым утешение, всади в сердца наша страх суда божия, избави нас от враг видимых и невидимых: тебе бо теплаго молитвенника и заступника имамы о сущих в бедах и во грехи впадших человецех. Явился бо еси столп благочестия, воздержания правило, смиренномудрия образ, целомудрия наставник, убогим и сиротам заступник и хранитель к тебе прибегающым. Кто бо по достоинству возможет равноангельное твое житие похвалити, или подвиги твоя и слезы ко Господу исчести; Воистину яко солнца светлейша возсияша твоя исправления: ревнитель бо всем святым явился еси, праведных же учитель и благочестивому царю поборник и заступник. Всех убо нас в покаянии ко Господу приведи молитвами твоими, отче честнейший, да и мы сподобимся вечных благ, идеже ты наслаждаешися небесныя славы желаемаго Иисуса Христа, емуже подобает всякая слава, честь и поклонение, со безначальным его отцем, и со пресвятым и благим и животворящим его духом, ныне и присно и во веки веков.

*Иуниа в~и. Молитвы преподобному онуфрию великому.*

*МЛ~ТВА а~.*

О преизящный и превеликий пустынножителю, преподобне отче онуфрие! Похваляю твоя неизреченная чудотворения и житие пресветлое, в немже от юности твоея даже и до старости подвизался еси: никтоже бо исчести возможет подвиги твоя, пречестне, но и преподобный пафнутии твоему жестокому в пустыни житию удивися, вкупе же и зело возрадовася, обрет тя толиких подвигов и совершенства суща образ. Сего ради и аз грешный славословие от недостойных устен моих тебе приношу: о друже Христов, ревнителю илии фесвитянину, иоанну крестителю наследниче, египту умная красото, фивеом великое светило, ливии красная доброто, финиксе красноцветущий, орле высокопарный, в поднебесная возносяйся, на небесех же гражданство обретый! молю тя, пречудный святых ликов ангельских совсельниче: услыши мя грешнаго и недостойнаго в час сей, и приими сие малое моление мое, великий притекающым к тебе заступниче: рукописание дел моих скверных и нечистых молитвою твоею изглади, твоим заступлением присно мя покрывай и ко уготованному верным пресветлому чертогу молитвами твоими приведи: ибо, по преблагословенней владычце нашей Богородице и приснодеве Марии, тебе в теплейших помощницех и заступницех почитаю. умоли убо милостиваго Бога, да отпустит ми вся прегрешения моя вольная и невольная и вся злая дела мною сотворенная, и да избавит мя твоим предстательством от вечных мук, и сподобит мя радости вечныя насладитися, купно со всеми святыми, во веки веков.

*МЛ~ТВА в~,*

*чтомая в яблочинском свято-онуфриевском монастыре, холмския епархии.*

О пречудне и преблаженне угодниче Христов и авво наш, онуфрие великий! Ты дивную любовь ко Господу твоему показал еси, и на дивныя подвиги благодатию его укрепился еси, и сего ради велия дерзновения к нему сподобился еси: многа бо чудеса и знамения силы божия людем о тебе явишася. Воззри убо и ныне, отче предивный, благосердым оком любве твоея на ны недостойныя рабы, и даруй всем по коегождо потребе, по вере же и упованию: скорбящыя обрадуй, плачущыя утеши, недугующыя исцели, труждающымся помози, борющыяся со страстьми и прилоги вражиими укрепи и благослови, изнемогающыя поддержи, обитель твою и всех нас от враг видимых и невидимых и от всякаго зла сохрани. Возвеличи веру святую православную во отечествии нашем, обрати заблуждшыя, вразуми отпадшыя, утверди колеблющыяся, умягчи упорствующыя, просвети неверныя, и вся приведи в тихое пристанище отечествия небеснаго. о предивная славо монашествующих и всех верных утешение! славными подвиги твоими и сладким лицезрением чудотворнаго образа твоего и нас озари, и на всяк подвиг, труд и терпение укрепи во славу имене божия, да спасеннии сподобимся с тобою и всеми святыми вечнаго и преблагословеннаго царства славы отца и сына и святаго духа во веки веков.

*Тропарь, глас а~:*

Желанием духовным пустыни достигл еси, богомудре онуфрие, и яко безплотен в ней многолетне подвизался еси трудолюбне, сревнуя пророком илии и крестителю: и от руку ангельску таин божественных насладився, ныне во свете святыя Троицы купно с ними веселишися. Моли спастися нам, твою память почитающым.

*Иуниа в~и. Молитва преподобным онуфрию великому и петру афонскому.*

Преподобнии и богоноснии отцы наши онуфрие и петре, светила земная пресветлая, от темных мест пещерных по всей земли славно просиявшии, и сию многими светозарными подобонравнаго себе жития звездами онебесившии, и высоких добродетелей светлостьми и чудес божественных блистаньми люди удивившии! Се вы ныне, смертным западом плотски на время во гроб зашедше, духами со Христом, солнцем правды, пребываете, и суще праведницы, просвещаетеся яко солнце во царствии небеснем. Тамо убо молитвенныя вашя к Богу свету лучы о всей вселенней простирающе, не забывайте и ны, присныя вашя молитвенники, аще и в нощи страстей и скорбей пребывающыя, свыше благодатными призирати осиянии: яко да во свете добродетельнаго вашего жития право ходяще, сподобимся зрети свет неприступныя славы божия, хваляще его купно с вами в нескончаемыя веки веков.

*Иуниа в~и. Молитва преподобному арсению коневскому.*

*Из\ службы преподобному.*

О преблаженне и богоносне арсение, отче наш! Сый во славе небеснаго царя Христа Бога, предстоя престолу его со всеми его святыми, не презри нас долу сущих, грешных и недостойных, при честней раце твоей со слезами тебе молящихся, но приими сердечное стенание и бренных устен моление сие наше: тебе бо вси молимся, о преподобне отче, и тебе умиленно просим, буди о нас ходатай и молитвенник теплейший ко всеблагому Богу. Моли благость его, от прегрешений наших, имиже весть судьбами, спасти нас. Молися щедротам его, еже подавати щедро обители сей и всему миру потребная. Молися дающему всем мир, низпослати мир церквам, собрати расточенная во едино, сохранити державу благочестивейшаго императора нашего николая александровича в мире и тишине, и всякому верному в доме, и на пути, и на мори, и повсюду дни благи и безмятежны даровати: благословити труды отцев и братий наших, и простити всех согрешения вольная и невольная: яко да сподобимся и мы грешнии вкупе с тобою славити отца и сына и святаго духа во веки веков.

*Тропарь, глас а~:*

Божественною любовию возгоревся, мирская же пристрастия от души отринув, тесным путем постничества вослед Христа невозвратным умом шествовал еси, арсение преблажене: от негоже и мзду трудов твоих на небесех восприим, поминай нас чтущих святую память твою и вопиющих: слава давшему ти крепость, слава венчавшему тя, слава действующему тобою всем исцеления.

*Ин тропарь, глас д~:*

Духом божиим наставляемь, возлюбил еси безмолвие, в немже евангельски подвизающуся, пречудный афонский дар, Богоматре икона, даровася ти, преблаженне: и образ добродетелей быв стаду твоему, арсение отче наш, к горнему торжеству возшел еси, идеже со ангелы ликовствуя, моли Христа Бога спастися душам нашым.

*Иуниа в~и. Молитвы святей преподобней великой княгине анне кашинской.*

*МЛ~ТВА а~,*

*из\ службы.*

О преподобная и преблаженная мати анно! Смиренно припадающе к раце честных мощей твоих, молимся со слезами прилежно: не забуди убогих твоих до конца, но поминай нас всегда во святых твоих и благоприятных молитвах к Богу. о преблаженная великая княгине анно! Не забуди посещати чад твоих: аще бо телом и преставилася еси от нас, но и по смерти жива пребываеши. Не отступай от нас духом, сохраняющи нас от стрел вражиих и всякия прелести бесовския и козней диавольских. Молитвеннице наша усердная! Не престай молящися за ны ко Христу Богу нашему: аще бо мощей твоих рака пред\ очима нашима видима есть всегда, но святая душа твоя, со ангельскими воинствы у престола вседержителя предстоящи, достойно веселится. К тебе убо припадаем и тебе молимся: молися, преблаженная анно, всемилостивому Богу нашему о спасении душ наших, и испроси нам время на покаяние, да невозбранно прейдем от земли на небо, от мытарств же горьких и от вечныя муки да избавимся, и небеснаго царствия наследницы да будем со всеми праведными, от века угодившими Господу нашему Иисусу Христу, емуже слава, со безначальным его отцем, и с пресвятым и благим и животворящим его духом, ныне и присно и во веки веков.

*МЛ~ТВА в~,*

*чтомая в петроградской никольской единоверческой церкви.*

Восхваляюще Господа Бога и творца своего, приимшаго труды и подвиги угодницы своея, благоверныя великия княгини анны, немолчными усты воспоем и восхвалим: радуйся, преподобная и богоблаженная княгине анно, иже от юности своея нача Богу работати и того святыя заповеди усердно в сердцы своем прияла еси. радуйся, пречистное селение и жилище святаго духа, иже всяку славу и честь и господство века сего оставила еси и до конца оплевала еси, и ни во чтоже яко уметы положила еси вся сущая в мире, и Христу единому последовала еси, и его пресвятое иго на раме носила еси, и многими добродетельными делы угодила еси. радуйся, преподобная мати анно, иже невозвратным путем шествовала еси по заповедем Владыки своего Христа, и ничтоже паче любве его предпочте: сего ради и Христос возлюби тя, яко невесту прекрасную, и с мудрыми девами в чертозе своем сочтал тя есть, и по успении твоем соблюде пресвятое тело твое нетленно, душу же твою святую в премирная селения вселил, и многими чудесы обогатил тя есть. радуйся, крепкая помощнице отечеству своему и граду нашему и всей области великое утвержение. радуйся и веселися, угоднице Христова, ты бо врачь показася всем приходящым с верою к цельбоносным мощем твоим и исцеляеши страсти нашя неисцельныя. молися, святая, Христу Богу нашему, даровати благоверному царю нашему на враги победу и одоление, миру смирение и всей российской земли великое утвержение. яко да и мы молитвами твоими получим оставление грехов, житию исправление и небеснаго царствия наследницы будем, благодатию и человеколюбием Господа Бога и Cпаса нашего Иисуса Христа, с нимже купно отцу и пресвятому и животворящему духу подобает всяка слава, честь и поклонение, ныне и присно и во веки веков.

*Тропарь, глас г~:*

Днесь восхваляем тя, преподобная мати, великая княгине инокине анно: яко бо лоза плодовита посреде терния, процвела еси во граде кашине твоими добродетельми, всех удивила еси чудным твоим житием: темже Христу Богу угодила еси, и ныне радующися и веселящися пребываеши с лики преподобных жен, наслаждающися райския красоты и веселия. Молим убо тя, моли о нас человеколюбца Христа Бога нашего, даровати нам мир и велию милость.

*Иуниа з~и. Молитва святителю тихону, епископу амафунтскому.*

О трисолнечныя Троицы угодниче! о неистощимый источниче чудес! о небесныя доброты подобниче, святче божий преблагий, избранниче спасов, великий архиерею, преблаженне святителю Христов тихоне, подсолнечную озаряяй и удивляяй чудесы твоими! Всегда предстоя святей Троице и моление принося о всем мире, вся призывающыя имя твое святое от всякаго недуга душевнаго и телеснаго исцели, испроси отпущение грехов их, греховныя мысли потреби, и всякую напасть и нашествие неприязненное диавола далече сотвори от молящихся тебе, и возстави ны от сна греховнаго, устрой ны, входящыя и во святый храм твой, здравы душами и телесы, и добрыми делы славящыя имя пресвятыя Троицы, отца и сына и святаго духа, и твое молитвенное предстательство, всегда, ныне и присно и во веки веков.

*Тропарь, глас а~:*

Пустынный житель, и в телеси ангел, и чудотворец явился еси, богоносне отче наш тихоне: постом, бдением, молитвою небесная дарования приим, исцеляеши недужныя и душы верою притекающих к тебе. Слава давшему тебе крепость: слава венчавшему тя: слава действующему тобою всем исцеления.

*Ин тропарь, глас д~:*

Образ был еси воздержания, божественным духом вся просветив, правоверием течение совершив, зловерныя обличил еси, отче наш святителю тихоне: моли Христа Бога спастися душам нашым.

*Иуниа з~и. Молитва преподобному тихону, калужскому чудотворцу.*

*Из\ службы со акафистом.*

О священная главо, великий чудотворче, преподобне отче наш тихоне, угодниче Христов преблаженне и преславне, духа святаго исполненне, постников похвало, монашествующих славо, пустыни украсителю, теплый о нас грешных молитвенниче! Ныне со ангельскими воинствы предстоя у престола всех царя славы Господа, и наслаждаяся света единосущныя Троицы, и с горними силами трисвятую песнь воспевая, молися всемилостивому владыце спасти вся верующыя во имя его: испроси мир и тишину святым церквам низпослати, вере православней укрепление, благочестивейшему, самодержавнейшему, великому государю нашему, императору николаю александровичу, и всему наследию его здравие даровати, и покорити им вся противныя языки, брани хотящыя, видимыя и невидимыя враги низложити, грады нашя утвердити, мир весь умирити. Моли милостиваго Бога, да избавит твоим благоприятным ходатайством вся православныя Христианы от глада, губительства, труса, потопа, огня, меча, от нашествия иноплеменник и междоусобныя брани, старыя да подкрепит, юныя да наставит, немудрыя да умудрит, болящыя исцелит, плененныя и узники да свободит, сироты заступит, младенцы воспитает, и вся люди от всех бед и напастей и от нападения вражия да сохранит, и от смертоносныя язвы и тлетворных ветр и от всякаго зла да избавит. Днесь же с верою приходящыя рабы божия *имярекъ*
, со страхом и любовию припадающыя ко святому гробу многоцелебных мощей твоих и образ подобия твоего любезно целующыя, яко теплый наш заступник, сохрани, и в скорбных обстояниих им предстани, от душевных же и телесных страстей свободи: таже в день страшнаго суда от шуияго стояния избави, и с десными овцами молитвами твоими стати сподоби и слышати блаженный оный глас Владыки Христа, Бога нашего: приидите, благословеннии отца моего, наследуйте уготованное вам царство от сложения мира. Емуже подобает всякая слава, честь и поклонение, со безначальным его отцем, и со пресвятым и благим и животворящим его духом, ныне и присно и во веки веков.

*Тропарь, глас д~:*

Яко светильник пресветлый явился еси в российстей земли, преподобне отче наш тихоне, в пустыни вселився, в нейже преходя жестокое жительство, яко безплотен пожил еси: сего ради и чудес дарованием обогати тя Бог. Тем и мы, притекающе к раце мощей твоих, умильно глаголем: отче преподобне, моли Христа Бога спастися душам нашым.

*Иуниа з~и. Молитвы преподобному тихону лухскому.*

*МЛ~ТВА а~,*

*из\ службы со акафистом.*

О священная главо, преподобне и достоблаженне отче наш тихоне! Ты воистину муж желаний духовных и вторый даниил показался еси. Якоже бо оный древний пророк, высокою добродетелию и святостию жития своего, небесных видений и дивных откровений сподобися: сице и ты, преподобне, восхождения в сердце своем полагая, в добродетелех преспевал еси, и яко добрый и верный раб, в радость Господа твоего вшел еси. Темже и мы, яко духовная чада твоя, любовию побуждаеми, похвальная песнопения в честней памяти твоей тебе восписуем, и молитвенно на помощь нашей немощи призываем. К сим же смиренно молим тя, преподобне и преславне отче наш тихоне: твоими благоприятными ко Господу молитвами заступи возлюбленную тобою пустыню сию, град же и весь: и вся, верою чтущыя святую память твою, от всякаго навета сопротивнаго, от всяких бед и напастей и от всякаго зла сохрани. Молися, преподобне, о благочестивейшем, самодержавнейшем, великом государе нашем, императоре николае александровиче всея россии, о Христолюбивом его воинстве и о всей державе его. умоли милостиваго Бога и о нас смиренных и недостойных, да отпустит нам вся прегрешения наша, да спасет нас благодатию своею и сподобит радости вечныя наслаждатися в горнем оном иерусалиме, иже есть мати всем нам, купно с тобою и со всеми святыми, от века ему благоугодившими, в нихже в Троице славимый Бог благословен есть всегда, ныне и присно и во веки веков.

*МЛ~ТВА в~,*

*чтомая в николаевском тихонове лухском монастыре, костромския епархии.*

О преподобне и богоблаженне отче тихоне! Не забуди нас грешных чад твоих, во святую обитель твою притекающих и святыя и нетленныя мощи твоя присно чтущих. Се бо, на цельбоподательный гроб твой взирающе, усердно к тому припадаем, и с любовию целуем, и просим, да молишися о нас грешных ко пресвятей, пречистей и преблагословенней всех царице, матери сына божия, да ходатайствует о нас своими матерними к сыну своему молитвами. Но яко и сам предстоиши у престола Владыки всех царя, Христа Бога, прилежно тому молися, да избавит обитель и весь сию, град лух и всю российскую страну от всяких бед и зол: удиви и на нас чудотворную милость твою, избави и помилуй от всяких бед и зол присно вопиющыя ти: радуйся, преподобне отче тихоне, обители и веси сей и граду луху похвало и утверждение и россии великое заступление, всегда, ныне и присно и во веки веков.

*Тропарь, глас д~:*

Желанием духовным в пустыню вселился еси, и тамо невозвратно шествовав божественными стезями, достигл еси в небесныя обители: и ныне со ангелы предстоиши у престола всех царя Христа Бога, емуже прилежно молися помиловати обитель сию, град же и люди, верою празднующыя пречестную память твою, тихоне преподобне, отче наш.

*Иуниа ф~и. Молитва преподобному варлааму важскому,*

*чтомая в церкви иоанно-богословскаго прихода, архангелогородския епархии.*

О преподобне отче, великий заступниче наш, скорый услышателю молящихся тебе, угодниче божий и чудотворче варлааме! Не забуди, якоже обещался еси, посещати чад твоих: аще бо телом и отшел еси от нас, но духом присно с нами пребываеши. Молим убо тя, о преподобне отче: избави нас от огня и меча, от нашествия иноплеменных и междоусобныя брани, от тлетворных ветр и от внезапныя смерти и от всех прилог бесовских, находящих на ны. услыши ны грешныя, и приими сию молитву и моление наше к тебе, яко кадило благовонное и яко жертву благоприятную, юже мы недостойнии принесохом, и неисцельныя душ наших раны исцели: и якоже древле монаха твоея обители никиту, от духов нечистых зле мучима, вскоре уврачевал еси, тако и нас, узами вражиими содержимых, молитвами твоими разреши Исторгни нас из\ глубины прегрешений, и на путь покаяния настави, и от сети диаволи разреши милостивным твоим посещением, от видимых же и невидимых враг предстательством твоим нас избави: и помози нам ныне в жизни сей, и во исходе душ наших, и в будущем веце, и во веки веков.

*Иуниа к~. Молитвы святителю гурию, архиепископу казанскому.*

*Зри выше, октовриа в д~ день, лист ч~з.*

*Тропарь, глас д~,*

*творение святителя димитриа ростовскаго:*

Яко крин благовонный, мироточивыя твоя мощи от вертограда церкве спасовы в вертоград церкве Богородичны честне принесошася, святителю гурие: якоже во дар честен тя дарова Христос пречистей матери своей, и исполнися храм ея святый благоухания твоего, и возрадовася архиерейский престол, приемый тя первоседателя своего. Возвеселися же собор верных со святителем и священноначальники о преславнем цельбоносных твоих мощей пренесении, еже мы радостно празднующе, молим тя, угодниче божий: моли Христа Бога подати императору нашему на враги победу и мир, и душам нашым велию милость.

*Иуниа к~д. Молитвы святому пророку, предтечи и крестителю господню иоанну.*

*Зри выше, септемвриа к~г, лист п~ф на об.*

*Тропарь рождеству предтечи, глас д~:*

Пророче и предтече пришествия Христова, достойно восхвалити тя недоумеем мы, любовию чтущии тя: неплодство бо рождшия и отчее безгласие разрешися славным и честным твоим рождеством, и воплощение сына божия мирови проповедуется.

*Величание:*

Величаем тя, предтече спасов иоанне, и чтем еже от неплодове преславное рождество твое.

*Иуниа к~д. Молитва святым праведным отроком иоанну и иакову, менюжским чудотворцем,*

*чтомая в менюжской церкви, новгородския епархии.*

*Из\ рукописнаго акафиста.*

О святии праведнии отроцы иоанне и иакове, приснии о предстоящих во храме сем молитвенницы! Вы, от купели святаго крещения богом избрани бывше, венцем страдальческим от Христа украшени бысте: о нем бо дивную кончину во младенчестве прияли есте. Молим убо вас, о святии: якоже некогда звероловцем, заблуждшым в чащи древес, путь правый указали есте и иноку болящему исцеление даровали есте, тако и ны, ранами страстей болезненно одержимыя, от всякаго зла избавите. Внемлите же горькому воплю отец и матерей, немощныя младенцы своя к честней раце мощей ваших повергающих, ускорите на помощь, облегчите скорби сердец их, недуги же телесныя, вкупе и душевныя уврачуйте, и будите стена тверда и помощь крепка всем просящым вашего заступления. Храм же ваш святый от всякаго злаго обстояния сохраните: обитателем веси сея ходатайством вашим мир от Господа славы низпослите, из\ъобилие же плодов земных и во трудех наших благопоспешество нам подавайте: по кончине же небесное царствие получити вся помощь вашу призывающыя сподобите, идеже вси праведнии вкупе с вами хвалят пречестное и великолепое имя отца и сына и святаго духа во веки веков.

*Тропарь, глас а~:*

Болезньми святых праведных отроков иоанна и иакова, имиже о тебе пострадаша, умолен буди, Господи, и вся нашя недуги и страсти исцели, человеколюбче, молимся.

*Иуниа к~е. Молитва святым благоверным князю петру и княгине февронии, муромским чудотворцем.*

*Из\ акафиста.*

О велицыи угодницы божии и предивнии чудотворцы, благовернии князе петре и княгине февроние, града мурома предстателие и хранителие, и о всех нас усерднии ко Господу молитвенницы! К вам прибегаем и вам со упованием крепким молимся: вознесите о нас грешных святыя молитвы вашя ко Господу Богу, и испросите у благости его вся благопотребная душам и телесем нашым: веру праву, надежду благу, любовь нелицемерну, благочестие непоколебимо, в добрых делех преуспеяние, мира умирение, земли плодоносие, воздуха благорастворение, телесем здравие и душам спасение. Исходатайствуйте у царя небеснаго благочестивейшему самодержавнейшему, великому государю нашему, императору николаю александровичу с долгоденствием душевное и телесное здравие, на враги же победу и одоление, церкви святей и всей державе российстей мир, тишину и благоустроение, и всем нам житие благополучное и добрую Христианскую кончину. Оградите отечество ваше, град муром, и вся грады российския от всякаго зла: и вся правоверныя люди, к вам приходящыя и святым мощем вашым покланяющыяся, осените благодатным действом богоприятных молитв ваших, и вся прошения их во благо исполните. Ей, чудотворцы святии! не презрите молитв наших, со умилением вам днесь возносимых, но будите о нас приснии предстателие ко Господу, и сподобите нас помощию вашею спасение вечное получити и царствие небесное унаследовати: да славословим неизреченное человеколюбие отца и сына и святаго духа, в Троице покланяемаго Бога, во веки веков.

*Тропарь, глас и~:*

Яко благочестиваго корене пречестная отрасль был еси, добре во благочестии пожив, блаженне петре: тако и с супружницею твоею, премудрою феврониею, в мире Богу угодисте, и преподобных житию сподобистеся. С нимиже молитеся Господеви сохранити без\ вреда отечество ваше, да вас непрестанно почитаем.

*Иуниа к~з. Молитвы преподобному сампсону странноприимцу.*

*Из\ акафиста преподобному.*

*МЛ~ТВА а~.*

О предстателю наш пред\ Господем и теплый молитвенниче, преподобне отче сампсоне! Зриши с небесе, яко погибаем во обстояниих и скорбех: прилагается бо посреде нас неверие ко отступству и разделению, оскудевает любы, умножаются же беззакония и соблазны, болезни и скорби множества бездомных, гладных и сирых. Откуду, отче, приимем силы, да устоим противу соблазнов мира, сохраним в сердцах наших любовь и веру Христову и упование православных и приложим попечение о больных и бедных, аще не ты заступиши нас твоим предстательством теплым, прося нам помощи от Бога в немощех наших; Сохрани убо молитвами твоими благомощие Христолюбиваго государя нашего, императора николая александровича, крепость державы российския, мир и безмятежие святыя церкве, всех же нас огради и сохрани непоколебимы посреде неверных, поносящих веру нашу хулителей, огради от соблазнов, возбуди сердца имущих к милованию нищих, согреянию хладных, напитанию алчущих и призрению бездомных, утоли умножение скорбей и болезней, глада и прочих уязвляющих ны бед, даруй ослабу страждущым младенцем, низпосли от Господа укрепление, утешение и отраду женам, в муках деторождения сущым, и всем, в тяжких работах, в больницах, заточениих и темницах унывающым, да вси прославим в Троице славимаго Бога, отца и сына и святаго духа, во веки веков.

*МЛ~ТВА в~.*

О теплый молитвенниче, благостный отче, преподобне сампсоне! Моли Бога о мне грешнем и низпосли от всеблагаго Владыки помощь ми и избавление: привременна бо есть жизнь моя и исполнена труда, скорбей и болезней. укрепи сердце мое, да возмогу понести тяготу мою, и не попусти, да превозмогут искушения многая моя малыя силы, но споспешествуй мне заступлением твоим, и посреде обстояний и бед управи путь мой в царство небесное, да славлю прославльшагося в тебе Господа во веки веков.

*Тропарь, глас и~:*

В терпении твоем стяжал еси мзду твою, отче преподобне, в молитвах непрестанно терпевый, нищыя возлюбивый и сия удовливый: но молися Христу Богу, сампсоне милостиве блаженне, спастися душам нашым.

*Иуниа к~и и иануариа к~з. Молитва преподобному ксенофонту робейскому,*

*чтомая в церкви ксенофонтовы пустыни, новгородския епархии.*

О преславне чудотворче, преподобне отче ксенофонте, данною ти свыше благодатию различная источаяй чудеса! Призри милостивно на предстоящыя честней твоей раце люди и просящыя сильныя твоея помощи, да твоими молитвами наставляеми, маловременное житие совершим богоугодне и ненаветно от козней лукаваго диавола: и во исходе душ наших помози нам многогрешным избавитися от воздушных мытарств и вечнаго мучения, и да улучим твоим ходатайством небесная благая, верным уготованная, и прославим вкупе с тобою всех благих подателя, единаго всесильнаго в Троице святей прославляемаго Бога, отца и сына и святаго духа, и твое милостивное предстательство, ныне и присно и во веки веков.

*Тропарь, глас д~:*

Пустыни явился еси доброе прозябение, отче преподобне, от юности бо чистое житие изволил еси, духовному учителю последуя, и того учением ум твой к небесным вперив, в пустыню вселился еси, и в ней обитель создал еси, и стаду твоему премудр наставник показался еси, великому же новуграду похвала и утверждение: темже и Христос, яко пресветла светильника, чудесы обогати и прослави тя. Ксенофонте, отче наш, моли Христа Бога спастися душам нашым.

*Иуниа к~ф. Молитвы святым первоверховным апостолом петру и павлу.*

*МЛ~ТВА а~,*

*из\ акафиста.*

О преславнии апостоли петре и павле, душы за Христа предавшии и кровию вашею пажить его удобрившии! услышите чад ваших молитвы и воздыхания, сердцем сокрушенным ныне приносимыя. Се бо беззаконьми омрачихомся, и того ради бедами якоже тучами обложихомся, елеа же добраго жития обнищахом зело, и не возможем противитися волком хищным, иже расхищати наследие божие дерзостно тщатся. о сильнии! понесите немощи нашя, не отлучайтеся духом от нас да не разлучимся в конец от любве божия, но крепким заступлением вашим нас защитите, да помилует Господь всех нас молитв ваших ради, да истребит же рукописание безмерных грехов наших, и да сподобит со всеми святыми блаженнаго царствия и брака агнца своего, емуже честь и слава, и благодарение и поклонение, во веки веков.

*МЛ~ТВА в~,*

*из\ канонника киевскаго #апсл~в года.*

О святый верховный апостоле петре, каменю веры, на Христе краеугольнем камени исповеданием назданный! Моли, да и аз отныне умными помышлении и плотскими похотении не колеблемый, на томжде Христе камени живом, избраннем, честнем, верою наздан буду, и любовию во храм духовен да совершуся, во еже возносити жертвы духовныя Богови Иисус Христом.

О святый верховный апостоле павле, сосуде избранный Христов, благодати и славы божия преисполненне! Моли имущаго власть над\ тварию творца, да мя, ныне сосуд погубленный, сотворит себе сосуд в честь, освящен и благопотребен, на всякое дело благое уготован, во веки веков.

*МЛ~ТВА г~,*

*из\ рукописныя службы.*

О первоверховнии апостоли: петре, веры Христовы твердый из\ъобразителю, и павле, сладковещательная ластовице учения господня! Зрим вас аки многотекущую реку сказаний Христовых словес, от господних недр истекающую и глубину кладязя истин богооткровенных нам открывающую: зрим вас аки светила, с небесе токи теплоты любве божественныя нам уясняющыя. ублажаем вас, яко труды и болезни понесших, во еже всеяти учений божественных семена, и стопы ног ваших, вся концы земли обтекавших. умильно просим вас, святии апостоли: сотворите и нас в буести греховней преклонены пред\ учителем нашим Господем, сотворите гордости нашея усекновение, и потщитеся возвести нас непрестанными вашими молитвами к царствию небесному, да тамо прославим с лики ангельскими и апостольскими дивнаго во святых своих отца всяческих, и егоже посла в мир Господа Иисуса Христа, и единосущнаго им святаго духа, во веки веков.

*МЛ~ТВА д~,*

*из\ рукописнаго акафиста петропавловския церкве села шапкина, московския епархии.*

О святый верховный апостоле петре, твердый исповеданием твоим каменю веры, недвижимое по Христе основание церкве, пастырю словеснаго стада Христова, ключарю царствия небеснаго, ловче премудрый, из\ глубины неверия люди извлекаяй! Тебе молюся смиренно, да обымет мя божественныя ловитвы твоея мрежа и да извечет мя из\ глубины погибельныя. Вем, яко приял еси от Бога власть вязати и решити: разреши связана мя узами греховными, покажи на мне убозем милость твою, и оживи умерщвленную грехми душу мою, якоже прежде тавифу из\ мертвых воскресил еси: возстави мя на течение благое, якоже в красных вратех хромаго от чрева матерня возставил еси: и якоже сению твоею недужнии вси исцелеваху, да осенит мя благодать данная ти от Бога, исцеляющи душевныя и телесныя болезни моя. Вся бо можеши, святе, силою Христовою, егоже ради вся оставил еси и святым его стопам последовал еси: темже помолися к нему за мя окаяннаго, да избавит мя от всякаго зла твоими молитвами и да научит мя чистым сердцем славу возсылати отцу и сыну и святому духу, ныне и присно и во веки веков.

*МЛ~ТВА е~,*

*из\ тояже рукописи.*

О святый верховный апостоле павле, сосуде избранный Христов, небесных таин сказателю, всех языков учителю, церковная трубо, пресловущий ветие, многия беды за имя Христово претерпевый, море измеривый и землю обшедый и нас от лести идольския обративый! Тя молю и к тебе вопию: не гнушайся мене сквернаго, но возстави падшаго греховною леностию, якоже в листрех хромаго от чрева матерня возставил еси: и якоже евтиха мертва бывша оживил еси, воскреси и мене от мертвых дел: и якоже молитвою твоею основание темницы некогда потрясл еси и узники разрешил еси, сице исторгни мя от сети вражия и укрепи мя творити волю божию. Вся бо можеши данною ти властию от Христа Бога, емуже подобает всякая слава, честь и поклонение, со безначальным его отцем, и со пресвятым и благим и животворящим его духом, ныне и присно и во веки веков.

*Тропарь, глас д~:*

Апостолов первопрестольницы и вселенныя учителие, Владыку всех молите мир вселенней даровати и душам нашым велию милость.

*Величание:*

Величаем вас, апостоли Христовы, весь мир ученьми своими просветившыя и вся концы ко Христу приведшыя.

*Иуниа л~. Молитвы собору двунадесяти святых апостолов.*

*МЛ~ТВА а~,*

*из\ канонника киевскаго #апсл~в года.*

Святии славнии и всехвальнии апостоли, начальнейшаго архиереа исповедания нашего Иисуса Христа избраннии ученицы и строителие таин его: петре и андрее, иакове и иоанне, филиппе и варфоломее, фомо и матфее, иакове и иудо, симоне и матфие! Молите Христа Бога, да от суетнаго в мире сем пребывания сподобит мя деснаго во царствии своем предстояния, и сына противления мя бывша чадо послушания сотворит, да и аз, ветхаго человека совлекся, облекуся в новаго, созданнаго по Богу в правде и в преподобии истины, да в правоте веры ходя, доиду ко отцу небесному в наследие вечнаго достоинства, и тамо, яже зде верою созерцаю, яснее во славе узрю, и прославлю святую Троицу в безконечныя веки веков.

*МЛ~ТВА в~,*

*из\ службы святым апостолом.*

Владыко всемогущий, Господи Боже наш, избравый возлюбленныя своя ученики и апостолы на проповедь спасения всему миру, давый им власть отпущати грехи! Приими ходатайства их о роде человечестем, егоже и судити с ними имаши: тех самых, яко другов твоих, нам зело честных, дерзаем недостойнии в предстательство к тебе, многопоспешествующее ко спасению душ наших, приводити, моляще их усердно. Святии первоверховнии апостоли петре и павле, евангелисти Христовы иоанне богослове и матфее, первозванный ученче андрее, водружением креста россию благословивый, апостоли святии иакове, брате иоаннов, со другим иаковом, филиппе, варфоломее, фомо, симоне, иудо и матфие! Вси святии богоизбраннии апостоли, изряднейшии угодницы Христовы, безбожия искоренителие и веры истинныя насадителие! Помозите нам мощным вашим пред\ Господем ходатайством, избавитися от всякаго зла и вражия лести, твердо же преданную вами веру православную сохраняти, в нейже вашим предстательством ни ранами, ни прещением, ни мором, ни коим гневом от создателя нашего умалени будем, но мирное зде поживем житие, и сподобимся видети благая на земли живых, славяще отца и сына и святаго духа, единаго в Троице славимаго и покланяемаго Бога, ныне и присно и во веки веков.

*Иуниа л~. Молитвы преподобному петру, царевичу ордынскому, ростовскому чудотворцу.*

*Из\ акафиста.*

*МЛ~ТВА а~.*

О преподобне петре царевичу, ростовский чудотворче! Якоже некогда из\ мрака языческаго во свет евангельскаго учения Господь тя призва, тако и ныне умоли его, да и нас, по неизреченней своей благости и человеколюбию, изьмет из\ тьмы греховныя, и сердца наша к деланию его божественных заповедей да осияет. И якоже мятежа мирских волнений избегл еси и ангелоподобнаго безпечальнаго жития сподобился еси достигнути, тако подаждь и нам грешным пучину моря сего, страстьми влаемаго, безмятежно преплыти, имущым тя, отче, о Господе нашем кормчаго, и тако чистым покаянием ко пристанищу спасения вечнаго достигнути нас сподоби. И якоже имел еси споспешники тебе верховныя апостолы петра и павла в созидании обители твоея, тако и ныне тех помощь нам недостойным испроси, вкупи с ними о нас Христа умоляя. Веруем бо, яко аще мощи твоя святыя и сокровены в земли, но духом твоим со избранными божиими на небеси царствуеши: исходатайствуй убо, да и нам грешным молитвами твоими отверзется дверь царствия небеснаго на веки веков.

*МЛ~ТВА в~.*

О преподобне отче, петре царевичу! Ты душею на небеси престолу божию предстоиши и троичныя славы наслаждаешися, телом же на земли в божественнем храме сем почиваеши и данною ти свыше благодатию различная чудеса источаеши. Призри милостивым оком на предстоящыя честней раце твоей люди и просящыя умильно твоея помощи. Се бо мы безмерными согрешении праведный гнев божий на себе наведохом, и всякия милости недостойни сотворихомся: темже не смеюще возвести очес наших к высоте небесней, ниже вознести молебный глас ко Господу, сердцем сокрушенным и духом смиренным тебе в ходатайство и на помощь призываем. Испроси у Господа славы благочестивейшему, самодержавнейшему, великому государю нашему, императору николаю александровичу и всему царствующему его дому и воинству на враги победу, здравие же и спасение, долготу лет во днех их, церкви благостояние, воздуха благорастворение, земли плодоносие. Избави же всех, верою несумненною к Богу приходящих и к раце мощей твоих притекающих, от всяких бед душевных и телесных: буди печальным утешитель, недугующым врачь, напаствуемым помощник, вдовицам заступник, сирым защитник, младенцем питатель, старым укрепитель, странствующым путевождь, плавающым кормчий, и исходатайствуй всем, твоея помощи требующым, вся ко спасению полезная. Яко да твоими молитвами наставляеми, путь маловременнаго жития нашего на земли безбедно совершим, и вечный покой на небеси улучивше, прославим купно с тобою всех благих подателя, в Троице славимаго Бога, отца и сына и святаго духа, ныне и присно и во веки веков.

*В неделю первую по пятдесятнице. Молитвы всем святым, от века Богу благоугодившым.*

*МЛ~ТВА а~,*

*из\ акафиста всем святым.*

О преблаженнии угодницы божии, вси святии, престолу пресвятыя Троицы предстоящии и неизреченнаго блаженства наслаждающиися! Се ныне, в день общаго вашего торжества, милостивно призрите на нас, меньших братий ваших, приносящих вам сие хвалебное пение и ходатайством вашим просящих милости и отпущения грехов у преблагаго Господа: вемы бо, воистину вемы, яко вся, елика восхощете, испросити у него можете. Темже убо смиренно молимся вам: молите милостиваго Владыку, да подаст нам дух вашея ревности ко хранению святых его заповедей, яко да текше по стопам вашым, возможем земное поприще в добродетельнем житии без\ порока прейти, и в покаянии достигнути преславных селений райских, и тамо купно с вами прославляти отца и сына и святаго духа, во веки веков.

*МЛ~ТВА в~,*

*из\ тояже книги.*

К вам, о святии вси, яко путеводным светильником, деяньми своими осветившым путь небеснаго восхода, аз многогрешный смиренно колена сердца моего преклоняю и из\ глубины души взываю: умолите о мне человеколюбца Бога, да не попустит ми еще блуждати по распутием греха, но да просветит мой ум и сердце светом благодати своея, яко да тою озаряемь и подкрепляемь, возмогу прочее время земнаго жития правою стезею непреткновенно прейти, и ходатайством вашим ко преблагому Господи сподоблюся поне вмале причастник быти духовныя вашея трапезы в небеснем чертозе царя славы: емуже, со безначальным его отцем, и пресвятым и благим и животворящим духом, буди слава, честь и поклонение во веки веков.

*МЛ~ТВА г~,*

*из\ тояже книги.*

Преблаженнии и пресветлии дуси, архангелов и ангелов и всех небесных сил пречестнии чинове, всегда предстоящии пресвятей и пребожественней Троице и светом присносущныя славы озаряемии, непрестанно славословящии имя ея! К вам прибегаем с молитвою и молением: предстательствуйте за нас у престола Господа вседержителя, и яко служителие благодати, всем хотящым наследовати спасение вспомоществующии и о единем грешнице кающемся веселящиися, споспешествуйте нам во благочестнем провождении временнаго жития нашего, и утвердите стопы нашя на пути спасения. Преславнии и богосветлии дуси праведных, святии божии, на земли во плоти богоугодне жительствовавшии и ныне на небеси со ангелы ликовствующии: честнии пророцы, предвозвестившии дни избавления нашего: предтече Господень, проповедавый агнца божия, вземлющаго грех мира, и сподобивыйся крестити источника святыни во струях иорданских: апостоли Христовы, богоутвержденнии столпи церкве, весь мир спасительным учением Христовым просветившии и богомудрыми и священными законы церковь Христову неподвижно утвердившии: святителие и пастырие стада Христова, молитвами и священнодействием святых и божественных таин верныя вся освятившии и путем заповедей господних ходити я научившии: страстотерпцы Христовы и мученцы, пред\ владыками и цари Христа Бога благодерзновенно исповедавшии и честную кровь свою за него пролиявшии: преподобнии и праведнии, тесным и скорбным путем течение свое совершившии и умерщвлением плоти и страстей Христу сраспеншиися! Молим вас, присноблаженнии: испросите нам у Христа Бога нашего оставление грехов, исправление жития и вся благая, ко временней и вечней жизни потребная. о пречестный и преславный соборе святых божиих, безплотнии ангели и во плоти пожившии и Богу угодившии, предстателие наши и молитвенницы! Боголюбезно воззрите на ны и на земную юдоль нашу, помяните нас странствующих и пришельствующих, и дарованною вам от Бога благодатию и силою руководите нас к небесному отечеству: укрепите нашу немощь, оградите нас от искушений и соблазнов, сохраните от грехопадений, возбудите в нас святую любовь ко Господу и ревность о спасении нашем, насадите в сердцах наших страх божественный, направите стопы нашя к деланию заповедей Христовых и ко исполнению воли божия благия и совершенныя. Сотворите, святии божии, еже жити нам целомудренно и праведно и благочестно в нынешнем веце, присно же памятовати час смертный и страшное второе пришествие Господа Бога и Cпаса нашего Иисуса Христа, да благодатию и человеколюбием его соблюдаеми и спасаеми, и мы грешнии и недостойнии сподобимся в небеснем царствии купно с вами покланятися престолу божию и благодарно и всерадостно славословити пресвятую, животворящую и нераздельную Троицу, отца и сына и святаго духа, во веки веков.

*МЛ~ТВА д~,*

*из\ канонника киевскаго #апсл~в года.*

Боже святый и на святых почиваяй, трисвятым гласом на небеси от ангел воспеваемый и на земли от человек во святых своих хвалимый, давый святым твоим духом комуждо благодать по мере дарования Христова и тою поставивый церкви твоей святей овы убо апостолы, овы же пророки, овы же благовестники, овы же пастыри и учители, ихже словом проповеди, тебе самому действующу вся во всех, мнози совершишася святии в коемждо роде и роде, различными добродетельми благоугодившии тебе, и образ нам добрых подвигов своих оставивше, в радости к тебе прешедшии, готови суще, в немже сами искушени быша, и нам напаствуемым помогати! Сих святых всех воспоминающе и их богоугодное житие похваляюще, тебе самаго в них действовавшаго восхваляем, и онех благотворения твоя дарования быти верующе, прилежно молим тя, святе святых: даждь нам грешным последовати их учению, житию, любви, вере, долготерпению, и их молитвенною помощию, паче же твоею вседействующею благодатию небесныя с ними сподобитися славы, хвалящым пресвятое имя твое, отца и сына и святаго духа, во веки веков.

*МЛ~ТВА е~,*

*чтомая в бежецкой казанской церкви, тферския епархии.*

Боже вышний, Боже превечный, Боже безсмертный, егоже велико и крепко царство, власть безконечна, милость в роды и роды, еяже не отставляеши от людей твоих, авраама ради возлюбленнаго от тебе, и исаака раба твоего, и Исраиля святаго твоего, и всех избранных от создания мира угодников твоих праведных! Сих всех на умоление тебе премилостиваго Владыки аз, земля сый и пепел, призываю, да их ради возмогу получити милость твою, во спасение окаянныя души моея. Аще бо много может молитва единаго праведнаго поспешествуема, кольми паче много может молитва тьмы тем праведных всех святых твоих, престол величествия твоего окружающих: очи бо твои, Господи, на праведныя, и уши твои в молитву их. Имже вопию сице:

О святии достохвальнии патриарси, верою угодившии Богу и всем верным отцы сущии! Воистину блажени вы и преблажени есте, седите бо на трапезе блаженнаго обеда во царствии божии. Аз же, веруяй в Бога, молю вы, яко отцы: порадите и мне, аки чаду вашему, поне от крупиц падающих от трапезы вашея.

Святии великоименитии пророцы! Вси вы пророчествовасте, от части разумевше, и видесте Христа Господа яко в зерцале и гадании, ныне же разумеете его совершенне и видите лицем к лицу. Молитеся, да и аз грешный, зде от части его разумевая, сподоблюся тамо с вами видети его якоже есть.

Святии апостоли Христовы! Вы есте сосуди, в честь освящени и благопотребни владыце, на всякое дело благое уготовани, из\ъобильно же исполнени благодати божия. Молю, да от исполнения вашего и аз недостойный прияти сподоблюся.

Святии прехвальнии мученцы господни! Вси вы блажени есте, претерпевше искушение, зане, искушени бывше, приясте венец жизни. Помозите и мне грешному, яко да пребуду в терпении совершен и всецел и ни в чемже лишен, и да искушение веры моея в различных напастех обрящется в похвалу и честь и славу во откровении Иисус Христове.

Святии иерарси, пастырие, священнослужителие и наставницы! Вси вы свет миру есте и светильницы, поставлени на свещнице во храме вышнем нерукотвореннем. Вы осветите мя, да исправлю стопы моя к деланию заповедей господних, и да не будет путь мой тьма и ползок, но да наставлен буду на путь правый, внити ми во град обительный.

Святии преподобнии отцы, совершившии труды вашя благия ради Христа Господа, иже бе во трудех от юности своея! Вси вы совершенную мзду трудов ваших восприясте, да вашим многотрудным угождением и аз окаянный, аще и во единонадесятый час пришедый, прияти сподоблюся пенязь преблагаго человеколюбца Бога.

Святии девственницы, обрученнии единому жениху Христу! Вси вы внидосте в чертог небесный с мудрыми девами. Помолитеся и о мне недостойнем, яко да и аз тогожде чертога небеснаго не лишен буду.

Святии пустынницы, постницы, исповедницы, чудотворцы и вси всякаго чина праведницы, ихже нарещи и исчести за велие множество яко звезд небесных невозможно есть, кроме самаго Бога, множество звезд исчитающаго, имже и имена ваша написана суть в книгу животную от сложения мира! Аз немощный помощь вашу, еяже от вас мнози бывают причастни, исповедати и призывати смиренно дерзаю: молите Cпаса нашего, да подаст и мне, паче всех человек на земли грешну сущу, вышних искати, идеже есть Христос одесную Бога отца седя.

Прочее же, елика суть истинна, елика честна, елика праведна, елика пречиста, елика прелюбезна, елика доброхвальна, аще кая добродетель и аще кая похвала, сия вся испросите ми у милостиваго человеколюбца Бога, исполняющаго вся прошения ваша, яко да благодарственно и аз недостойный не точию в сем веце, но и во грядущем безконечнем, сподоблюся с лики вашими воспевати премудрость и славу и честь и силу и крепость Бога нашего, единаго вседержителя, во веки веков.

*Тропарь всем святым, глас д~,*

*из\ триоди цветныя:*

Во всем мире мученк твоих кровьми, яко багряницею и виссом, церковь твоя украсившися, теми вопиет ти, Христе Боже: людем твоим щедроты твоя низпосли, мир жительству твоему даруй, и душам нашым велию милость.

*Ин тропарь, глас тойже:*

Боже отец наших, творяй присно с нами по твоей кротости, не отстави милости твоея от нас, по молитвами их в мире управи жизнь нашу.

*Ин тропарь, глас в~:*

Апостоли, мученцы и пророцы, святителие, преподобнии и праведнии, добре подвиг совершившии и веру соблюдшии, дерзновение имуще ко спасу, о нас того яко блага молите спастися, молимся, душам нашым.

*Величание:*

Величаем вас, апостоли, мученцы, пророцы и вси святии, и чтем святую память вашу: вы бо молите о нас Христа Бога нашего.

*В неделю вторую по пятдесятнице. Молитвы преподобным и богоносным отцем, во афоне постнически просиявшым.*

*МЛ~ТВА а~,*

*из\ печатныя службы.*

О блаженнии и святии отцы, преподобнии, святителие, священномученцы и преподобномученцы, мироточивии и чудотворцы, земнии ангели и небеснии человецы, сея святыя горы насельницы и украсителие, по Богородице наши предстателие пред\ Господем, благодетелие и назирателие, царское победоносное ополчение, в телесех победившее безтелесныя демоны, царицы небесныя пречистыя Богородицы мироуханнии цвети, светлоплодовитая древеса мысленнаго сего рая приснодевы, реки приснотекущыя дарований духовных! Приимите похвальная словеса сия, яже вам приносим, якоже Господь прият вдовицы две лепте, и общее празднество, совершаемое нами в честь и память вашу, об\ъимите, яко воню благоухания и жертву благоприятну: не имамы бо ино что принести по долгу благодетелем нашым за великая благодеяния, яже прияхом и имамы прияти от вас. Ей, исповедуем, яко мы грех ради наших несмы достойни жити на месте сем и именоватися сынове ваши: но вы по благосердию вашему не отрицайтеся быти нам отцы. Не забывайте нас смиренных, но соблюдайте священныя монастыри вашя и вся скиты и келлии, и нас живущих в них сохраняйте и избавляйте от всякаго искушения и напасти в житии сем, в будущем же веце да сподобимся святыми вашими молитвами блаженства купно с вами, сынове со отцы своими, стадо с пастырьми своими, ученицы со учители своими, и да услышим от вас оный блаженный глас ко Господу: се мы и дети, яже дал еси нам, Господи! и радующеся воздадим всякую славу, честь и поклонение отцу и сыну и святому духу, во веки веков.

*МЛ~ТВА в~,*

*из\ рукописныя службы.*

О преподобнии и богоноснии отцы наши афонстии, светила земная пресветлая, от пустынных удолий святыя горы афонския в церкви православней славно просиявшии и святую гору вселения вашего жития добротами онебесившии, всю же вселенную высоких добродетелей светлостьми и чудес божественных блистаньми удивившии! Се вы ныне, смертным западом плотски на время во гроб зашедше, душами вашими со Христом, солнцем правды, пребываете, и суще праведницы, просвещаетеся яко солнце во царствии небеснем. Тамо убо молитвенныя вашя к Богу свету истинному лучы простирающе, не забывайте и ны, чада ваша духовная, аще и в нощи страстей и скорбей пребывающыя, свыше благодатными призирати осиянии: яко да во свете добродетельнаго вашего жития путем заповедей Христовых право ходяще, сподобимся зрети свет неприкосновенныя славы божия, хваляще купно с вами в Троице святей славимаго и покланяемаго Бога, отца и сына и святаго духа, в нескончаемыя веки веков.

*Тропарь, глас а~:*

Пустыни афонския отцы, ангелы во плоти, исповедники вкупе и преподобныя, святители же и мученки в пениих почтим, подражающе добродетелем их, зовуще согласно и глаголюще: слава прославльшему вы, слава венчавшему вы, слава в бедах предстатели нам вы показавшему.

*Величание:*

ублажаем вас, преподобнии отцы афонстии, в горе сей постившиися, и чтем святую память вашу, наставницы монахов и собеседницы ангелов.

*МЕСЯЦЪ ИуЛИЙ.*

*Иулиа а~. Молитва святым мученком, безсребреником косме и дамиану.*

*Из\ акафиста.*

К вам, святии безсребреницы и чудотворцы космо и дамиане, яко к скорым помощником и теплым молитвенником о спасении нашем, мы недостойнии прибегаем, и припадающе усердно вопием: не презрите моления нас грешных, немощных, во многая беззакония впадших и по вся дни и часы согрешающих. умолите Господа, да пробавит нам, недостойным рабом своим, великия и богатыя своя милости: избавите нас от всякия скорби и болезни, зане неоскудную благодать исцелений от Господа и Cпаса нашего Иисуса Христа прияли есте, твердыя ради веры вашея и мученическия ради кончины. услышите убо нас молящихся, и благоприятным ходатайством вашим испросите у Христа Бога благочестивейшему, самодержавнейшему, великому государю нашему, императору николаю александровичу здравие и спасение, на враги же победу и одоление, и всему царствующему дому божие благословение. Таже и всем нам от Господа вся благополезная в житии нашем временнем, наипаче же ко спасению вечному належащая испросите, да сподобимся молитвами вашими кончину Христианскую безболезнену, непостыдну и мирну улучити и да избавимся от козней диавольских и вечныя муки, безконечнаго же и блаженнаго царствия небеснаго наследницы да будем. Ей, угодницы божии! не престайте молящеся за ны, с верою к вам притекающыя: аще бо по множеству грехов наших и несмы достойни милосердия вашего, обаче, вернии подражателие человеколюбия божия суще, сотворите молитвами вашими, да плоды достойны покаяния приносяще, в вечный покой достигнем, хваляще и благословяще дивнаго во святых своих Господа и Бога и Cпаса нашего Иисуса Христа, и пречистую матерь его, и ваше теплое заступление, всегда, ныне и присно и во веки веков.

*Тропарь, глас и~:*

Святии безсребреницы и чудотворцы космо и дамиане, посетите немощи нашя: туне приясте, туне дадите нам.

*Иулиа г~. Молитвы святым благоверным князем василию и константину, ярославским чудотворцем.*

*МЛ~ТВА а~.*

Святии страстотерпцы Христовы и чудотворцы, благовернии князи василие и константине! Яко доблии воини Христовы, доблественне, в телеси суще, подвизастеся: верою же и благочестием и всеми делы благими, яко светильницы сияюще, лукаваго победисте и вся его разжженныя стрелы угасисте. Сего ради, неувядаемый венец приимше, с лики святых днесь престолу божию предстоите, хвалу и благодарение тому воздающе. Темже и мы, к раце вашей притекающе, молимся: будите ходатаи пред\ богом и Господем нашим Иисусом Христом, да избавит град сей и страну от всякаго лютаго обстояния и дарует нам вся благопотребная к житию: паче же да даст нам, по богатству славы своея, во внутреннем человеце утвердитися, и да сподобит нас наследити царство небесное и славити всесвятое имя отца и сына и святаго духа, ныне и присно и во веки веков.

*МЛ~ТВА в~.*

О святии благовернии князи василие и константине, благоверных родителей пречестная отрасле, князей российских боговенчанная красото, во время жития вашего грады утверждавшии, сироты и вдовицы питавшии, храмы святыя божественными иконами украшавшии! К вам прибегаем, божии избранницы, и во смирении сердца нашего молим вас: будите ходатаи пред\ всемилостивым Владыкою, да почиет благословение его на храме сем, идеже вы нетленными телесы вашими почиваете, на граде нашем, егоже вы возлюбисте, и на людех обитающих в нем, да во правоверии и чистоте утвердятся. Молитеся Христу Богу, святии божии, да сохранит державу сродников ваших целу и нераздельну, да дарует же земли нашей мир и тишину, людем в вере и благочестии преспеяние, да избавит же и нас, ко святей раце многоцелебных мощей ваших с верою притекающих, от бед и напастей, недугов телесных и душевных, и да сподобит царствия своего небеснаго во веки веков.

*Иулиа г~. Молитва святым праведным иоанну и логгину, яренгским чудотворцем,*

*чтомая в церкви яренгскаго прихода, архангелогородския епархии.*

О святии и праведнии иоанне и логгине, угодницы Христовы и чудотворцы преславнии! Вы, в постничестве и в делех благочестия на земли подвизавшеся, Богу угодисте, таже яко два светила светлая по смерти в мире просияли есте, и верныя вся чудесы вашими аки светлою лучею просвещаете. Темже заступницы наши теплии на небеси показастеся, и ныне многи в скорбех сущыя, и в бедах страждущыя, и погибнути имущыя, здравы сохраняете молитвами вашими. И якоже прежде, дерзостне мощей ваших коснувшыяся внезапу отринувше и разслаблением наказавше, прикосновением святых мощей тыя помиловасте, тако и доднесь предивная чудеса во всем мире от места положения многоцелебных мощей ваших соделоваете. Сего ради во святый храм ваш приходящии людие молятся, ко святым мощем вашым со благоговением и страхом божиим припадающе, и просят получити здравие душам и телесем своим. Ныне убо, о преблаженнии угодницы Христовы и чудотворцы преславнии иоанне и логгине, услышите моление нас грешных, с верою вас призывающих: будите нам помощницы скории и покровителие теплейшии в путешествии и в мореплавании и в домовнем пребывании: и вся православныя Христианы молитвами вашими освятите, в мире и тишине соблюдите, из\ъобилием всяцем снабдите, и во всем благом жизнь сию препроводити предстательствы вашими к Богу сподобите: да тако, молитвами вашими грехом нашым прощение получивше, царствия небеснаго причастницы быти сподобимся, благодатию и человеколюбием Бога нашего, емуже подобает всякая слава, честь и поклонение, ныне и присно и во веки веков.

*Иулиа г~ и октовриа л~а. Молитвы преподобному никодиму кожеезерскому.*

*МЛ~ТВА а~,*

*из\ акафиста преподобному.*

О преподобне и богоносне отче наш никодиме! Велие имея к Богу дерзновение, молися непрестанно о всех нас, зане буря многих бед и скорбей обдержит ны: недузи телеснии, болезни душевныя и приражения вражия обуревают нас. Ходит бо враг наш, иский кого поглотити, и ежечасно от того уловляемся. Темже аще, о спасении нашем нерадяще, несмы достойни воззрети на высоту небесную, но ты буди нам помощник скорый и избавитель: и якоже сам от врага искушен быв, сего доблественне победил еси, тако и нас вразуми, да разумеем того ковы и приражения. Подаждь убо нам память смертную, слезы покаяния и надежду спасения: да не во отчаяние впадем, ниже дерзостным на милосердие божие упованием, во гресех же пребыванием в конец себе погубим, но да будет нам память грехов наших во источник теплых слез и сокрушения сердечнаго, милосердие же божие и благодать его, молитвами твоими, во спасение наше, ныне и присно и во веки веков.

*МЛ~ТВА в~,*

*из\ тогоже акафиста.*

О преподобне и богоносне отче наш никодиме! Предстоя престолу пресвятыя Троицы, молися непрестанно о благочестивейшем, самодержавнейшем, великом государе нашем, императоре николае александровиче всея россии, и о всем царствующем доме, о святейшем правительствующем синоде и о преосвященнем епископе нашем *имярекъ*
, о всем священнем и иночестем чине, игумене же и братии обители твоея, о военачальницех и градоначальницех и всех православных Христианех: да ходим кийждо достойно звания нашего, в немже звани быхом, и да будет земля наша благочестием цветущая, и вси живущии на ней род избран, царское священие, язык свят, людие обновления, да явятся славящии Господа ныне и присно и во веки веков.

*МЛ~ТВА г~,*

*чтомая в кожеезерском монастыре, архангелогородския епархии.*

О преподобне отче наш никодиме! услыши нас грешных, молящихся тебе, и к чудотворному твоему гробу притекающих, и святое имя твое от всего сердца в помощь и защищение призывающих. Милостив буди ходатай о нас ко вседержителю Господу Богу, единому в триех впостасех покланяемому, и яко имеяй к нему дерзновение, моли за нас многогрешных и за весь православный Христианский род, еже имети нам сердца горе ко взысканию отечества небеснаго, уклонятися же от всяких обдержащих нас страстей, и избавитися нам от бед и напастей и скорбей, да сотворше волю божию во временней жизни сей, благоугодни ему будем и сподобимся небеснаго царствия, прославляюще прославльшаго тя царя небеснаго и Бога трисвятаго, ныне и присно и во веки веков.

*Тропарь, глас и~:*

*От*
царствующаго града и сущия в нем великия обители пресельник явился еси, и промышлением божественнаго разума наставляемь, к морским странам устремился еси, и тамо в пустыню вселился еси, уклоняяся мирския молвы, силою же святаго духа вооружився, крестным оружием враги твоя прогонял еси, постом и непрестанною молитвою жизнь твою совершая, ревнуя великим отцем антонию и онуфрию и павлу фивейскому: с нимиже Господеви молися, отче никодиме, спастися душам нашым.

*Иулиа е~. Молитва преподобному афанасию афонскому.*

*Из\ акафиста.*

О преподобне отче афанасие, изрядный угодниче Христов и великий афонский чудотворче, во дни земнаго жития твоего многия на путь правый наставивый и во царствие небесное мудре руководивый, скорбныя утешивый, падающым руку помощи подавый, и всем любезен, милостив и сострадателен отец бывый! Ты и ныне, в небесней пребывая светлости, наипаче умножаеши любовь твою к нам немощным, в мори житейстем различне бедствующым, искушаемым духом злобы и страстьми своими, воюющими на дух. Сего ради смиренно молим тя, святый отче: по данней тебе от Бога благодати помози нам волю господню в простоте сердца и смирении творити, искушения же вражия победити и свирепое страстей море изсушити: да тако немокренно прейдем житейскую пучину и предстательством твоим ко Господу сподобимся достигнути обетованнаго нам царствия небеснаго, славяще безначальную Троицу, отца и сына и святаго духа, ныне и присно и во веки веков.

*Тропарь, глас г~:*

Еже во плоти житию твоему удивишася ангельстии чини, како с телом к невидимым сплетением изшел еси, приснославне, и уязвил еси демонския полки. Отонудуже, афанасие, Христос тебе воздаде богатыми дарованьми: сего ради, отче, моли спастися душам нашым.

*Иулиа е~. Молитвы преподобному сергию, радонежскому чудотворцу.*

*Зри выше, молитвы томуже святому, септемвриа к~е, лист ч~в.*

*Тропарь, глас и~:*

*От*
юности восприял еси Христа в души твоей, преподобне, и паче всего возжелал еси мирскаго мятежа уклонитися: мужески в пустыню вселился еси, и чада послушания в ней, плоды смирения, возрастил еси. Тем быв Троице вселение, чудесы твоими всех просветил еси, приходящих к тебе верою, исцеления всем подая обильно. отче наш сергие, моли Христа Бога, да спасет душы нашя.

*Иулиа з~. Молитва святей благоверней великой княгине московской евдокии, во инокинях евфросинии.*

О преподобная княгине евфросиние, добрая в женах подвижнице, прехвальная угоднице Христова! Приими моление нас недостойных, с верою и любовию к раце мощей твоих припадающих, и твоим теплым к Богу ходатайством испроси граду твоему и людем от бед и напастей сохранение, обители тобою созданней утверждение и благоспеяние: подвизающымся же во обители твоей споспешествуй, яко чадолюбивая мати, иго Христово во благодушии и терпении понести и ко исправлению жития своего добре подвизатися: в мире благочестно живущым испроси у Господа в вере твердость, во благочестии преспеяние, и всем, с верою прибегающым к тебе и твоея просящым помощи и заступления, подавай всегда недугов исцеление, в скорбех утешение и во всем житии благопоспешение: наипаче же умоли Господа в мире и покаянии земное житие прейти нам, от мытарств же горьких и мук вечных избавитися и царство небесное твоим ходатайством получити, идеже ты со всеми святыми Господу предстоиши, да славим отца и сына и святаго духа, ныне и присно и во веки веков.

*Тропарь, глас и~:*

По земнем вдовстве, небесному жениху себе уневестивши и в княжестем чертозе подвижнически поживши, послежде и чертог и чада твоя Бога ради оставила еси, преподобная евфросиние, и вшедши бо обитель тобою созданную, и во иночестем образе многи подвиги показала еси, и святое твое житие по благодати божией блаженною кончиною увенчала еси. Ныне предстоящи Христу Богу, моли спастися душам нашым.

*Иулиа и~. Молитва святому прокопию, Христа ради юродивому устюжскому чудотворцу.*

*Из\ акафиста.*

О великий угодниче божий и чудотворче, святый блаженный прокопие! Тебе молимся и тебе просим: молися о нас ко всемилостивому Богу и спасу нашему Иисусу Христу, да пробавит милость свою к нам недостойным и дарует нам вся к животу и благочестию потребная: веры и любве преспеяние, благочестия умножение, мира утверждение, земли плодоносие, воздухов благорастворение и во всем благом благое поспешение: благочестивейшаго же, самодержавнейшаго, великаго государя нашего, императора николая александровича всея россии, да сохранит во здравии и долгоденствии, даруя ему победу и одоление на враги видимыя и невидимыя. Буди ему и всему царству его молитвами твоими благий помощник, покровитель и защититель. Царствующыя грады, град твой устюг и вся грады и веси российския предстательством твоим соблюди невредимы от всякаго зла. Всем же православным Христианом, тя молитвенно призывающым, комуждо по нуждам его, потребная даруй: болящым исцеление, скорбящым утешение, бедствующым поможение, унывающым ободрение, нищым снабдение, сирым призрение. Нам же всем дух покаяния и страха божия испроси, да благочестно временное сие житие скончавше, сподобимся благую Христианскую кончину получити и царствие небесное со избранными божиими наследовати. Ей, праведниче божий! не посрами упования нашего, еже на тя смиренно возлагаем, но буди нам помощник и заступник в жизни, при смерти и по смерти нашей: да твоим предстательством спасение улучивше, купно с тобою прославим отца и сына и святаго духа, и твое крепкое о нас заступление, во веки веков.

*Тропарь, глас д~:*

Просветився божественною благодатию, богомудре, и весь разум и сердце от суетнаго мира сего к зиждителю неуклонно возложив, целомудрием и многим терпепием во временней жизни течение добре скончал еси, и веру соблюл еси непорочну. Темже и по смерти явися светлость жития твоего: источаеши бо чудес источник неисчерпаемый с верою притекающым ко святому твоему гробу, прокопие преблаженне. Моли Христа Бога, да спасет душы нашя.

*Иулиа и~. Молитва святому праведному прокопию, усьянскому чудотворцу,*

*чтомая в верюжской введенской церкви, вологодския епархии.*

О великий чудотворче, святый праведный прокопие! услыши мя грешнаго, молящагося тебе и имя твое святое призывающаго. Виждь мя убогаго, в толицей беде сущаго: виждь мя немощнаго, отвсюду уловляема и всякаго блага лишена и умом от малодушия помрачена. Потщися, святче божий, плененнаго мя свободити: не остави мя грешнаго врагом в радость быти и в лукавых моих деяниих умрети. Моли о мне недостойнем содетеля моего и Владыку, емуже ты со безплотными лики предстоиши: милостива ко мне сотвори Бога моего в нынешнем веце и в будущем, да не воздаст ми по делом моим злым и по нечистоте сердца моего, но по своей благости да сотворит ми. На твое бо ходатайство уповаю, и тобою хвалюся, и имя твое святое на помощь призываю, и к цельбоносному гробу твоему припадая, помощи прошу. Избави мя, угодниче Христов, от зол находящих на мя, и отвсюду возстающыя на мя волны укроти, да не обымет мя напасть до конца, и да не погрязну в пучине греховней и в тине страстей моих. Моли, святый праведный прокопие, Христа Бога нашего, даровати мне грешному велию милость, да славлю великое имя отца и сына и святаго духа ныне и присно и во веки веков.

*Тропарь, глас а~:*

Божественною благодатию просветився, и по смерти даруеши исцеления притекающым к раце мощей твоих, премудре прокопие: темже и мы ныне чтим честных мощей твоих явление, веселяще вкупе душы и телеса. Тем вси вопием: слава давшему ти крепость, слава венчавшему тя: слава действующему тобою всем исцеления.

*Иулиа и~. Молитва преподобному антонию печерскому, иже в киеве.*

*Из\ акафиста преподобному.*

О добрый наш пастырю и наставниче, приснопоминаемый иноков российских первоначальниче, преподобне и богоносне отче наш антоние! Ты горе на небеси пребываеши, мы же на земли низу, удалени суще от тебе не толико местом, елико греховною нечистотою нашею. обаче, отеческую любовь твою к людем ти сродным памятующе, припадаем и молимся тебе со умилением и верою: помози нам грешным очиститися покаянием и достойным быти помилования и прощения от Господа и создателя нашего. умоли его благость даровати нам великия и богатыя милости: земли плодоносие, воздуха благорастворение, мир глубок, братолюбие искреннее, благочестие нелицемерное, житейских потреб довольство, и да не во зло обратим благая, даруемая нам от щедродательныя его десницы, но во славу имене его святаго и во спасение наше. Сохрани, угодниче божий, предстательством твоим святым, во здравии и долгоденствии благовернаго государя нашего, императора николая александровича всея россии, и весь царствующии дом его, покоряя под\ нозе его вся враги и супостаты. Соблюди, чудотворче святый, благомощными твоими молитвами царствующыя грады, обитель твою и всю страну православно-российскую невредимы от всякаго зла: и вся люди, во обители твоей жительствующыя и на поклонение в ню приходящыя, осени небесным твоим благословением, и в скорбех, бедах и болезнех утешение, избавление и исцеление им подаждь: да благодарно славим, хвалим и величаем прославльшаго тя Господа, чрез\ тебе дивно нам благодетельствующаго, безначальнаго отца, единороднаго его сына и единосущнаго его духа, Троицу живоначальную и нераздельную, и твое святое заступление, во веки веков.

*Тропарь, глас д~:*

*От*
мирскаго мятежа изшед, отвержением же мира евангельски Христу последовал еси: и равноангельное житие пожив, в тихое пристанище святыя горы афона достигл еси, отонудуже благословением отцев в гору киева пришед, и тамо трудолюбно жизнь совершив, отечество твое просветил еси, и множеству монашествующих стезю ведущую к небесному царствию показав, Христу сия привел еси: егоже моли, антоние преподобне, да спасет душы нашя.

*Иулиа а~и. Молитвы святей равноапостольней великой княгине российстей ольге.*

*МЛ~ТВА а~, из\ акафиста.*

О святая равноапостольная великая княгине ольго, первоугоднице российская, теплая о нас пред\ богом ходатаице и молитвеннице! К тебе прибегаем с верою и молимся с любовию: буди нам во всем ко благу помощница и споспешница, и якоже во временней жизни тщалася еси просветити праотцы нашя светом святыя веры и наставити я творити волю господню, тако и ныне, в небесней пребывающи светлости, благоприятными твоими к Богу молитвами, вспомоществуй нам в просвещении ума и сердца нашего светом евангелиа Христова, да преспеваем в вере, благочестии и любви Христове. В нищете и скорби сущыя утеши, бедствующым подаждь руку помощи, обидимыя и напаствуемыя заступи, заблуждшыя от правыя веры и ересьми ослепленныя вразуми, и испроси нам у всещедраго Бога вся благая и полезная жизни временней и вечней, да тако богоугодне зде поживше, сподобимся наследия благ вечных в безконечнем царствии Христа Бога нашего, емуже со отцем и святым духом подобает всякая слава, честь и поклонение, всегда, ныне и присно и во веки веков.

*МЛ~ТВА в~,*

*из\ акафиста.*

О великая угоднице божия, богоизбранная и богопрославленная равноапостольная великая княгине ольго! Ты отринула еси зловерие и нечестие языческое, уверовала еси во единаго истиннаго триипостаснаго Бога, и восприяла еси святое крещение, и положила еси начало просвещения земли российския светом веры и благочестия. Ты еси духовная родоначальница наша, ты по Христе спасители нашем первая виновница просвещения и спасения рода нашего. Ты еси теплая молитвенница и ходатаица о царстве всероссийстем, о царех его, народоправителех, воинстве и о всех людех. Сего ради смиренно молим тя: призри на немощи нашя и умоли премилосердаго царя небеснаго, да не прогневается на ны зело, яко по немощем нашым по вся дни согрешаем, да не погубит нас со беззаконьми нашими, но да помилует и спасет нас по милости своей, да всадит в сердца наша спасительный страх свой, да просветит своею благодатию ум наш, во еже разумети нам пути господни, оставити стези нечестия и заблуждений, тщатися же во стезях спасения и истины, неуклоннаго исполнения заповедей божиих и уставов святыя церкве. Моли, блаженная ольго, человеколюбца Бога, да пробавит нам великую милость свою: да избавит нас от нашествия иноплеменных, от внутренних нестроений, мятежей и раздоров, от глада, смертоносных болезней и от всякаго зла: да подаст нам благорастворение воздуха и плодоносие земли: да сохранит и спасет благочестивейшаго государя нашего, императора николая александровича, от всех козней и наветов вражиих: да дарует ему победу на враги, да исполнит вся благая желания его: да оградит престол его мудрыми и верными слугами, да соблюдет в судиях и правителех правду и милость: да даст пастырем ревность о спасении пасомых, всем же людем споспешение о еже усердно службы своя исправляти, любовь между собою и единомыслие имети, на благо отечества и святыя церкве верне подвизатися: да возсияет свет спасительныя веры в царстве нашем во всех концех его: да обратятся к вере неверующии: да упразднятся вся ереси и расколы: да тако поживше в мире на земли, сподобимся с тобою вечнаго блаженства на небеси, хваляще и превозносяще Бога во веки веков.

*МЛ~ТВА г~.*

Величие наше и похвала ты еси, ольго богомудрая: тобою бо от лести идольския свободихомся и в веру Христову святым крещением уловихомся. Ты закона наставница чистая и веры Христовы учительница людем явилася еси. Приими убо похвалу от нас недостойных, пред\ честною твоею иконою покланяющихся и смиренно просящих, да твоими молитвами и заступлением от напастей и бед и печалей и лютых грехов свободимся: еще же и от будущих мук избави ны, честно творящыя святую память твою и славящыя прославльшаго тя Бога, во святей Троице прославляемаго, отца и сына и святаго духа, ныне и присно и во веки веков.

*Тропарь, глас а~:*

Крилами богоразумия вперивши твой ум, возлетела еси превыше видимыя твари: взыскавши Бога и творца всяческих, и того обретши, пакирождение крещением прияла еси: древа животнаго наслаждающися, нетленна во веки пребываеши, ольго приснославная.

*Величание:*

Величаем тя, блаженная и равноапостольная княгине ольго, и чтем святую память твою, идолы поправшая и многия люди российския святым крещением просветившая.

*Иулиа в~и. Молитва преподобному арсению новгородскому.*

О угодниче божий, преподобне отче арсение преблаженне, душею на небеси престолу божию предстояй и троичныя славы наслаждаяйся, телом же на земли в божественнем храме почиваяй! Призри милостивым оком на предстоящыя честней раце твоей люди и просящыя сильныя твоея помощи. Яко стяжавый дерзновение пред\ Господем, испроси церкви его благостояние, воздуха благорастворение, земли плодоносие. Избави же всех, верою несумненною к Богу приходящих и память твою благоговейно почитающих, от всяких бед душевных и телесных, от всех томлений и прилогов диавольских. Яко да твоими молитвами наставляеми, путь маловременнаго жития нашего на земли безбедно совершим, и некончаемый покой на небеси улучивше, прославим купно с тобою всех благих подателя, единаго в Троице славимаго Бога, отца и сына и святаго духа, ныне и присно и во веки веков.

*Тропарь, глас а~:*

Божественною любовию возгоревся, вся мирская пристрастия отринул еси, крест же Христов на рамо взем, вослед его изволил еси ходити: отечество твое оставив, великаго новаграда достигл еси, и работая Богови невозвратным помыслом, дарования чудотворений сподобился еси. Темже чтуще тя, преподобне арсение, вопием: слава давшему ти крепость, слава венчавшему тя, слава действующему тобою всем исцеления.

*Иулиа д~и. Молитва преподобному стефану махрищскому.*

*Из\ службы.*

О преблаженне и преподобне отче стефане, прославленный угодниче пресвятыя Троицы! Престолу ея предстоя с лики святых ангел и всех святых, помяни нас, в бедах и скорбех к цельбоносному твоему гробу припадающих и молящихся тебе: услыши молитвы нашя и принеси я ко престолу триипостаснаго Бога, прося у него нам богатыя милости, здравия душам и телесем нашым, наипаче же отпущения грехов, благодати и спасения. Ты бо, яко имеяй дерзновение к нему, можеши умолити его, да подаст нам в житии нашем благая и вся, на пользу нашу и во уготовление к вечней жизни потребная. о благий и верный рабе божий, истинный учениче Христов, избранный сосуде святаго духа, чудотворче стефане! молитвами твоими сотвори и ны грешныя причастники быти благодатных дарований, имиже Бог тя обогати, и буди нам по Бозе к богоугодному житию наставник, утишитель бури страстей, помощник в скорбех и бедах и от враг видимых и невидимых благий заступник: да и мы, путь жизни сея богоугодно прешедше, наследницы царствия божия предстательством твоим явимся, и сподобимся вкупе с тобою предстояти престолу царя славы, емуже подобает всякая слава, честь и держава во веки веков.

*Тропарь, глас и~:*

Православия ревнителю, благочестия наставниче и чистоты, ищущым спасения путеводительный светильниче, монашествующих богодухновенное украшение, преподобнаго сергиа духовный собеседниче, стефане премудре, ученьми и добродеяньми твоими душы просветил еси и пустыни населил еси. Моли Христа Бога спастися душам нашым.

*Иулиа е~и. Молитвы святым мученком кирику и иулитте, матери его.*

*МЛ~ТВА а~,*

*чтомая в московской спасской, в чигасах, церкви.*

О преславнии, святии и многострадальнии мученцы Христовы кириче и иулитто, цвети прекраснии и благовоннии блаженнаго рая, ангелом собеседницы и купножителие, с нимиже удостоистеся ныне пети трисвятую песнь пред\ престолом агнца, вземлющаго грех всего мира, Господа Бога и Cпаса нашего Иисуса Христа, иже нас ради на крестнем олтари волею своею душу свою положити благоизволил есть! услышите ны грешныя и недостойныя рабы, во всечестнем храме сем молящыяся и святую многострадальную память вашу празднующыя. Испросите нам у Господа многомощными молитвами вашими благодать, яже ко спасению, и всех грехов содеянных нами прощение, земли благоплодие, миру мирное устроение и от лютых диавольских козней свобождение, Христианскую кончину жития нашего и немятежное чрез\ воздушная мытарства к небеси прехождение: вы бо прияли есте благодать сию от Господа, еже молитися за ны, и аще восхощете помиловати нас, почитающих священную память вашу, вся можете сотворити. Не презрите убо нас недостойных, святии мученцы кириче, трилетный незлобивый агнче, со многострадальною твоею материю, святою иулиттою. Испросите от Господа вся благая и полезная душам нашым, яко да и мы удостоимся купно с вами славити и воспевати всесвятое и великолепое имя его во премирнем царствии небеснем, идеже есть всех святых жилище, во веки веков.

*МЛ~ТВА в~,*

*чтомая в часовне при старорусской мининской церкви, новгородския епархии.*

О двоице святая, страстотерпцы Христовы, преблаженне кириче, в трилетнем возрасте пострадавый, с богомудрою материю иулиттою! Кровьми вашими яко багряницею украсившеся и небесных чертогов и вечнующия славы сподобившеся, не забудите и нас на земли сущих, но теплым ходатайством вашим пред\ богом избавите всех нас от всякия скорби и болезни. Се бо, к честней и чудодейственней иконе вашей благоговейно припадающе и лобызающе ю, мы недостойнии и многогрешнии к вам, яко к скорым помощником и теплым молитвенником нашым, прибегаем, и с сокрушенным и смиренным духом вопием: не презрите моления нас грешных, немощных, во многая беззакония впадших, но, яко благодатию божиею венчаннии, очистите нас от недуг наших и испросите нам у Христа Бога нашего здравие душевное и телесное. Вы бо неоскудную благодать исцелений от Cпаса нашего Иисуса Христа за веру вашу, мученьми запечатленную, прияли есте. Темже убо помозите всем в лютых немощех лежащым и в человечестей помощи отчаявшымся, к вам же тепле с верою прибегающым, и исцеление тем подавайте неоскудно: всем же верным грехов оставление испросите, да славят дивнаго во святых своих Господа Бога и Cпаса нашего Иисуса Христа, и пречистую матерь его, и ваше теплое заступление, всегда, ныне и присно и во веки веков.

*МЛ~ТВА г~,*

*чтомая в ладвинском боголюбском кирико- иулиттинском монастыре, олонецкия епархии.*

О преславнии и богомудрии страстотерпцы Христовы, святии мученцы кириче и иулитто! Вемы, яко, молитв ради ваших о нас грешных, человеколюбец Господи, восхотев даровати людем благодать неоскудных исцелений и неизсякаемых благ духовных источник, благоволи и сию чудотворную, от лет древних сущую икону вашу пречестне прославити. Того ради и мы грешнии, к цельбоносней святыни сей припадающе, многомощное предстательство ваше, о страстотерпцы, воспеваем, и крепкое заступление о нас грешных славяще, смиренно вас молим и со слезами взываем сице: вы, истиннии ходатаи спасения нашего суще, всем нам в помощь предстаните, и избавите нас от недугов и болезней, от глада и огня, от нечаянныя смерти и смертоносныя язвы и от всякаго зла: отжените от нас мысленнаго губителя змия, ищуща поглотити и свести во ад душы нашя: оградите нас от искушений и соблазнов мира сего: утвердите сердца наша во смирении, кротости, послушании, в безмолвии же и в воздержании, в терпении и непамятозлобии и любви, яже о Христе Иисусе Господе нашем: нас же, во обители живущих, во всех подвизех иноческих утвердите. Вы есте сосуди, благодати божия исполненнии: осиявайте убо нас, наветы вражиими омраченных, светом благодати свыше просвещающе, да в нем ходяще, не преткнем о камень ног наших. Вы есте врачеве благодатнии, исцеляющи всяк недуг и всяку язю в людех: исцелите убо и нашя недуги и телесныя язвы, да достойно прославим Бога в душах и телесех наших. Вы есте радование вышняго: вы достославнии воини царя небеснаго: вы благоприятная жертва Богу: вы граждане новаго иерусалима: вы наследницы царствия небеснаго. Молим убо вас усердно мы недостойнии, да и нам благое течение в пути заповедей господних подадите и желаемая получити нас сподобите. Паче же сохраняйте в мире, здравии и долгоденствии благочестивейшаго государя нашего, императора николая александровича, и державе его будите ограждение твердое, яко да благочестно и безпечально поживше на земли, с миром в вечный покой достигнем, идеже сподобимся небеснаго царствия Христа Бога нашего, емуже всякая слава подобает, со отцем и святым духом, ныне и присно и во веки веков.

*Иулиа е~и. Молитвы святому равноапостольному великому князю владимиру.*

*Из\ службы со акафистом.*

*МЛ~ТВА а~.*

О великий угодниче божий, богоизбранный и богопрославленный, равноапостольный княже владимире! Ты, зловерие и нечестие языческое отринув, во единаго истиннаго триипостаснаго Бога уверовал еси, и восприим святое крещение, всю страну русскую светом божественныя веры и благочестия просветил еси. Темже премилосердаго творца и спасителя нашего славяще и благодаряще, славим и благодарим и тя, просветителю наш и отче, яко тобою спасительную веру Христову познахом и во имя пресвятыя и пребожественныя Троицы крестихомся. Сею убо верою от праведнаго осуждения божия избавихомся, от вечныя же работы диаволу и адова мучительства свободихомся: сею же верою благодать всыновления Богу и надежду наследования небеснаго блаженства прияхом. Темже тя яко перваго языка нашего путевождя к начальнику и совершителю спасения нашего Господу Иисусу Христу прославляем, и предстателя тя пред\ престолом царя царствующих о царстве всероссийстем познахом, о царех же его, народоправителех, воинстве и о всех людех. Не возможет язык наш из\ъобразити величие и высоту благодеяний, тобою излиянных на землю нашу, отцы и праотцы нашя и на ны недостойныя. о преблагий отче и просветителю наш! призри на немощи нашя и умоли премилосердаго царя небеснаго, да не прогневается на ны зело, яко по немощем нашым по вся дни согрешаем, и да не погубит нас со беззаконьми нашими, но да помилует и спасет нас по милости своей, да всадит в сердца наша покаяние и спасительный страх божий, да просветит своею благодатию ум наш, во еже оставити нам стези нечестия и на путь спасения обратитися, неуклонно же заповеди божия творити и уставы святыя церкве соблюдати. Моли, благосерде, человеколюбца Бога, да явит нам великую милость свою: да избавит нас от нашествия иноплеменных, от мятежей и раздоров, от глада, смертоносных болезней и от всякаго зла: да подаст нам благорастворение воздуха и плодоносие земли: да сохранит и спасет благочестивейшаго государя нашего, императора николая александровича, от всех козней и наветов вражиих: да дарует ему победу на враги, да исполнит вся благая желания его, и престол его мудрыми и верными слугами да оградит: да соблюдет в судиях и правителех правду и милость: да даст пастырем ревность о спасении пасомых, всем же людем любовь взаимную и единомыслие, о преспеянии же отечества и святыя церкве присное попечение: да умножит свет спасительныя веры в царстве нашем, неверующыя ко правоверию да обратит, ереси же и расколы да низложит: да вси мы, тако в мире на земли поживше, сподобимся с тобою вечнаго блаженства, хваляще и превозносяще Бога во веки веков.

*МЛ~ТВА в~.*

Како похвалим тебе, в земных владыках премужественный владимире; како ти благодарение воздадим, яко тобою Господа познахом и лести идольския избыхом, яко твоим повелением по всей земли нашей Христос славится; Како веровал еси; како Христа взыскал еси; повеждь нам, чадом твоим, откуду облагоуха тя воня святаго духа; Не видел еси Христа, ни ходил еси по нем: како ученик его обрелся еси; Не видел еси апостола, пришедша в землю твою, не видел бесы изгоняюща именем Христовым, болящих исцеляюща, мертвых воскрешающа. Дивное чудо! Инии царие и властителе, видяще вся сия бывающа от святых мужей, не вероваша, но паче на страсти и муки предаша их: ты же, о блаженне, не видя и не слышя всех сих, ко Христу притекл еси, разумев, яко един есть творец невидимым и видимым, небесным и земным, и яко посла в мир, нашего ради спасения, возлюбленнаго сына своего. И сия помыслив, вшел еси во святую купель.

И ныне, девяти стом летом и множае протекшым, призри на землю твою, виждь чада твоя, виждь красящаго стол земли твоея благочестивейшаго государя императора николая александровича, возрадуйся и возвеселися. Виждь люди твоя, како живут, како храними суть Господем, како благоверие хранят по преданию твоему, како славят Христа, како покланяются имени его. Виждь и грады величеством сияющыя, виждь церкви цветущыя, виждь Христианство растущее, виждь и град твой киев толикими угодники божиими, во нетлении почивающими, блистающийся, и фимиамом облагоухаемь, и хвалами и божественными пении святыми оглашаемь.

Видя же, яко твое верное сеяние твоим ходатайством и заступлением не изсушено бысть зноем неверия, но дождем божия поспешения плод из\ъобильный принесе, радуйся духом, во владыках апостоле, не мертвая телеса возставивый, но душею ны мертвыя воскресивый! Радуйся, утешителю наш и наставниче благоверия!

Ты был еси, о честная главо, нагим одеяние, алчущым кормитель, вдовицам помощник, странным покоище, обидимым заступник, убогим обогащение. Сим благим делом на небесех возмездие приемля и зрения сладкаго лица божия насыщаяся, непрестай моляся о земли твоей и о чадех, в нихже благоверно владычествовал еси, паче же о благочестивейшем государе императоре николае александровиче, да сохранит я в мире и благоверии, преданнем тобою, и да присно славится в земли нашей правоверие, и да не оставит нас Господь, аще и еще блуждаем толиким веком протекшым, аще и еще согрешаем Господу и владыце нашему, аки новокупленнии раби, не могущии угодити господину своему. К тебе руки нашя воздеваем и молим тя: помолися владыце всех, да продлит, донележе стоит мир, милость свою на отечествии нашем и людех своих, враги прогоняя, мир утверждая, от глада избавляя, цари нашя соделовая грозны супостатом, боляры наставляя, грады устрояя, церковь свою возращая, достояние свое соблюдая, мужы и жены и младенцы спасая, да милостию его храними, во единении веры вкупе весело и радостно славим Господа нашего Иисуса Христа, со отцем и со пресвятым духом, Троицу нераздельную и единобожественную, царствующую на небесех и на земли, ныне и присно и во веки веков.

*Тропарь, глас д~:*

уподобился еси купцу ищущему добраго бисера, славнодержавный владимире, на высоте стола седя матере градов, богоспасаемаго киева, испытуя же и посылая к царскому граду уведети православную веру, и обрел еси безценный бисер, Христа, избравшаго тя яко втораго павла и оттрясшаго слепоту во святей купели, душевную вкупе и телесную: темже празднуем твое успение, людие твои суще. Моли спастися державы твоея российския начальником, Христолюбивому императору и множеству владомых.

*Величание:*

Величаем тя, святый равноапостольный княже владимире, и чтем святую память твою, идолы поправшаго и всю российскую землю святым крещением просветившаго.

*Иулиа з~и. Молитва преподобному иринарху игумену, соловецкому чудотворцу.*

*Из\ службы.*

О преподобне отче иринарше, угодниче божий и молитвенниче о душах наших! услыши нас ныне молящихся тебе, яко имущему дерзновение ко Господу, да подаст нам вся, яже на пользу в сем житии нашем и во уготовление к вечней жизни. Буди нам наставник в духовнем жительстве, утишитель бури страстей, помощник в скорбех и заступник от враг невидимых, борющих ны: да и мы, богоугодно прешедше поприще сея жизни, будем наследницы царствия небеснаго, и сподобимся вкупе с тобою славити отца и сына и святаго духа во веки веков.

*Тропарь, глас д~:*

Постническое по Бозе житие возлюбив, вся плотская мудрования духу покорил еси, и воздержанием страсти умертвил еси, во трудех и бдениих и молитвах образ быв добродетели: тем монашескаго жития наставник показался еси, отче преподобне иринарше. Моли Христа Бога спастися душам нашым.

*Иулиа к~. Молитвы святому пророку божию илии.*

*МЛ~ТВА а~,*

*из\ акафиста.*

О прехвальный и пречудный пророче божий илие, равноангельным житием твоим на земли просиявый, пламенеющею же ревностию по Господе Бозе вседержители, таже и знаменьми и чудесы преславными прославивыйся, и в конец жития твоего на огненней колеснице с плотию твоею на небо преестественно восхищенный, в новейшая же лета с преобразившимся на фаворе спасителем мира беседовати сподобивыйся, и ныне в райских селениих всегда пребываяй и предстояй престолу небеснаго царя! услыши нас грешных и непотребных, пред\ святою твоею иконою предстоящих и усердно к ходатайству твоему прибегающих. Моли о нас человеколюбца Бога, да подаст нам дух покаяния и сокрушения о гресех наших, и всесильною своею благодатию да поможет нам пути нечестия оставити, преспевати же во всяком деле блазе, и в борьбе со страстьми и похотьми нашими да укрепит нас: да всадит в сердца наша дух смирения и кротости, дух братолюбия и незлобия, дух терпения и целомудрия, дух ревности ко славе божией и о спасении своем и ближних доброе попечение. упраздни молитвами твоими, пророче, злыя обычаи мира, паче же погибельный и тлетворный дух века сего, род Христианский от божественныя веры и уставов святыя церкве отвращающь, и к родителем и властем предержащым непочитанием прельщающь, и тако вся люди в бездну нечестия и погибели повергающь. Отврати от нас предстательством твоим праведный гнев божий, и избави вся грады и веси царства нашего от бездождия и глада, от труса же и смертоносных язв и болезней, от нашествия врагов и междоусобныя брани. укрепи твоими молитвами, преславне, благочестивейшаго государя нашего, императора николая александровича, благопоспешествуй ему во всех благих деяниих и начинаниих его. Пособствуй всероссийскому Христолюбивому воинству во бранех со враги нашими. Испроси, пророче божий, от Господа пастырем нашым святую ревность по Бозе, о спасении пасомых попечение, во учении и управлении мудрость, благочестие и во искушениих крепость: судиям нелицеприятие и безкорыстие испроси, всем же начальствующым милость и правосудие, подчиненным же покорность и усердное о послушании своем рачение: да тако в мире и благочестии поживше в сем веце, сподобимся причастия вечных благ во царствии Господа и Cпаса нашего Иисуса Христа, емуже подобает честь и поклонение, со безначальным его отцем и пресвятым духом, во веки веков.

*МЛ~ТВА в~,*

*во время бездождия, из\ акафиста.*

О великий и преславный пророче божий илие, ревности ради твоея по славе Господа Бога вседержителя не терпевый зрети идолослужения и нечестия сынов Исраилевых, законопреступнаго царя ахаава обличивый и в наказание тех трилетный глад на землю Исраилеву молитвою твоею от Господа испросивый, вдовицу сарептскую во гладе пречудно препитавый и сына ея умерша молитвою твоею воскресивый, по прошествии же пронареченнаго времене глада, собранный на гору кармильскую народ Исраильский в богоотступстве и нечестии укоривый, таже огнь молитвою на жертву твою с небесе испросивый, и чудом сим Исраиля ко Господу обративый, студныя же пророки вааловы посрамивый и умертвивый, по сих же молитвою паки небо разрешивый и обильный дождь на землю испросивый, и люди Исраилевы возвеселивый! К тебе предивный угодниче божий, усердно прибегаем грешнии и смиреннии, бездождием и зноем томимии. Исповедуем, яко недостойни есмы милости и благодеяний божиих, достойни же паче лютых прещений гнева его. Не бо ходихом во страсе божии и в путех заповедей его, но в похотех развращенных сердец наших, и всякий вид греха безстудне сотворихом: се бо беззакония наша превзыдоша главу нашу, и несмы достойни явитися пред\ лице божие и зрети на небо. Темже исповедуем смиренно, яко сего ради заключися небо и аки медяно сотворися, зане первее заключися наше сердце от милосердия и истинныя любве: сего ради отверде земля и соделася безплодна, яко Господу нашему плодов добрых дел не принесохом: сего ради не бысть дождь, ниже роса, яко слез умиления и животворныя росы богомыслия не имамы: сего ради увяде всяк злак и трава сельная, яко изсше в нас всякое благое чувство: сего ради омрачися воздух, яко ум наш студными помышленьми омрачися и сердце наше беззаконными похотеньми осквернися. Исповедуем, яко недостойни есмы и тебе, пророче божий, умоляти. Ты бо, подобострастен быв нам человек, ангелом в житии твоем уподобился еси, и аки безплотный, на небо восхищен еси: мы же студными помыслы и деяньми нашими безсловесным скотом уподобихомся, и душу нашу яко плоть сотворихом. Ты постом и бдением ангелы и человеки удивил еси: мы же, невоздержанию и сластолюбию предающеся, скотом несмысленным уподобляемся. Ты презельною ревностию о славе божией непрестанно горел еси: мы же, о славе нашего творца и Господа небрегуще, исповедывати достопокланяемое имя его зле стыдихомся. Ты нечестие и злыя обычаи искоренял еси: мы же духу века сего поработахом, обычаи мира паче заповедей божиих и уставов церковных блюдуще. Кий убо грех и неправду не сотворихом мы окаяннии! И тако беззаконьми нашими долготерпение божие истощихом. Темже правосудный Господь праведно прогневася на нас, и во гневе своем наказа нас. обаче, ведуще велие дерзновение твое пред\ Господем и на любовь твою к роду человеческому уповающе, дерзаем молити тя, прехвальне пророче: милостив буди к нам недостойным и непотребным, умоли великодаровитаго и всещедраго Бога, да не до конца прогневается на ны и да не погубит нас со беззаконьми нашими, но да низпослет на жаждущую и изсохшую землю дождь обильный и мирный, да дарует ей плодоносие и благорастворение воздуха: преклони действенным твоим ходатайством на милость царя небеснаго, не нас ради грешных и скверных, но ради избранных рабов его, колена своя пред\ ваалом мира сего не преклонивших, ради незлобивых младенцев, ради безсловесных скотов и птиц небесных, за наша беззакония страждущих и гладом, зноем и жаждою истаявающих. Испроси нам твоими благоприятными молитвами от Господа дух покаяния и сердечнаго умиления, дух кротости и воздержания, дух любве и терпения, дух страха божия и благочестия, да тако, от стези нечестия на правый путь добродетели возвратившеся, ходим во свете заповедей божиих и достигнем обетованных нам благих, благоволением безначальнаго Бога отца, человеколюбием единороднаго сына его и благодатию всесвятаго духа, ныне и присно и во веки веков.

*МЛ~ТВА г~,*

*из\ рукописнаго акафиста, чтомая в церкви села ильинскаго в поречье, ярославския епархии.*

О святый славный пророче божий илие, великий закона божия ревнителю! Ты изрядный и храбрый во убиении вааловых жерцев отмститель и идолослужения тех потребитель был еси: яко славу божию не умаляему, но умножаему во веки видети восхотел еси, и толико многонароднаго их неистовства не убоялся еси, яко иезавелины жерцы на потоце киссове ножем заклал еси, последи же яко вихрем на огненней колеснице взят быв, на высоту небесную со славою возшел еси. Сего ради мы недостойнии и грешнии смиренно молимся тебе, честный божий пророче: сподоби ны достойно славити и воспевати пречестное твое заступление, да обретше тя великаго ходатая, богатыя милости от Господа сподобимся. Темже и ныне, славно ублажающе тя, молим: огради миром державу нашу, и избави нас от всякаго навета вражия, от глада и труса и огня молниина, и не забуди ны грешныя, пресветлую память твою празднующыя и непрестанно славящыя прославльшаго тя Господа во веки веков.

*Тропарь, глас д~:*

Во плоти ангел, пророков основание, вторый предтеча пришествия Христова илиа славный, свыше пославый елиссееви благодать недуги отгоняти и прокаженныя очищати: темже и почитающым его точит исцеления.

*Величание:*

Величаем тя, святый славный пророче божий илие, и чтем еже на небеса на колеснице огненней преславное восхождение твое.

*Иулиа к~. Молитва преподобному аврамию галичскому, игумену городецкому, чухломскому чудотворцу.*

*Из\ службы со акафистом.*

О пречестная и священная главо, отче преблаженне, авво аврамие! Не забуди убогих твоих: *И прочая, зри выше, молитва общая преподобному единому, лист о~з.*

*Тропарь, глас д~:*

*От*
мирскаго мятежа изшед, в тихое пристанище, преподобнаго сергиа обитель, притекл еси, и тамо равноангельное житие пожив, во страну галичскую пришел еси, идеже веру Христову насаждая и новокрещенныя люди от суеверий поганских очищая, многи и велики подвиги под\ъял еси, и обители четыри создав, иноков лики добре упасл еси и ко Христу спасу привел еси: егоже моли, преподобне отче аврамие, спасти душы нашя.

*Иулиа к~в. Молитвы святей равноапостольней марии магдалине.*

*Из\ акафиста.*

*МЛ~ТВА а~.*

О святая мироносице и всехвальная равноапостольная Христова ученице магдалино марие! К тебе, яко верней и мощней о нас к Богу ходатаице, мы грешнии и недостойнии ныне усердно прибегаем и в сокрушении сердец наших молимся. Ты в житии твоем страшныя козни бесовския испытала еси, но благодатию Христовою явно от тех свободилася еси: и нас молитвами твоими от сети бесовския избави, да всегда, во всем житии нашем, делом, словом, мыслию и тайными помышленьми сердец наших верно послужим единому святому владыце, Богу нашему. Ты паче всех благ земных сладчайшаго Господа Иисуса возлюбила еси и тому чрез\ все житие добре последовала еси, божественными учении его и благодатию душу свою питающи и множество человек от тьмы языческия ко Христа чудному свету приводящи. Сия убо ведуще, молим тя: испроси нам у Христа Бога благодать просвещающую и освящающую нас, да ею осеняеми, в вере и благочестии, в подвизех же любве и самоотвержения преуспевати будем, и ближним служити неленостно потщимся, твоего человеколюбия образ памятующе. Ты, о святая марие, бодренно благодатию божиею житие на земли претекши, во обители небесныя радующися отшла еси: моли убо Христа Cпаса, да и нас сподобит странствие наше в сей юдоли плача непреткновенно совершити и в мире и покаянии житие наше скончати, да тако во святости на земли поживше, вечныя блаженныя жизни на небеси сподобимся и тамо с тобою и всеми святыми вкупе восхвалим Троицу нераздельную и воспоим едино божество отца и сына и духа всесвятаго во веки веков.

*МЛ~ТВА в~.*

О святая мироносице, равноапостольная магдалино марие! Ты теплою любовию твоею ко Христу Богу злыя козни вражия попрала еси, и безценный бисер Христа обретши, царства небеснаго достигла еси. Сего ради к тебе припадаю умиленною душею, и сокрушенным сердцем вопию ти: призри с высоты небесныя на мя, греховными искушеньми боримаго: виждь, коль многими грехи и бедами на всяк день враг мя запинает, погибели моея иский. Темже, о славная и всехвальная ученице Христова марие, умоли возлюбленнаго тобою и возлюбившаго тя Христа Бога, да подаст ми оставление многих моих прегрешений, да укрепит мя благодатию своею трезвенно и бодренно шествовати путем святых его заповедей и храм духа святаго мя да соделает: да тако многотрудное житие мое на земли скончав, во светлыя и блаженныя обители рая небеснаго вселитися сподоблюся, идеже ты со всеми святыми радостно славословиши единосущную Троицу, отца и сына и духа всесвятаго, во веки веков.

*Тропарь, глас а~:*

Христу нас ради от Девы рождшемуся, честная магдалино марие, последовала еси, того оправдания и законы хранящи: темже днесь всесвятую твою память празднующе, грехов разрешение молитвами твоими приемлем.

*Иулиа к~в. Молитва преподобному корнилию переславскому,*

*чтомая на паннихидах пред\ гробницею преподобнаго в смоленской града переславля церкви, владимирския епархии.*

О великий постниче и безмолвниче, в скорбех помощниче и в бедах заступниче, преподобне отче наш корнилие! услыши ны, в час сей молящыяся тебе, и не умолчи вопия о нас ко Господу с лики святых и преподобных: не забуди посещати ны чада твоя, и не умедли в молитвах твоих о скорбных и бедне страждущих и о всех притекающих к раце мощей твоих, ныне и присно и во веки веков.

*Иулиа к~е. Молитвы преподобному макарию желтоводскому, унженскому чудотворцу.*

*МЛ~ТВА а~,*

*из\ акафиста.*

О преподобне и богоносне отче наш макарие! Тепле веруем, яко ты, престолу пресвятыя Троицы предстоя, велие имаши дерзновение в молитвах ко всемилостивому Господу Богу, иже тебе, вернаго раба и угодника своего, всегда послушает. Сего ради со умилением смиренно припадаем к тебе, святче божий, и молимся усердно: не премолчи за нас ко Господу Богу, в Троице покланяемому и славимому, молитися, да милостивно на ны призрев, не попустит нам во гресех наших погибнути, но да возставит падшыя, и да подаст исправление злому и окаянному нашему житию, от грядущих грехопадений восхищая, и да простит нам вся, елика согрешихом мыслию, словом и делом, от рождения нашего до сего часа. Веси бо, отче наш макарие, немощь естества нашего и тяжесть и скорбь времен настоящих: моли убо непрестанно Господа Бога, да николиже неизреченное его милосердие нас оставит, но да хранит нас от мирских искушений, от диавольских сетей и от плотских похотей, да приимем тобою от Господа Бога вся потребная к жизни временней, от бед и напастей ослабу и терпение доброе до конца жития нашего. Испроси нам у Господа Бога в мире и покаянии скончати жизнь нашу и невозбранно прейти от земли на небо, от мытарств же и бесов воздушных и вечныя муки избавитися, и сподобитися царства небеснаго с тобою и со всеми святыми, угодившими Господу Богу и спасителю нашему Иисусу Христу, емуже подобает всякая слава, честь и поклонение, со безначальным его отцем, и с пресвятым и благим и животворящим его духом, ныне и присно и во веки веков.

*МЛ~ТВА в~,*

*из\ жития преподобнаго.*

О преподобне и богоблаженне отче наш макарие, светильниче всемирный, монахов и подвижников украшение, галичския страны и всея российския земли заступниче, неусыпаемый и теплый ко всемилостивому спасу нашему и Богу Иисусу Христу и ко пресвятей и пречистей матери его, владычце нашей Богородице и приснодеве Марии, за ны грешныя молитвенниче! Молим твою всечестную святыню, недостойнии ученицы твои: не забуди ны смиренная чада твоя, но яко чадолюбивый отец, посещай духом присно душ наших немощь. Испроси молитвами твоими у Христа Бога нашего, яко да освятит нашя душы и телеса, и просветит наш ум и смысл, и очистит совесть нашу от всякия скверны и от нечистых помыслов и лукавых умышлений и губительнаго уныния: да избавит же нас от всяких демонских непрестанных наветов и озлоблений дневных и нощных, и да дарует нам искреннее покаяние, сокрушение сердца, слезы и умиление, воздержание и трезвость, смиренномудрие же и кротость и безмолвие, чистоту душевную вкупе и телесную, нищелюбие же и страннолюбие, и нелицемерную друг ко другу любовь и милосердие, и всякое иноческое благоговение, о преблаженне отче наш макарие! сподоби ны, по силе нашей, святому твоему и равноангельному житию последовати, яко да всемилостивым предстательством преблагословенныя и препрославленныя Богородицы и приснодевы Марии, небесныя царицы, Христианския заступницы и покровительницы, и твоими святыми молитвами, преблагий Христос Бог наш покажет на нас грешных рабех своих благодать и милость свою, и от настоящих зол и будущих мук вечных да свободит нас, и да сподобит ны наследники быти царствия своего небеснаго, славящыя и величающыя его, купно со безначальным его отцем и пресвятым и благим и животворящим его духом, ныне и присно и во веки веков.

*Тропарь, глас е~:*

Днесь град твой галичь тобою хвалится: в концех бо его пресветло яко велие солнце возсиял еси, и чудесы твоими, преподобне макарие, вся озарил еси. И ныне молися Господеви, избавитися душам нашым от прелести вражия и спастися граду твоему от поганскаго наития.

*Иулиа к~з. Молитва святей преподобномученце параскеве.*

*Из\ службы со акафистом.*

О святая и многострадальная преподобномученце параскево! К тебе аки теплей за ны к Богу молитвеннице припадаем и прилежно молимся: умоли Господа и Владыку нашего пробавити милость свою к нам недостойным рабом его, даровати же нам душевное и телесное здравие, земли плодоносие, воздуха благорастворение. во благочестии Христианстем преуспеяние, к житию временному нужная довольная, и вся ко спасению потребная: да мирно и благочестно поживше, сподобимся благую кончину Христианскую улучити и царствие небесное наследити. Ей, предстательнице наша благая! не посрами упования нашего, еже по Бозе и пресвятей Богородице крепко на тя возлагаем, но буди нам ходатаица во спасение, да сподобимся вкупе с тобою и всеми святыми, в радости блаженства вечнаго, славити во твоем заступлении великую милость Бога нашего, отца и сына и святаго духа, ныне и присно и во веки веков.

*Тропарь, глас а~:*

Тщание имущи сообразно имени твоему, тезоименитая, равноименную тебе веру в сожительство избрала еси, параскево победоносная: темже изливаеши исцеления и молишися о душах наших.

*Иулиа к~з. Молитвы святому великомученку и целителю пантелеимону.*

*МЛ~ТВА а~,*

*из\ службы со акафистом.*

О преславный мученче и доблий воине небеснаго царя, пантелеимоне преблаженне, милостиваго Бога преизрядный подражателю, иже, Христа на земли дерзновенно исповедав и многообразныя за него муки претерпев, неувядаемый приял еси венец на небеси, идеже вечнаго наслаждаешися блаженства и со дерзновением престолу трисолнечнаго божества предстоиши! Но твоему Христоподражательному состраданию по Бозе прибегаем мы грешнии, и всеусердно тя, теплаго заступника и предстателя нашего, молим: не престай призирати на нас, в нуждах и скорбных обстояниих сущих, но твоею молитвенною помощию и цельбоподательною силою избавляй нас присно от лютых зол, всегубительства и всякия иныя беды и болезни. Ты бо приял еси, святе, неоскудную благодать исцелений от Cпаса нашего Иисуса Христа за твердую к нему веру, твоим непорочным житием запечатленную, мученичеством же и многопобедною твоею кончиною увенчанную, в нейже по данней ти благодати и от Христа пантелеимон, милости тезоименит, наименован был еси. Сего ради, ведуще тя милостиваго ко всем помощника и целителя, с верою к тебе взываем: твоим богоприятным ходатайством подавай нам вся благопотребная в житии сем и нужная к вечному спасению. Мученическим же дерзновением твоим умоли милостиваго Бога, да помилует нас грешных и недостойных по велицей милости своей, да избавит от труса, потопа, огня, меча и всякаго праведнаго гнева и прещения, благовременне подвизая нас ко очистительному и умилостивительному во гресех наших покаянию, ради множества щедрот своих: да подаст всем нам безбедное, тихое и богоугодное житие, православному же императору нашему николаю александровичу на вся враги победу и одоление, и всех нас от враг видимых и невидимых да сохранит благодатию своею и непобедимым ополчением ангел своих, имиже ограждаеми и наставляеми да поживем в веце сем в покаянии, чистоте и в творении богоугодных дел: да сподобимся же твоим теплым предстательством Христианскую кончину улучити безболезнену, мирну, непостыдну, и избавитися от козней воздушных князей тьмы и от вечныя муки, и наследницы безконечнаго, всеблаженнаго царствия его быти. Ей, угодниче божий! не престай молитися за ны грешныя, да твоим ходатайством от временных и вечных бед избавлени, величаем тя, заступника нашего и молитвенника, и вечно прославляем общаго Владыку и Господа нашего Иисуса Христа, емуже подобает всякая слава, честь и поклонение, со безначальным его отцем и пресвятым духом, ныне и присно и во веки веков.

*МЛ~ТВА в~,*

*из\ службы со акафистом.*

О великий Христов угодниче и преславный целебниче, великомученче пантелеимоне, душею на небеси престолу божию предстояй и триипостасныя его славы наслаждаяйся, телом же и ликом святым на земли в божественных храмех пребываяй и данною ти свыше благодатию различная источаяй чудеса! Призри милостивым твоим оком на предстоящыя люди и честней твоей иконе умильно молящыяся и просящыя от тебе целебныя помощи и заступления: простри ко Господу Богу нашему теплыя твоя молитвы и испроси душам нашым оставление согрешений. Се бо мы, за беззакония наша не смеюще возвести очес наших к высоте небесней, сердцем сокрушенным и духом смиренным тебе ходатая милостива ко владыце и молитвенника за ны грешныя призываем, яко ты приял еси благодать от него недуги исцеляти и страсти отгоняти. Тебе убо просим: не презри нас недостойных, молящихся тебе и твоея помощи требующих. Буди нам в печалех утешитель, в недузех лютых страждущым врачь, напаствуемым скорый покровитель, очесы недугующым прозрения податель, ссущым и младенцем в болезнех скорый предстатель и исцелитель: исходатайствуй всем вся ко спасению полезная, яко да твоими ко Господу Богу молитвами получивше благодать и милость, прославим всех благих источника и дароподателя Бога, единаго в Троице святей славимаго, отца и сына и святаго духа, ныне и присно и во веки веков.

*МЛ~ТВА г~.*

О святый великомученче и целителю пантелеимоне, Бога милостиваго подражателю! Призри благосердием и услыши нас грешных, пред\ святою твоею иконою усердне молящихся. Испроси нам у Господа Бога, емуже со ангелы предстоиши на небеси, оставление грехов и прегрешений наших: исцели болезни душевныя и телесныя рабов божиих ныне поминаемых, зде предстоящих и всех Христиан православных, ко твоему заступлению притекающих. Се бо, грех наших ради, люте одержими есмы многими недуги и не имамы помощи и утешения: к тебе же прибегаем, яко дадеся ти благодать молитися за ны и целити всяк недуг и всяку болезнь. Даруй убо всем нам святыми молитвами твоими здравие и благомощие души и тела, преспеяние веры и благочестия и вся к житию временному и ко спасению потребная, яко да сподобившеся тобою великих и богатых милостей, прославим тя и подателя всех благ, дивнаго во святых Бога нашего, отца и сына и святаго духа, во веки веков.

*МЛ~ТВА д~,*

*наедине от лица болящаго чтомая.*

О великий угодниче Христов, страстотерпче и врачу многомилостивый, пантелеимоне! умилосердися надо мною грешным рабом, услыши стенание и вопль мой, умилостиви небеснаго, верховнаго врача душ и телес наших, Христа Бога нашего, да дарует ми исцеление от недуга, мя гнетущаго. Приими недостойное моление грешнейшаго паче всех человек. Посети мя благодатным посещением. Не возгнушайся греховных язв моих, помажи тыя елеем милости твоея и исцели мя: да здрав сый душею и телом, остаток дней моих, благодатию божиею, возмогу провести в покаянии и угождении Богу и сподоблюся восприяти благий конец жития моего. Ей, угодниче божий! умоли Христа Бога, да предстательством твоим дарует здравие телу моему и спасение души моей. Аминь.

*МЛ~ТВА е~,*

*благодарственная, по исцелении от болезни.*

О святый великомученче, целителю и чудотворче пантелеимоне, всеизрядный угодниче божий и молитвенниче присный Христиан православных! Достойно наречен еси пантелеимон, сиречь всемилостивый, яко приемый от Бога благодать молитися за ны, болезни же целити, и всем, к тебе притекающым, к жизни временней и ко спасению потребная подавати. Сего ради и мы недостойнии, твоея милости сподобившеся, паки пред\ святою твоею иконою к тебе припадаем, и тя, яко искренняго угодника божия, нашего же вернаго молитвенника и исцелителя, усердне благодарим, и подателя всех благ Господа Бога нашего о великих благодеяниих, от него тобою нам бывших, славим. Приими убо милостивно малое сие молитвенное благодарение наше, зане не имамы ино что по достоянию воздати тебе: и прочее время жития нашего не лиши нас, немощных и грешных, твоея помощи и молитвеннаго ходатайства у Господа Бога нашего, емуже подобает всякая слава, благодарение и поклонение, отцу и сыну и святому духу, ныне и присно и во веки веков.

*Тропарь, глас г~:*

Страстотерпче святый и целебниче пантелеимоне, моли милостиваго Бога, да прегрешений оставление подаст душам нашым.

*Величание:*

Величаем тя, страстотерпче святый и целебниче пантелеимоне, и чтем честная страдания твоя, яже за Христа претерпел еси.

*Иулиа к~з. Молитва блаженному николаю кочанову, Христа ради юродивому, новгородскому чудотворцу.*

О преблаженне угодниче Христов николае! Ты, еще во плоти сый, красная мира сего уметы Христа ради вменил еси, и на путь спасения люди словесы и деяньми наставлял еси: был бо еси неимущым скорый помощник и молитвенник, богатящихся же обличитель. И ныне в вышних Троице предстоя, имаши сугубое дерзновение ко владыце, освяти бо тя Господь вышний яко своего угодника. Блажен есть воистину новград и место, на немже положено бысть честное тело твое. Сего ради молимся тебе: буди и нам помощник и заступник, избавляй нас от враг видимых и невидимых, такожде и всех, не токмо зде, в велицем новеграде, но и всюду призывающих имя твое святое. Призри, преблаженне николае, на нас многогрешных, ныне творящих память твоего преставления, и милостив буди нам с верою притекающым к раце мощей твоих, яко да спасени будем твоими молитвами и непрестанно славим пресвятую Троицу, отца и сына и святаго духа, ныне и присно и во веки веков.

*Тропарь, глас и~:*

Горняя мудрствуя, свято жительствуя и славы мира отбегая, юродство Христа ради избрал еси, блаженне николае: и ныне в вышних Троице предстоя, нам, честную память твою славящым и с верою к раце мощей твоих приходящым. исцеление подаеши, и молиши Христа Бога спастися душам нашым.

*Иулиа к~и. Молитва святителю питириму, епископу тамбовскому.*

*Из\ службы святителю.*

Благословен и препрославен Господь Бог, призвавый тя, святителю отче наш питириме, от перваго часа делателя в виноград свой, явивый в тебе послушание воли его неуклонное, ревность предтечеву и любовь павлову, таже и на свещник церкве тамбовския тя поставивый и архиереа велика тя показавый. Благодатию святительства укрепляемь и огнем любве Христовы распаляемь, не дал еси, пастырю наш добрый, сна очима твоима, ниже веждома дремания, на всяк день труждаяся, моляся и благовествуя, неверныя просвещая, заблуждшыя вразумляя падшыя возставляя, немощныя укрепляя, плачущыя утешая, всем быв вся, якоже и святый павел, да всяко некия спасеши. Егда же время делания твоего в вертограде домовладыки Христа исполнися и отшел еси от земных в селения горняя прияти мзду трудов твоих, дадеся ти, угодниче божий, престолу царя славы с лики святых предстояти и оттуду паству твою назирати, за ны грешныя молитися, немощи немощных носити, недуги целити, скорби утоляти. Сего ради от дне блаженнаго успения твоего вернии не престаша притекати к тебе в скорбех и болезнех, и овии прикосновением ризы твоея, овии от воды из\ кладязя твоего здравие и избавление от всяких бед улучаху. Темже и ныне, к цельбоносному гробу твоему сошедшеся, славим Бога, дивнаго во святых своих, и тебе, отче священнейший, величаем и молим: не отступай от нас любовию твоею, сохраняй молитвами твоими церковь православную незыблему от неверия и раскола, державу же российскую от бед и напастей защити, мир и безмятежие той даруя: благочестивейшаго, самодержавнейшаго императора нашего николая александровича от всяких врагов огради, пастырем церкве святыя благопоспеши, дела рук их исправи, и ревностию о спасении врученнаго им словеснаго стада сердца их распали, вся же ны в послушании спасительному благовестию Христову соблюди и дело спасения, яко едино на потребу, вменяти помози, да купно с тобою единеми усты и единем сердцем вси на всяк день и час поем и славим Cпаса Христа со отцем и святым духом во веки веков.

*Тропарь, глас д~:*

Веры и благочестия наставниче, церкве светильниче, монашествующих образе, святителю питириме премудре, стадо твое благочестно упасл еси и ко Христу привел еси: темже в вышних венцем славы украшен, с нами на земли духом пребываеши, сияя чудесы. Моли Христа Бога спастися душам нашым.

*Иулиа л~. Молитвы святому мученку иоанну воину.*

*МЛ~ТВА а~,*

*из\ акафиста.*

О преславный угодниче Христов иоанне воине! Храбр был еси в ратех, врагом прогонитель и обидимым заступник, ныне же и всем православным Христианом скорый помощник являешися. Помяни нас грешных и недостойных, и заступи нас в бедах и скорбех и печалех и во всякой злой напасти, и от всякаго злаго и обидящаго человека защити нас: тебе бо дана бысть от Бога благодать молитися за ны грешныя, зле страждущыя. Избави нас от обидящих нас, буди нам поборник крепок на вся видимыя и невидимыя враги нашя. Благочестивейшему, самодержавнейшему, великому государю нашему, императору николаю александровичу на враги победу даруй, во бранех воинство его укрепляя: яко да твоею помощию и крепким предстательством и поборством посрамятся вси являющии нам злая. о великий поборниче, иоанне воине! не забуди нас грешных, молящихся тебе и твоея помощи и неоскудныя милости просящих, и сподоби ны грешныя и недостойныя неизреченная благая от Бога получити. яко тому подобает всякая слава, честь и поклонение, отцу и сыну и святому духу, ныне и присно и во веки веков.

*МЛ~ТВА в~.*

О великий Христов мученче иоанне, правоверных поборниче, врагов прогонителю, Христолюбиваго воинства покровителю и обидимых заступниче! услыши нас, в бедах и скорбех молящихся тебе, яко дана ти бысть благодать от Бога печальныя утешати, немощным помогати, неповинныя от напрасныя смерти избавляти и за всех зле страждущих молитися. Буди убо и нам поборник крепок на вся видимыя и невидимыя враги нашя, яко да твоею помощию и поборством по нас посрамятся вси являющии нам злая. умоли Господа нашего, да сподобит ны грешныя и недостойныя рабы своя получити от него неизреченная благая, яже уготова любящым его, в Троице святей славимаго Бога, всегда, ныне и присно и во веки веков.

*МЛ~ТВА г~,*

*чтомая в шуйском покровском соборе, владимирския епархии.*

О великий страстотерпче Христов, иоанне воинственниче! Днесь умиленно предстояще честней и чудодейственней иконе твоей и припадающе и лобызающе ю, усердно молим тя: буди нам, к тебе притекающым, поборник крепок и защитник от враг видимых и невидимых: и якоже во днех плоти твоея веры ради подвизался еси мужески, тако и о нас, на тя по Бозе уповающих, силою молитв твоих подвизайся у безсмертнаго царя и Бога, емуже истинно воинствовал еси: тебе бо дадеся от него благодать молитися за ны грешныя и немощныя и от бед и напастей нас избавляти. о благий и истинный воине Христов! не презри моления нашего, и не остави нас, к тебе яко защитнику и предстателю прибегающих. Православную веру нашу и царство наше утверди силою молитв твоих. Благочестивейшему великому государю нашему, императору николаю александровичу всея россии, на супостаты споборствуй, Ей, страстотерпче Христов! молим тя, не остави нас сущих в бедах и скорбех, внегда оскудевати крепости нашей: буди нам крепость и ограждение предстательством твоим пред\ богом, емуже подобает всякая слава, честь и поклонение, отцу и сыну и святому духу, ныне и присно и во веки веков.

*МЛ~ТВА д~,*

*чтомая в томже соборе.*

О всехвальный, святый великомученче и чудотворче иоанне воине! Моли с нами и о нас человеколюбца Бога, да не осудит нас по беззаконием нашым, но да сотворит с нами по велицей своей милости. Испроси нам у Христа Бога нашего тихое и богоугодное житие, здравие же и во всем благое поспешение, земли плодородие, во всем из\ъобилие и вся ко спасению и житию временному потребная. о святый страстотерпче иоанне! Ныне пред\ честною твоею иконою припадающе и покланяющеся тебе, молим тя: яви твое многомощное заступление всем сущым в напастех, скорбех и болезнех, и избави нас от всякаго зла и от обидящаго человека. Моли всещедраго триипостаснаго Бога, да подаст благочестивейшему государю нашему на супостаты одоление, и царство его да укрепит и благословит непременяемым миром и благополучием, яко да твоею помощию и крепким поборством посрамятся вси являющии нам злая. Огради нас святыми твоими молитвами во вся дни жизни нашея. умоли милостиваго Владыку всех, да дарует нам Христианскую кончину жития нашего безболезнену, непостыдну, мирну, божественных таин причастну: по исходе же нашем от жития сего да оградит нас святых ангел ополчением, во еже избавитися нам от козней диавола и тяжких воздушных мытарств его, и неосужденным предстати престолу Господа славы, и того со всеми святыми славити в небеснем царствии его во веки веков.

*Тропарь, глас д~:*

Всеблагаго Бога и царя благоверный раб и воин явился еси, иоанне чудодетелю: пострадав бо ради веры мужески, блаженно же скончав течение, зриши всетворца Господа в небесех светлейше, от негоже прием дарование чудес, страждущым человеком во всяких напастех помогаеши: укрепляеши воины в ратех: от врагов пленения, ран же и внезапных смертей и от бед лютых из\ъимаеши. Темже моли Владыку Христа, приснопамятне, да во всяком обстоянии сотворит нам милость, и не введет нас во искушения, но спасет душы нашя, яко человеколюбец.

*Ин тропарь, глас и~:*

Блаженство евангельское возлюбив, богомудре иоанне, чистоту сердца девством почтил еси: темже суету мира сего пренебрег, устремился еси зрети Бога, иже тя прослави чудесы во врачевании различне страждущих. Сего ради молим тя, проси нам у Христа Господа от всяких скорбей избавления и получения царства небеснаго.

*Иулиа л~. Молитва преподобному герману, соловецкому чудотворцу.*

*Из\ службы преподобному.*

О преподобне и богоносне отче наш германе, безмолвнаго иноческаго жития во острове соловецтем начальниче! Молим тя мы недостойнии, обстояще честный гроб твой, имже, купно с чудотворными раками преподобных отец наших зосимы и савватиа, богоизбранное место сие освящается: буди и ты, с сими угодники божиими и всея российския земли небесными предстательми, молитвенник и ходатай о нас грешных пред\ престолом вседержителя Бога, емуже в дерзновении со ангелы и всеми святыми предстоиши, да дарует нам, яко благий и человеколюбивый, вся потребная к животу и благочестию, душам и телесем нашым здравие, во всех благих преспеяние и свою всесильную помощь во всяких искушениих, бедах же и напастех, воздвизаемых на ны от враг спасения нашего: обители же твоей моли избавитися от всякаго злаго обстояния, и приходящым в ню ближним и дальным вся к душевней и телесней пользе просимая получити. Наипаче же испроси, угодниче Христов, всем нам грехов отпущение, Христианскую кончину жития и наследие царства небеснаго у Христа Бога нашего, емуже честь и слава, со отцем и святым духом, ныне и присно и во веки веков.

*Тропарь, глас и~:*

Желанием духовным от юности распаляемь, преподобне германе, Христу тесным жития путем последовал еси, и в морский пустынный остров аки в тихое пристанище вселився, в нем многа лета постнически пожил еси, идеже блаженным отцем зосиме и савватию сожитель был еси: с нимиже моли Христа Бога о нас, любовию чтущих святую память твою.

*МЕСЯЦЪ АВГуСТЪ.*

*Августа в~. Молитвы блаженному василию, Христа ради юродивому, московскому чудотворцу.*

*МЛ~ТВА а~,*

*чтомая в московском покровском василиа блаженнаго соборе.*

О великий угодниче Христов, истинный друже и верный рабе всетворца Господа Бога, преблаженне василие! услыши ны многогрешныя, ныне вопиющыя к тебе и призывающыя имя твое святое: помилуй ны припадающыя днесь к раце мощей твоих: приими малое наше и недостойное сие моление, умилосердися над\ убожеством нашим, и молитвами твоими исцели всяк недуг и болезнь души и тела нашего грешнаго, и сподоби ны течение жизни сея невредимо от видимых и невидимых враг и безгрешно прейти, и Христианскую кончину непостыдну, мирну, безмятежну, и небеснаго царствия наследие получити со всеми святыми во веки веков.

*МЛ~ТВА в~,*

*чтомая в нижегородском крестовоздвиженском монастыре.*

О преблаженне василие! Ты, на высоту добродетелей возшед, к Богу приближился еси, и яко пресветлая звезда житием твоим возсияв, всю страну нашу просветил еси, и любовь родительскую оставив, единаго в Троице славимаго Бога возлюбил еси, и тому невозвратным желанием последовав, и по апостолу юродственное жительство избрав, мира сего красная ни во чтоже вменил еси. Молим убо тя, преблаженне василие: молися владыце Христу Богу нашему, и испроси молитвами твоими благочестивейшему, самодержавнейшему, великому государю нашему, императору николаю александровичу всея россии, и всему царствующему дому здравие и спасение, и победы на вся языки, брани хотящыя. Святейшему правительствующему синоду, и преосвященнейшему владыце нашему *имярекъ*
, всем преосвященным митрополитом, архиепископом и епископом, архимандритом и игуменом, и всему священному и монашескому чину испроси душевное и телесное здравие, и царствующым градом нашым, и сему граду, и святей обители сей утверждение, и миру всему умирение. Еще же и веру нашу непорочну молитвами твоими соблюди, от глада и пагубы избави нас и от нападения иноплеменных сохрани, старыя утеши, юныя настави, безумныя умудри, вдовицы и сироты помилуй, младенцы воспитай, и творящыя святую память твою люди сия сохрани от всяких бед и напастей. И сподоби ны грешныя в день судный одесную сына божия стати, твоими святыми молитвами ко спасу и пресвятей его матери, преблагословенней владычце нашей Богородице, от всех родов ублажаемей ныне и присно и во веки веков.

*Тропарь, глас и~:*

Житие твое, василие, неложное, и чистота нескверна: Христа ради тело твое изнурил еси постом и бдением, и мразом и теплотою солнечною, и слотою{Слота <-> (<::лат>nефеlоз<::рус>) <-> ненастье, слякоть, крупный дождь или снег (Сент.1 кан. Сим. п. 5, тр. 2); болг. <-> <::лат>зlоtа<::рус>; польс. <-> <::лат>зlоtа<::рус>; укр. слёта; немец. <::лат>Зсhlоззе<::рус> <-> крупа, род мелкого града (Корнеслов Шимеквича). Полный Церковно- Славянский словарь свящ.Григория Дьяченко, М.,1993, репринт изд-я 1900 г. С.618. Прим. <::лат>оrthlиb<::слав>} и дождевным облаком, и просветися лице твое яко солнце: и ныне приходят к тебе российстии народи, царие же и князи, и вси людие, прославляюще святое твое успение. Тем Христа Бога моли, да избавит ны от варварскаго пленения и междоусобныя брани, и мир мирови подаст и душам нашым велию милость.

*Августа г~. Молитва преподобному антонию римлянину, новгородскому чудотворцу.*

*Из\ акафиста.*

Пастырю предобрый и наставниче наш, преподобне отче антоние! Ты, во плоти еще сый, божественным мановением управляемь, ветхий рим, отечество твое, и род твой оставил еси, и оттуду чудесным по водам на камени, яко на легцем корабли, пришествием твоим семо освятил еси град сей, и в нем храм божией матери воздвигл еси, труды же и подвиги твоими просветил еси обитель сию (еяже и основание тобою бысть), умножил еси в ней чада твоя, образом добрых дел и учением наставляя их: сего ради нетлением мощей твоих и чудес сиянием прослави тя Бог, емуже безплотен со безплотными предстоя радуешися, и, радуяся, о притекающих к чудотворней раце твоей и мощи твоя усты и сердцем лобызающих молишися. Ты и ныне, яко имеяй дерзновение ко владыце Христу, буди молитвенник и ходатай о предстоящих сих рабех твоих, честным твоим мощем покланяющихся и просящих от тебе милостиваго заступления. Ей, молим тя, слуго Христов и угодниче, главы и сердца наша преклоняюще тебе: не презри убогаго сего моления нашего, но призри на ны милостивно, коегождо потребу исполняя, болящым здравие, путешествующым в пути благопоспешество, плавающым скорое и безбедное плавание даруя: обитель же сию от всяких бед, внезапно находящих, сохрани, и в ней живущыя и труждающыяся, купно же и им благодеющыя, от всяких напастей свободи: да вси твоими молитвами на земли богоугодно поживем, и небеснаго царствия наследницы будем, достойни славословити всесвятую Троицу, отца и сына и святаго духа, в безконечныя веки веков.

*Тропарь, глас д~:*

Ветхий рим отечество твое оставив, на камень яко на легкий корабль возшел еси, и на нем паче естества аки безплотен по водам шествовал еси: промышлением божественнаго разума направляемь, великаго новаграда достигл еси, и обитель в нем сотворив, тело твое в ней предложил еси, яко дар освящен. Тем молим тя, отче антоние, моли Христа Бога, да спасет душы нашя.

*Августа з~. Молитвы преподобному иову, ущельскому чудотворцу.*

*МЛ~ТВА а~.*

Преподобне отче наш иове, молитвою твоею и верою и любовию и чистотою сердца еще на земли во обитель предвечнаго Бога слова душу твою устроивый и мечным от разбойник усечением главы твоея житие запечатлевый, по отшествии же твоем от земных наипаче к Богу приближивыйся, но и от нас духом любве твоея не отступивый, и честныя твоя мощи, яко сосуд благодати полный, нам оставивый! Велие имея дерзновение ко всемилостивому владыце, моли его спасти ны верующыя и к тебе с любовию и теплою молитвою притекающыя. Помози благочестивейшему, самодержавнейшему, великому государю нашему, императору николаю александровичу всея россии, да благоуправляемо будет царство его в мире и благостоянии, и да покорятся под\ нозе его вси сопротивнии. Испроси нам от великодаровитаго Бога нашего всякий дар, коемуждо благопотребен во спасение, веры непорочны соблюдение, градов наших утверждение, мира умирение, от нашествия иноплеменных избавление, от глада и пагубы сохранение, младенцем воспитание, юным наставление, сиротам и вдовицам заступление, скорбящым утешение, по морю плавающым, хладныя пустыни и темныя дебри преходящым верное ко пристанищу приведение, недугующым исцеление, бесным от демонскаго нашествия свобождение, падшым во грехи покаяние и возстание, от церкве Христовы отпадшым вразумление и на путь спасения возвращение, подвизающымся укрепление, благоделающым в делех благих преспеяние и благословение, отходящым от сего временнаго жития к вечному благое напутствие, отшедшым блаженное упокоение. о священная главо! посети место сие святое, древле кровию твоею честною обагренное и омовенное: соблюди и укрепи молитвами твоими обитель твою, разшири ю, украси добродетельми тоя сестры, и вся притекающыя к тебе добре сохрани во веки веков.

*МЛ~ТВА в~.*

О преподобне и богоносне отче наш иове! Велие имея к Богу дерзновение: *И прочая, зри выше, априлиа к~, лист ркс~г.*

*МЛ~ТВА г~.*

О преподобне и богоносне отче наш иове! Предстоя престолу пресвятыя Троицы: *И прочая, зри выше, априлиа к~, лист ркс~г.*

*Августа и~. Молитвы преподобным зосиме и савватию, соловецким чудотворцем.*

*МЛ~ТВА а~,*

*из\ службы со акафистом.*

О преподобнии и богоноснии отцы наши зосимо и савватие, земнии ангели и небеснии человецы, ближнии друзи Христовы и угодницы божии, обители вашея славо и украшение, всея же северныя страны, паче и всего православнаго отечества нашего необоримая стено и великое заступление! Се мы недостойнии и многогрешнии, со благоговейною любовию к ракам честных мощей ваших припадающе, духом сокрушенным и смиренным прилежно вас молим: молите непрестанно благосердаго Владыку и Господа нашего Иисуса Христа, яко дерзновение велие к тому имущии, да не отступит от нас его вседействующая благодать, покров же и заступление пресвятыя владычцы нашея Богородицы на месте сем да пребудет, и да не оскудеют никогдаже истиннии ревнителие ангельскаго жития во святей обители сей, идеже вы, богоноснии отцы и начальницы, безмерными труды и пощеньми, токи же слезными и всенощными бдении, непрестанными молитвами и моленьми начало иноческому житию положисте. Ей, угодницы святии, молитвенницы к Богу благоприятнейшии! теплыми вашими к нему мольбами оградите и сохраните ны и святое селение сие ваше от труса, потопа, огня и меча, нашествия иноплеменных и смертоносныя язвы, от вражды и всяких нестроений, от всякия беды и скорби и от всякаго зла: да непрестанно на месте сем, в мире и безмолвии, благочестно славится пресвятое имя Господа и Бога, и обретают вечное спасение ищущии его. о преблаженнии отцы наши зосимо и савватие! услышите ны грешныя, во святей обители вашей и под\ кровом вашего защищения недостойно жительствующыя, и благомощными вашими к Богу ходатайствы испросите душам нашым грехов оставление жития исправление и вечных благ восприятие в небеснем царствии: всем же верующым, иже на всяком месте и во всякой нужде призывают вас в помощь и заступление, и иже со благоговейною любовию во обитель вашу притекают, не престаните изливати всякую благодать и милость, сохраняюще их от всякия сопротивныя силы, от всякия напасти и от всякаго злаго обстояния и подающе им вся потребная к душевней и телесней пользе. Наипаче же молите премилосердаго Бога, да дарует благочестивейшему, самодержавнейшему, великому государю нашему, императору николаю александровичу, и всему царствующему его дому, здравие и долгоденствие, радость и спасение, на враги победу и одоление и во всем благопоспешение: церковь же свою святую да утвердит и укрепит, и все наше православное отечество в мире и тишине, в любви и единомыслии, во правоверии и благочестии да сохранит и соблюдет во веки веков.

*МЛ~ТВА в~.*

О преподобнии отцы, велицыи заступницы и скории услышателие молитв, угодницы божии и чудотворцы зосимо и савватие! Не забудите, якоже обещастеся, посещати чада ваша. Аще бо и отидосте от нас телом, но духом присно с нами пребываете. Молим убо вас, о преподобнии: избавите ны от огня и меча, от нашествия иноплеменников и междоусобныя брани, от тлетворных ветров и от внезапныя смерти и от всех прилог бесовских, находящих на ны. услышите нас грешных, и приимите молитву сию и моление наше, яко кадило благовонное, яко жертву благоугодную и душы нашя, злыми делы и советы и помыслы умерщвленныя, оживите. И якоже умершую отроковицу возстависте, и неисцельныя раны многих исцелисте, и от духов нечистых зле мучимыя избависте: тако и нас, содержимых во узах вражиих, изьмите, и от сетей диавола избавите, из\ глубины прегрешений изведите, и милостивым вашим посещением и ходатайством от враг видимых и невидимых оградите ны, благодатию и силою пресвятыя Троицы, всегда, ныне и присно и во веки веков.

*Тропарь, глас и~:*

Яко светильницы явистеся всесветлии, во отоце окиана моря, преподобнии отцы зосимо и савватие: вы бо крест Христов на рамо вземше, усердно тому последовасте, и чистотою Богови приближившеся, отонуду силами чудес обогатистеся. Темже и мы любезно притекаем к ракам честных мощей ваших, и умильно глаголем: о преподобнии, молите Христа Бога спастися душам нашым.

*Ин тропарь, глас д~:*

Постническое и равноангельное житие ваше, преподобнии отцы зосимо и савватие, вселенней познаны сотвори вас: чудодеянии различными, богоноснии, просвещаете верою призывающыя вы и чтущыя честную память вашу.

*Августа г~. Молитва святому мученку и архидиакону лаврентию,*

*чтомая в благовещенской церкви местечка барышевки, полтавския епархии.*

О пресвятый и предивный страстотерпче Христов, архидиаконе лаврентие! Восхваляюще веру и страдания твоя, почитаем победу и венценосное прехождение твое чрез\ горящее углие от тьмы века сего ко свету невечернему престола величествия божия. Темже убо молим тя: якоже древле притекавшыя с верою к покрову твоему чудесы твоими утвердил еси, тако да приимеши и нас под\ кров твой, и в болезни и печалех наших заступник нам да будеши: и якоже от слепоты телесных очес крискентиана преложением рук исцелил еси, тако да исцелиши предстательством твоим у престола божия и нашу душевную слепоту. Призри на разслабление наше телесное и душевное, и укрепи нас бодренностию противу враг наших видимых и невидимых, удручающих нас напастьми, да твоею помощию путь маловременныя жизни сея прешедше, непобеждени от бед и скорбей и всякаго лютаго обстояния, достигнем неприступныя славы величествия божия, идеже предстоя, молишися со дерзновением за люди прибегающыя с верою к тебе и воспевающыя дивнаго во святых Бога Исраилева во веки веков.

*Августа г~. Молитва блаженному лаврентию, Христа ради юродивому, калужскому чудотворцу.*

О святый и богопрославленный праведниче и чудотворче лаврентие, скорый помощниче и усердный заступниче всех, с верою и любовию молитвенно к тебе прибегающих! Се и мы смиреннии и грешнии, обремененнии игом тяжким многих беззаконий наших, во умилении глубоцем к тебе прибегаем, и припадающе ко многоцелебней раце святых мощей твоих, молим и просим тя: помолися за нас ко Господу Богу, да не погубит нас со беззаконии нашими, но обратит нас на стезю покаяния и спасения. Вемы бо, вемы, яко много может пред\ ним молитва праведнаго: тебе же, воистину праведника суща, на умоление к нему предлагаем, сице уповающе, яко твоего ради небеснаго предстательства пред\ ним и мы недостойнии помиловани будем. Испроси нам у создателя нашего великия и богатыя дары благости его: земли плодоносие, воздуха благорастворение, дожди благовременны, мир во днех наших, благочестия умножение, болящым здравие, скорбящым утешение, унывающым ободрение, сирым призрение, убогим снабдение, подвизающымся преспеяние, умирающым благую Христианскую кончину и всем правоверующым вечное спасение. Благочестивейшаго, самодержавнейшаго, великаго государя нашего, императора николая александровича всея россии, и все богохранимое царство его сохрани святыми молитвами твоими во благоденствии, невредимы от всякаго зла, и споборай оружию Христолюбиваго его воинства во бранех со враги: град же твой и святую обитель твою соблюди в мире и благоустроении, яко страж и хранитель их неотступный. Ей, угодниче божий! не посрами упования нашего, но яви нам святое твое заступление, да величаем тя немолчно, яко великаго предстателя нашего, и прославляем неизреченное человеколюбие дивнаго во святых своих триединаго Бога, отца и сына и святаго духа, во веки веков.

*Августа а~и. Молитвы преподобному феодору, князю острожскому, во иноцех феодосию, киево-печерскому чудотворцу.*

*Из\ службы.*

*МЛ~ТВА а~.*

Воинствование земное на духовную брань преложивый и о людех твоих доброе попечение показавый, блаженне феодоре преподобне! К тебе во смятении сердец наших днесь прибегаем, и твоея помощи стране нашей и душам нашым смиренно просити дерзаем. Вемы, угодниче божий, яко малодушие наше и леность духовная далече от твоея пажити ны отревает и всякаго омерзения достойны ны соделовает: но милосердие твое ко врагом и предателем твоим поминающе, имже паки защитник явился еси, равнаго милосердия твоего и нам недостойным молим. Ты убо, угодниче Христов, от агарян разоренную землю нашу и от иноверных подавляему, жалостию и любовию об\ъемля, паки к бодренному житию верныя призвал еси, елико воинскими победами, толико и молитвою и образом жития твоего аки свещник златый блистаяся: ты, мирскаго жития суету оставль, сам убо о души твоей попечению в пещернем уединении предался еси, земли же нашея попечение и исцеление славному роду твоему заповедал еси, и тако предел твой еще на двесте лет и вящше по кончине твоей от сетей еретических оградил еси. Ты и далече сущее единокровное нам племя чешское ко православней вере приближати тщался еси и от латинскаго нашествия ограждал еси. Ты и ныне, на небесех душею со ангелы водворяяся, нетленным же телом посреде нас почивая, не отрини нашя гласы скорбныя, но молитвенный плачь согрешающих сынов земли нашея услыши. Согрешихом бо и неправдовахом и от завет божиих отступихом, в развращенныя обычаи зле впадохом, и еже едино на потребу есть, душ наших спасение в небрежении оставихом. Тебе в Бозе правда и слава, отче преподобне, нам же стыдение лица. обаче елико грешнешии явихомся, толико вящшаго сострадания твоего требуем и в покаянии зовем ти сице: твоея неистощимыя любве лучу нам низпосли: гнев божий, праведно на ны движимый, молитвою твоею о нас отведи, спасительную благодать его к нам недостойным предстательством твоим низведи, и о греховныя бездны к высоте покаяния нас возведи, да тако и мы житие свое исправити потщимся, крепость земли нашея паки обновляти начнем, враги же веры Христовы и злыя прелестники безбоязненно отражати словом и житием возревнуем, и спасителя нашего со всеми святыми благодарно воспевати будем, славяще его, со отцем и святым духом, во веки веков.

*МЛ~ТВА в~.*

О преподобне отче феодоре, земли волынския похвало и прибежище, святыя же лавры печерския славо и украшение! Призри на предстоящыя люди, твоея помощи с верою просящыя и согрешения своя тебе исповедающыя: приими тех усердныя молитвы, и от всякия скорби и нужды предстательством твоим избави. Помози нам, угодниче божий, в мире и покаянии житие наше зде проводити, во благополучии памятование о заповедех божиих всемерно хранити, в бедах же от ропота и уныния ограждатися: обаче и помыслом лучшим сердца наша исполни, да твоего благосердия и яже о вере ревности подражатели бывше, оных сподобимся вечных благ, имиже днесь украшаяся, молитвы о спасении нашем возносиши ко Господу, емуже слава подобает, отцу и сыну и святому духу, ныне и присно и во веки веков.

*Тропарь, глас з~:*

Преобразил еси земнаго княжения славу во иночества образ смиреный, и вместо врагов видимых на невидимыя ополчился еси, и обою победитель красен являяся, един от чудотворец печерских показался еси: темже и нам ревности божия дар испроси, братолюбием сердца наша просвети, и ко спасению вечному стези нашя, феодоре блаженне, направи.

*Августа г~и. Молитвы святителю тихону, епископу воронежскому, задонскому чудотворцу.*

*Из\ акафиста.*

*МЛ~ТВА а~.*

О великий угодниче божий и преславный чудотворче, святителю отче наш тихоне! Со умилением к раце честных и многоцелебных мощей твоих припадающе, хвалим, славим и величаем прославльшаго тя Бога и нам недостойным в тебе велию милость показавшаго, и всеусердно верою и любовию святую память твою чтуще, молим тя: принеси молитву нашу ко вся содержащему и спасающему человеколюбцу Господу, емуже ты ныне с лики ангел и со всеми святыми предстоиши, да дух правыя веры и благочестия во святей своей православней церкви утвердит, пастырем же ея святую ревность о спасении вверенных им людей да подаст, во еже им право верующыя соблюдати, слабыя и немощныя в вере укрепляти, неведущыя наставляти, противныя обличати. Благочестивейшему же, самодержавнейшему, великому государю нашему, императору николаю александровичу да дарует с долгоденствием душевное же и телесное здравие и спасение, на супостаты одоление, ко устроению царства благопоспешение и на вся благая его начинания благословение, и всему царствующему дому премногую милость свою и благоденствие: поставленным от него властем и судиям во царстве его да низпослет усердие, мудрость и нелицеприятие, да тако поживем тихое и безмолвное житие. Веруем бо, отче преподобне, яко ты, на небесех живый, любиши ны тоюже любовию, еюже вся ближния твоя возлюбил еси, внегда пребывати тебе на земли. Испроси убо у всемилостиваго Господа и всем нам дар коемуждо благопотребен и вся к жизни временней и вечней полезная, мира умирение, градов наших утверждение, земли плодоносие, от глада и пагубы избавление, от нашествия иноплеменных сохранение, скорбящым утешение, недугующым исцеление, падшым возставление, заблуждающым на путь истины возвращение, подвизающымся в делех благих укрепление, благоделающым преспеяние, родителем благословение, чадом во страсе господни воспитание и научение, наставником ведение и благочестие, неведущым вразумление, сирым, неимущым и убогим помощь и заступление, отходящым от сего временнаго жития к вечному благое уготовление и напутствование, отшедшым блаженное упокоение. Сих всех, наипаче, проси нам, святче тихоне. у щедродавца Бога, яко имый велие к нему дерзновение: тебе бо стяжахом приснаго заступника и теплаго молитвенника о нас пред\ Господем, емуже подобает всякая слава, честь и поклонение, отцу и сыну и святому духу, ныне и присно и во веки веков.

*МЛ~ТВА в~.*

О всехвальный святителю и угодниче Христов, отче наш тихоне! Ангельски на земли пожив, ты яко ангел благий явился еси и в дивнем твоем прославлении. Веруем от всея души и помышления, яко ты, благосердый наш помощниче и молитвенниче, твоими неложными ходатайствы и благодатию, от Господа обильно тебе дарованною, присно способствуеши нашему спасению. Приими убо, ублажаемый угодниче Христов, и в час сей наша недостойная моления: свободи ны твоим заступлением от облегающаго нас суесловия и суемудрия, неправоверия и зловерия человеческаго. Потщися, скорый о нас предстателю, благоприятным твоим ходатайством умолити Господа, да пробавит своя великия и богатыя милости на нас грешных и недостойных рабех своих, да уврачует своею благодатию неисцельныя язвы и струпы растленных душ и телес наших, да растворит окаменелая сердца наша слезами умиления и сокрушения о премногих согрешениих наших, и да избавит ны от вечных мук и огня геенскаго: всем же верным людем своим да дарует в нынешнем веце мир и тишину, здравие и спасение и во всем благое поспешение, да тако, тихое и безмолвное житие поживше во всяком благочестии и чистоте, сподобимся со ангелы и со всеми святыми славити и воспевати всесвятое имя отца и сына и святаго духа во веки веков.

*Тропарь, глас и~:*

*От*
юности возлюбил еси Христа, блаженне, образ всем был еси словом, житием, любовию, духом, верою, чистотою и смирением: темже и вселился еси в небесныя обители, идеже предстоя престолу пресвятыя Троицы, моли, святителю тихоне, спастися душам нашым.

*Ин тропарь, глас д~:*

Православия наставниче, благочестия учителю, покаяния проповедниче, златоустаго ревнителю, пастырю предобрый, новый россии светильниче и чудотворче, паству твою добре упасл еси, и писаньми твоими вся ны наставил еси: темже венцем нетления украшен от пастыреначальника, моли его спастися душам нашым.

*Августа е~и. Молитва преподобному макарию римлянину, новгородскому чудотворцу.*

*Из\ службы преподобному.*

О священная главо, земный ангеле и небесный человече, преподобне и богоносне отче наш макарие! Припадаем к тебе с верою и любовию и молимся прилежно: яви нам смиренным и грешным святое твое заступление. Се бо, грех ради наших, не имамы свободы чад божиих просити о потребах наших Господа и Владыку нашего, но тебе молитвенника благоприятнаго к нему предлагаем, и просим тя со усердием многим. Испроси у благости его благопотребныя дары душам и телесем нашым: веру праву, надежду спасения несомненну, любовь ко всем нелицемерну, во искушениих мужество, в злостраданиих терпение, в молитвах постоянство, душ и телес здравие, земли плодоносие, воздуха благорастворение, житейских потреб довольство, мирное и безмятежное житие, благую Христианскую кончину и добрый ответ на страшнем суде Христове. Испроси, угодниче божий, у царя царствующих и Господа господствующих, благочестивейшему, самодержавнейшему, великому государю нашему, императору николаю александровичу всея россии, здравие, спасение и на враги одоление, всему же богохранимому царству его мир, тишину и благоустроение. Не забуди, преподобне отче, и пустынное место подвигов твоих, но благоволи о нем и прослави е чудотворении твоими: и вся, приходящыя на поклонение мощем твоим святым, от искушений диавольских и всякаго зла милостивно избави. Ей, чудотворче святый! не лиши нас помощи твоея небесныя, но молитвами твоими вся ны приведи во пристанище спасения, и наследники яви нас всесветлаго царствия Христова, да поем и славим неизреченныя щедроты человеколюбца Бога, отца и сына и святаго духа, и твое святое отеческое заступление, во веки веков.

*Тропарь, глас д~:*

Рим отечество твое оставив, в пустыню вселился еси, и тамо в пусте месте обрет жилище себе, отбегл еси суеты мира сего, и в безмолвнем пристанищи добре; направлял еси себе ко Господу. Сего ради и мы чтущи тя, притекающе к раце мощей твоих и любезно тую облобызающе, молим тя, отче макарие: моли о нас Господа, да помилует нас в день судный.

*Ин тропарь, глас тойже:*

отечество твое ветхий рим оставив, во страну российскую пришел еси, преподобне, и в пустыни блатней вселився, тамо пристанище тихое ко спасению обрел еси, и безмолвное житие богоугодно провождал еси, направляя себе ко Господу молитвами непрестанными: сего ради Христос тя возлюби и чудесы прослави, отче макарие, явив тя пастыря добра словеснаго стада своего. Темже и мы, притекающе к раце мощей твоих, умильно глаголем: моли прославльшаго тя, спастися душам нашым.

*Августа и~и и октовриа ф~и. Молитва преподобному иоанну рыльскому.*

*Из\ пролога.*

О пречестная главо и благодати святаго духа исполненная, спасово со отцем обиталище! Предстоя у престола всех царя и наслаждаяся света единосущныя Троицы и херувимски со ангелы возглашая песнь трисвятую, великое же и неизследованное дерзновение имея, молися о нас всемилостивому владыце. Помози державному царю нашему николаю александровичу, и покори ему вся противныя враги под\ нозе его. Веру святую непорочну соблюди, грады нашя утверди, мир весь предстательством твоим умири, от глада и пагубы избави ны, и от нападения иноплеменных сохрани ны: старыя утеши, юныя настави, безумныя умудри, вдовицы помилуй, сироты заступи, младенцы воспитай: и вся люди твоя сохрани от всех напастей. И в день страшнаго суда, от шуия части избави ны, и с десными овцами быти молитвами твоими устрой нас, паче же сподоби ны услышати блаженный оный глас от Владыки Христа: приидите, благословеннии отца моего, наследуйте уготованное вам царствие от сложения мира, во веки веков.

*Тропарь, глас а~:*

Покаяния основание, прописание умиления, образ утешения, духовнаго совершения, равно ангелом житие твое бысть, преподобне: в молитвах убо и пощениих и в слезах пребывая, отче иоанне, моли Христа Бога о душах наших.

*Августа к~а. Молитва преподобному аврамию смоленскому.*

*Из\ акафиста.*

О великий отче аврамие, доблий подвижниче Христов, в скорбех и напастех преславный наш помощниче и защитниче! Ничтоже возможе отлучити тя от любве ко Господу Иисусу: ни гонения, ни клеветы, ни прещения врагов твоих. Ты, яко лев, на брань противу волков мысленных, духов злобы, изшел еси, иже за доброе твое исповедание единоплеменный тебе народ смоленский на тя воздвигоша: но сих, яко огненная стрела, поразил еси, силою благодати святаго духа укрепляемь, и яко орел, в горния обители отца небеснаго воспарил еси, вечную жизнь, славу и блаженство неизреченное тамо наследовав. Веруем, святче божий, яко, предстоя со ангелы и всеми святыми престолу славы триипостаснаго Бога, усердныя и богоприятныя возносиши молитвы не токмо о святей обители сей, тобою устроенней, и о граде нашем, но и о всей святей Христове церкви, и о православнем царстве российстем, и благочестивейшем императоре нашем николае александровиче. Вемы, преславный чудотворче, како ты, силою всемогущаго Господа Иисуса Христа, еще жив сый, жаждущую за грехи людей землю смоленскую обильным дождем напоити умолил еси, и по успении твоем обильныя дары благодатныя помощи во спасение всем с верою к тебе прибегающым источаеши, наипаче же кончину с покаянием почитающым тя подаеши, да вси единодушно неисповедимое величие благости божия прославляем. Темже с верою и любовию припадающе и благоговейно святую икону твою лобызающе, молим тя, добрый наш на небеси молитвенниче и заступниче: помогай нам грешным и смиренным твоими молитвами во всех скорбех, нуждах и обстояниих наших, сохраняй нас и святую сию обитель твою и град сей смоленск и вся православныя Христианы российския страны от всякаго зла и всякия напасти, наипаче же вечному нашему спасению споспешествуй, и всех просящих твоея помощи и заступления сохраняй. Таже моли Христа спасителя нашего, да всем православным Христианом мир и тишину дарует, и да отвратит от нас всякий гнев на ны движимый. да избавит нас от сетей вражиих, томления во узах греха и мучений адовых, и да сподобит нас, недостойных и грешных, стати одесную его на суде его праведнем и внити в вечный покой святых его, идеже празднующих глас непрестанный и неизреченная сладость зрящих доброту лица его: и тако да возможем с тобою и всеми святыми безконечно славити Троицу единосущную и нераздельную во веки веков.

*Тропарь, глас и~:*

Днесь возсия нам память твоя, славне, яко солнце, светозарно лучами озаряющая мир и тьму нощи злых духов от нас отгоняющая: днесь небесныя силы святых ангел и душы праведных мысленно торжествуют радующеся. Днесь и мы грешнии припадающе молимся: отче преподобне аврамие, Христа Бога моли непрестанно, спасти град и люди, любезно тебе почитающыя.

*Августа к~д. Молитва святителю петру, митрополиту киевскому и всея россии.*

*Зри выше, декемвриа к~а, лист р~л на об.*

*Тропарь, глас д~:*

Наста днесь всечестный праздник пренесения честных мощей твоих, святителю петре, веселя изрядно твое стадо и вернаго императора и люди: о нихже не оскудевай моляся Христу Богу, еже от него дарованней ти пастве сохранитися от враг ненаветованней и спастися душам нашым.

*Августа к~д. Молитва преподобному арсению комельскому.*

*Из\ акафиста.*

О священная главо, преподобне отче, преблаженне авво арсение великий! Не забуди убогих твоих: *И прочая, зри выше, молитва общая преподобному единому, лист о~з.*

*Тропарь, глас д~:*

удалився мира, водворился еси в пустыню, и тамо подвизался еси добрым подвигом, постом и молитвами и многим терпением, и жив показал еси многая чудеса: и по преставлении твоем источаеши различная исцеления с верою приходящым к честному гробу твоему, арсение отче наш. Моли Христа Бога спастися душам нашым.

*Августа к~з. Молитва святым мученком адриану и наталии.*

*Из\ акафиста.*

О священная двоице, святии мученцы Христовы адриане и наталие, блаженнии супрузи и доблии страдальцы! услышите нас молящихся вам со слезами, и низпослите на ны вся благопотребная душам и телесем нашым, и молите Христа Бога, да помилует нас и сотворит с нами по милости своей, да не погибнем во гресех наших. Ей, святии мученцы! приимите глас моления нашего, и избавите ны молитвами вашими от глада, губительства, труса, потопа, огня, града, меча, нашествия иноплеменников и междоусобныя брани, от внезапныя смерти и от всех бед, печалей и болезней, да присно вашими молитвами и предстательством укрепляеми, прославим Господа Иисуса Христа, емуже подобает всякая слава, честь и поклонение, со безначальным его отцем и пресвятым духом, во веки веков.

*Августа к~з. Молитва преподобному адриану андрусовскому,*

*чтомая в андрусово-николаевской пустыни, олонецкия епархии.*

О преподобне отче адриане, угодниче божий, пустынный жителю, послушниче Христов! Ты убиение от нечестивых человек по наущению вражию претерпел еси, но Господь Бог деснаго стояния своего со святыми тя сподоби. Сего ради к раце честных мощей твоих припадаем и молим тя усердно: буди молитвенник ко Господу Богу о нас грешных, святыми твоими молитвами сохрани нас от всякаго зла, огня, глада, потопа и от всякия болезни и внезапныя смерти: и умоли Господа Бога даровати нам оставление грехов, деснаго же стояния и нас сподобити, да непрестанно прославляем пресвятую Троицу, отца и сына и святаго духа, во веки веков.

*Августа к~з. Молитва святому священномученку кукше.*

О святый страстотерпче, священномучениче кукше, подвиги апостольския совершивый посреде обитания соплеменник твоих, отец наших, ихже ты светом истиннаго богопознания просвещал еси, и по данней ти благодати духа святаго бесы прогнавый, дождь с небесе сводивый, езеро изсушивый и сотворивый ина многа чудеса, многострадальный же твой подвиг мученическою кончиною увенчавый! Приими от нас усердныя и умиленныя молитвы и вознеси я ко престолу святыя Троицы, идеже ты в лице святых предстоиши, яко да твоим ходатайством милостивый Господь утвердит в мире и славе державу благочестивейшаго государя нашего, императора николая александровича, в чадех же святыя православныя церкве да укрепит дух веры и благочестия, в пастырех ея ревность к назиданию пасомых да умножит и да призрит милостивым оком на люди предстоящыя и прибегающыя ко твоей помощи. Ей, святый угодниче божий! вемы, яко, велиих ради страданий твоих, много может молитва твоя ко благосердию Владыки. Сего ради, яко чада твоя по вере, к раце честных и многоцелебных мощей твоих припадающе, молим тя духом сокрушенным и смиренным сердцем: не презри молений наших, пред\ тобою изливаемых, но вознеси я ко всещедрому Богу, яко кадило благовонное, да твоим ходатайством присно почиет благодать его на граде сем, в немже чтится преславное имя твое, и людие живущии в нем да сохранятся от глада, огня, смертоносныя язвы и внезапныя смерти, от всяких бед и напастей. Споспешствуй, священномученче кукше, святыми твоими молитвами честному братству святаго храма твоего, да приумножится сие и процветает во славу триединаго Бога, в похвалу твоего имене и во благо святыя православныя церкве, да тако вси, охраняеми твоим предстательством, мирно и благочестно поприще жития сего прейдем, славяще и благодаряще единаго истиннаго Бога, во святей Троице славимаго, отца и сына и святаго духа, во веки веков.

*Августа к~ф. Молитвы святому пророку, предтечи и крестителю господню иоанну.*

*Зри выше, септемвриа к~г, лист п~ф на об.*

*Тропарь на усекновение главы иоанна крестителя, глас в~:*

Память праведнаго с похвалами, тебе же довлеет свидетельство господне, предтече: показал бо ся еси воистину и пророков честнейший, яко и в струях крестити сподобился еси проповеданнаго. Темже за истину пострадав радуяся, благовестил еси и сущым во аде Бога явльшагося плотию, вземлющаго грех мира и подающаго нам велию милость.

*Величание:*

Величаем тя, крестителю спасов иоанне, и почитаем вси честныя твоея главы усекновение.

*Августа л~. Молитва святому благоверному великому князю александру невскому, во иноцех алексию.*

*Зри выше, ноемвриа к~г, лист рз~и.*

*Тропарь на пренесение мощей святаго, глас д~:*

Познай свою братию, российский иосифе, не в египте, но на небеси царствующий, благоверный княже александре, и приими моления их, умножая жита людем плодоносием земли твоея, грады владычествия твоего ограждая молением, и наследником твоим, благоверным императором нашым, на сопротивныя споборствуя.

*Августа г~. Молитва преподобному александру свирскому.*

*Из\ акафиста преподобному.*

О священная главо, ангеле земный и человече небесный, преподобне и богоносне отче наш александре, изрядный угодниче пресвятыя и единосущныя Троицы, многия милости живущым во святей обители твоей и всем, с верою и любовию притекающым к тебе, являяй! Испроси нам вся к житию сему временному благопотребная, паче же к вечному спасению нашему нужная. Пособствуй предстательством твоим, угодниче божий, благочестивейшему государю нашему, императору николаю александровичу всея россии, на враги видимыя и невидимыя, да в мире глубоце пребудет святая православная церковь Христова, и во благостроении зиждется царство его, во всяком благочестии нерушимо. Буди всем нам, чудотворче святый, во всякой скорби и обстоянии скорый помощник. Наипаче же в час кончины нашея явися нам заступник благосердый, да не предани будем на мытарствах воздушных власти злобнаго миродержца, но да сподобимся непреткновеннаго восхода во царствие небесное. Ей, отче, молитвенниче наш присный! не посрами упования нашего, не презри смиренных молений наших, но присно о нас пред\ престолом живоначальныя Троицы предстательствуй, да сподобимся вкупе с тобою и со всеми святыми, аще и недостойни есмы, в селениих райских славити величие, благодать и милость единаго в Троице Бога, отца и сына и святаго духа, во веки веков.

*Тропарь, глас д~:*

*От*
юности, богомудре, желанием духовным в пустыню вселився, единаго Христа возжелал еси усердно стопам вслед ходити: темже и ангельстии чини зряще тя удивишася, како с плотию к невидимым кознем подвизався, премудре, победил еси полки страстей воздержанием и явился еси равноангелен на земли, александре преподобне. Моли Христа Бога, да спасет душы нашя.

*Молитвы святому ангелу хранителю.*

*МЛ~ТВА а~,*

*из\ акафиста.*

О святый ангеле, хранителю и покровителю мой благий! С сокрушенным сердцем и болезненною душею предстою ти, моляся: услыши мя грешнаго раба твоего *имярекъ*
, с воплем крепким и плачем горьким вопиющаго: не помяни моих беззаконий и неправд, имиже аз окаянный прогневляю тя по вся дни и часы и мерзостна себе творю пред\ создателем нашим Господем: явися мне милосерд и не отлучайся мене сквернаго даже до кончины моея: возбуди мя от сна греховнаго и пособствуй твоими молитвами прочее время жития моего без\ порока прейти и сотворити плоды достойны покаяния: паче же от смертных падений греховных соблюди мя, да не погибну во отчаянии, и да не порадуется враг о погибели моей. Вем воистину и усты исповедую, яко никтоже таков друг и предстатель, защититель и поборник, якоже ты, святый ангеле: предстоя бо престолу господню, молишися о мне непотребнем и паче всех грешнейшем, да не из\ъимет преблагий души моея в день нечаяния моего и в день творения злобы. Не престай убо умилостивляя премилосердаго Господа и Бога моего, да отпустит согрешения моя, яже сотворих во всем житии моем делом, словом и всеми моими чувствы, и имиже весть судьбами, да спасет мя: да накажет мя зде по своей неизреченней милости, но да не обличит и не истяжет мя онамо по своему нелицеприятному правосудию: да сподобит мя покаяние принести, с покаянием же божественное причащение достойне прияти, о сем паче молю и таковаго дара всеусердно желаю. В страшный же час смерти неотступен буди ми, благий хранителю мой, прогоняя мрачныя демоны, имущыя устрашити притрепетную душу мою: защити мя от тех ловления, егда имам преходити воздушная мытарства, да хранимь тобою, безбедно достигну рая ми вожделеннаго, идеже лицы святых и горних сил непрестанно восхваляют всечестное и великолепое имя в Троице славимаго Бога, отца и сына и святаго духа, емуже подобает честь и поклонение во веки веков. Аминь.

*МЛ~ТВА в~,*

*из\ канонника.*

Ангеле Христов святый! К тебе припадая молюся, хранителю мой святый, приданный мне на соблюдение души и телу моему грешному от святаго крещения. Аз же своею леностию и своим злым обычаем прогневах твою пречистую светлость и отгнах тя от себе всеми студными делы: лжами, клеветами, завистию, осуждением, презорством, непокорством, братоненавидением и злопомнением, сребролюбием, прелюбодеянием, яростию, скупостию, об\ъядением без\ сытости и опивством, многоглаголанием, злыми помыслы и лукавыми, гордым обычаем и блудным возбешением, имый самохотение на всякое плотское вожделение. о злое мое произволение, егоже и скоти безсловеснии не творят! да како возможеши воззрети на мя, или приступити ко мне, аки ко псу смердящему; которыма очима, ангеле Христов, воззриши на мя, оплетшася зле во гнусных делех; да како уже возмогу отпущения просити горьким и злым моим и лукавым деянием, в няже впадаю по вся дни и нощи и на всяк час; Но молюся ти припадая, хранителю мой святый: умилосердися на мя грешнаго и недостойнаго раба твоего *имярекъ*
, буди ми помощник и заступник на злаго моего сопротивника, святыми твоими молитвами, и царствия божия причастника мя сотвори со всеми святыми, всегда и ныне и присно и во веки веков. Аминь.

*МЛ~ТВА г~,*

*из\ тояже книги.*

Святый ангеле, предстояй окаянней моей души и страстней моей жизни! Не остави мене грешнаго, ниже отступи от мене за невоздержание мое: не даждь места лукавому демону обладати мною насильством смертнаго сего телесе: укрепи бедствующую и худую мою руку и настави мя на путь спасения. Ей, святый ангеле божий, хранителю и покровителю окаянныя моея души и тела! вся мне прости, еликими тя оскорбих во вся дни живота моего: и аще что согреших в прешедшую нощь сию, покрый мя в настоящий день: [или: и аще что согреших во днешний день, покрый мя в настоящую нощь:] и сохрани мя от всякаго искушения противнаго, да ни в коем гресе прогневаю Бога: и молися за мя ко Господу, да утвердит мя в страсе своем и достойна покажет мя раба своея благости. Аминь.

*МЛ~ТВА д~,*

*из\ тояже книги.*

Ангеле Христов, хранителю мой святый и покровителю души и тела моего! Вся ми прости, елика согреших во днешний день: и от всякаго лукавствия противнаго ми врага избави мя, да ни в коемже гресе прогневаю Бога моего: но моли за мя грешнаго и недостойнаго раба, яко да достойна мя покажеши благости и милости всесвятыя Троицы, и матере Господа моего Иисуса Христа, и всех святых. Аминь.

*Тропарь, глас з~:*

Ангеле божий, хранителю мой святый, живот мой соблюди во страсе Христа Бога, ум мой утверди во истиннем пути, и к любви горней уязви душу мою, да тобою направляемь, получу от Христа Бога велию милость.

*ДОПОЛНЕНИЕ.*

*Молитвы пресвятому духу.*

*Из\ книги: Правило молебное к божественному и покланяемому параклиту пресвятому духу, творение инока максима святогорца.*

*МЛ~ТВА а~,*

*святаго симеона, новаго богослова, по третией песни канона.*

Прииди, кристалловидный животе и вседержительная деснице, всесвятый и животворящий и содетелю душе, во властнем равночестии отечестем и сыновнем сый, ихже есть в триех лицех тождество достоинства и божества, совета же согласие, и еже во едино воля. Прииди, Господи мой, егоже вожделе и желает душа моя. Прииди, бывшее желание сам во мне, сотворшее желати тя отнюдь неприступнаго. Прииди, присная моя радосте и наслаждение и славо. Прииди, мое дыхание, животе мой, утешение души моея. Буди со мною един дух, преблагий Владыко, несмесно, непреложно, неизменно сый над\ всеми Бог. Буди мне сам вся во всех, пища неизглаголанная и весьма неиждиваемая, вечно преизливающаяся во устнах души моея и преистекающая во источнице сердца моего: одеяние блещащееся и попаляющее бесы: очищение омывающее мя нетленными и святыми слезами, яже твое пришествие дарует, к немуже приидеши. Буди ми свет невечерний и солнце незаходимое и несокрываемое: где бо сокрыешися, нигдеже имеяй места твоему покою; или чесо ради, яко не отвращаешися никогоже от всех; точию мы от тебе присно крыемся грехми нашими, приити к тебе не хотяще. Отстави от мене, Господи, всякое пагубное превозношение, и даждь ми целомудрие очию: вложи языку моему обуздание, представи слухи моя благопокоривы святым твоим заповедем: подаждь ми терпение в скорбех, вразуми и утверди сердце мое в долготерпении, в незлобии, в воздержании, в сострадании, в милостыни, в любви, во смиренномудрии, в тихости ко всем, во отвращении бесовскаго разленения. Даждь ми разсуждение искусное в помыслех, кая достоит предпочитати: даждь ми разумети лестныя козни диавольския, и сия отревати, и весьма свою волю отсекати, и возлагати яже о себе на твой промысл, и оттуду на полезное уповати: яко у тебе есть жизнь моя, свет мой, спасение мое и тебе благословлю, и славлю и кланяюся, со безначальным испустителем твоим отцем, и присносущным и соестественным тебе его сыном, всегда, ныне и присно и во веки веков.

*МЛ~ТВА в~,*

*по шестей песни канона.*

Прииди, всечестный вседетелю, вседержителю душе, всепосетителю, премудрый, премощный, всесильный, непременный, непреложный, неописанный, непостижимый, недоведомый и неизследимый, неисчетнодаровитый, преблагий, исполнительный всего мира по существу, невместимый же по силе, иже сам живот и источник живота, сам мудрость и источник мудрости, сам сила и источник силы, преблагий и всещедрый Боже. Прииди, всем хотящым спастися истинное чаяние. Прииди един ко единому: зане един есмь, якоже видиши. Прииди и вселися в мя, и очисти мя от всякия скверны, и соблюди мя от всякаго прилога и навета сопротивнаго. Благословим тя, препетый всех царю преблагий, яко от тебе есть нам еже быти, еже дыхати, еже мудрствовати, еже знати Бога, тебе всесвятаго духа, и безначальнаго отца, и единороднаго его сына. Благословим тя, яко от тебе есть нам смотрити доброту небесную, солнечное течение, лунный круг, звездам украшение, и всех благосогласие и различное движение. Благословим тя, яко от тебе есть нам разумети часовом изменение, пременения времен, пременения ветров, летом обхождения. Благодарим тебе, яко от тебе есть нам царствия небеснаго надеятися, ангелом равночестия, славы зрения, ныне яко в зерцале и гаданиих, не по мнозе же совершеннейше и чистейше. Благодарим тебе, яко вся подаеши нам: земледелания же и питания, художества, законы, обычаи, добродетели и жительства. Кий язык возглаголет величия твоя, Владыко, яже паче слова и разума великая и дивная; ты бо чистоты и святыни вечный источник еси и непрестанный, премудрости же и силы премногая бездна, неисчетная и непостижимая, жизни же и безсмертия безмерная неописанная пучина, разума и смысла неистощимое и неумаляемое сокровище, благости и милосердия всемирное и неизнуряемое хранилище: ты во пророки вдохнул еси, и будущая провозвестиша, и единороднаго воплощение проповедаша: ты ко благодатней Марии пришед, нареченней прежде век быти матери божией, избранней от всех родов, яко чистей и пречистей, и освященную ея утробу жилище Богу слову сооружив, с ним создал еси его пресвятое восприятие: ты со словом Христом был еси, яко соестествен ему и единосущен и равночестен, и богознамения соделовал еси предивная: повнегда же взыде на небеса и седе боголепно с восприятым существом одесную отца неразлучно яко Бог, ты, на святыя его ученики и апостолы пришед в видении огненных язык, и слова и премудрости и дерзновения исполнив их, сильны сотворил еси в знамениих. Тебе ныне молюся, тебе припадаю, тебе мил ся дею: преклонися мне рабу твоему, и благостию посети мя, и возведи из\ глубины прегрешений ведомых и неведомых, ихже не разумею: от всякия очисти мя скверны плоти и духа, освяти, умудри, вразуми, ко всякому разуму спасительному настави, мужественна покажи и неослабна противу страстей, всякия противныя силы крепчайша, облецы же мя во утробы щедрот, кротость, долготерпение, истину, правоту, молчание и в воздержание, еже есть всех добродетелей основание: достойную славы твоея сотвори мя церковь. Владычествуя буди во мне, храня и вся богатыя твоя дары подавая: ты бо совершенное действо еси всех благ, и тебе со отцем и сыном по долгу пение приносим, всегда, ныне и присно и во веки веков.

*МЛ~ТВА г~,*

*по стихирам на хвалитех.*

Приими, Владыко, преблагий параклите, един сый святыя и покланяемыя, единосущныя же и неразделимыя Троицы, худое сие моление, емуже от человека грешнаго и осужденнаго благоволил еси приносиму бывати тебе: и прости ми согрешения моя вольная и невольная: от тайных моих очисти мя, и от чуждих пощади раба твоего. Благоволи о мне грешнем и непотребнем, и немощи души моея посети благодатию твоею, и исцели сокрушение ея. Помилуй мя, Владыко параклите, Боже, помилуй мя, освяти мою душу и тело, просвети ми разум, очисти совесть душевную от всякия скверны, помыслов же нечистых и умышлений лукавых, и разумений хульных, и от всякаго превозношения, гордости же и кичения, высокоумия же и дерзости, и сатанинскаго шатания, и от всякаго фарисейскаго лицемерия и презорства: и от всякаго студнаго и лукаваго обычая моего избави мя до конца, славы ради имене твоего: и даруй ми искреннее покаяние, сердца сокрушение и смиренномудрие, кротость же и тихость, и всякое Христианское благоговеинство, разум же и художество духовное, со всяким благоразумием, благодарением и терпением совершенным. Ей, Боже! славы ради имене твоего услыши мя грешнаго молящагося тебе, и сподоби мя в прочее время окаянныя жизни моея каятися искренне о моих беззакониих со всяким смиренномудрием, целомудрием же и воздержанием истинным, от всякаго же сомнения, двоедушия и нечувствия отступити помози мне. И соблюди мя, Владыко, во всяком благочестивем и православнем исповедании веры Христианския, да сподоблюся во вся дни жития моего без\ сомнения Господа пети, благословити, славословити и глаголати: святый Боже, отче безначальный: святый крепкий, сыне его собезначальный: святый безсмертный, душе святый, от отца исходяй и в сыне почиваяй: Троице всесвятая, слава тебе. Слава тебе, святая Троице единосущная, животворящая и неразделимая, всех ради слава тебе.

Слава тебе, Мати божия, верных прибежище, и избавление в лютых содержимым, и души моея божественное утешение: всеокаянную душу мою, о богоблагодатная, стрелянии ратника уязвленную, твоему всесильному предстательству поручаю, юже соблюдай, покрывай и спасай от бесовских козней невредиму, да вопию ти: радуйся, невесто неневестная.

*октовриа л~. Молитва пресвятей Богородице пред\ иконою ея озерянскою.*

*Из\ службы.*

*От*
суеты житейския возникше и ума своего помыслы во едино собравше, ко твоей, Богородице, иконе очи душ и телес наших воздвизаем, и тебе взываем сице: не остави, пречистая, нас немощных во гресех наших растлетися, не попусти злому демону душы нашя от сына твоего в дебри страстей отгнати, но помози нам того заповеди присно памятовати, да ниже блудным возбешением себе предаем, ниже друг друга злобою угрызаем, но якоже днесь, святыни твоей предстояще, о исправлении жития нашего ревностию распаляемся, тако и от храма твоего в домы своя отшедше, сие доброе намерение сохранити потщимся.

По сих же и телесныя нашя нужды утоли, и горести твоею молитвою исцели, всепетая. Вемы, яко подобаше нам паче вся сия благодушне претерпевати и точию о терпении в скорбех Господа просити: но понеже изнемогают в печалех душы нашя и помыслы уныния нашу колеблют веру, сего ради в сокрушении сердец к тебе сице взываем. Якоже безчисленныя болящыя страдальцы исцелила еси и скорбящыя утешила еси, тако и нас пред\ чудотворною твоею иконою припадающих и в скорби тебе молящихся услыши, и всех прошения во благое исполни, болящым здравие, скорбящым утешение подающи, во вражде сущым мир от Бога низпосылающи, сомнящымся же веры утверждение.

услыши грешныя рабы твоя, пречистая, воздвигни нас на благодарственное ти славословие, да умножится вера людей твоих, да прославится в них твое заступление, да тако царствие сына твоего посреде нас утвердится, емуже подобает всякая слава, честь и поклонение, со безначальным его отцем, и пресвятым и благим и животворящим духом, ныне и присно и во веки веков.

*Тропарь, глас г~:*

Твоего предстательства уверение и милосердия твоего явление икона озерянская нам, владычце, показася, пред\ неюже душы нашя в молитве изливаем и верою тебе вопием: воззри, милосердая, на люди твоя, вся скорби нашя и печали утоли, утешение благое в сердца наша низпосли, и спасение вечное душам нашым, пречистая, испроси.

*Иануариа к~а. Молитва пред\ иконою пресвятыя Богородицы ватопедскою.*

*Из\ акафиста.*

О пресвятая Дево, Мати Христа Бога нашего, царице небесе и земли: *Зри выше, молитва пресвятей Богородице общая а~и, лист к~з на об.*

*Септемвриа ф~. Молитва святым праведным богоотцем иоакиму и анне.*

*Из\ акафиста.*

О приснославнии Христовы праведницы, святии богоотцы иоакиме и анно, предстоящии небесному престолу великаго царя и велие дерзновение к нему имущии, яко от преблагословенныя дщере вашея, пречистыя Богородицы и приснодевы Марии, воплотитися изволившему! К вам, яко многомощным предстателем и усердным о нас молитвенником, прибегаем мы грешнии и недостойнии. Молите благость его, яко да отвратит от нас гнев свой, по делом нашым праведно на ны движимый, и да безчисленная прегрешения наша презрев, обратит нас на путь покаяния, и на стези заповедей своих да утвердит нас. Таже молитвами вашими в мире жизнь нашу сохраните, и во всех благих благое поспешение испросите, вся к животу и благочестию потребная нам от Бога дарующе, от всяких напастей и бед и внезапныя смерти предстательством вашим нас избавляюще и от всех враг видимых и невидимых защищающе, яко да тихое и безмолвное житие поживем во всяком благочестии и чистоте, и тако в мире временное сие житие прешедше, в вечный достигнем покой, идеже вашим святым умолением да сподобимся небеснаго царствия Христа Бога нашего, емуже со отцем и пресвятым духом, подобает всякая слава, честь и поклонение во веки веков.

*Тропарь, глас в~:*

Праведных твоих, Господи, память празднующе, теми молим тя: спаси душы нашя.

*Ин тропарь, глас а~:*

Иже в законней благодати праведни бывше, младенца богоданнаго породиша нам иоаким и анна. Темже днесь светло торжествует, весело празднующи, божественная церковь честную вашу память, славящи Бога, воздвигшаго рог спасения нам в дому давидове.

*ТРОПАРИ И ВЕЛИЧАНИЯ*

*ДВАНАДЕСЯТЫХЪ ПРАЗДНИКОВЪ.*

*Рождеству пресвятыя Богородицы:*

*Тропарь, глас д~:*
Рождество твое, Богородице Дево, радость возвести всей вселенней: из\ тебе бо возсия солнце правды Христос Бог наш, и разрушив клятву, даде благословение, и упразднив смерть, дарова нам живот вечный.

*Величание:*
Величаем тя, пресвятая Дево, и чтем святых твоих родителей, и всеславное славим рождество твое.

*Воздвижению креста господня:*

*Тропарь, глас а~:*
Спаси, Господи, люди твоя, и благослови достояние твое, победы благоверному императору нашему николаю александровичу на сопротивныя даруя, и твое сохраняя крестом твоим жительство.

*Величание:*
Величаем тя, живодавче Христе, и чтем крест твой святый, имже нас спасл еси от работы вражия.

*Введению во храм пресвятыя Богородицы:*

*Тропарь, глас д~:*
Днесь благоволения божия пред\ъображение, и человеков спасения проповедание: в храме божии ясно Дева Дева является, и Христа всем предвозвещает. Той и мы велегласно возопиим: радуйся, смотрения зиждителева исполнение.

*Величание:*
Величаем тя, пресвятая Дево, богоизбранная отроковице, и чтем еже в храм Господень вхождение твое.

*Рождеству Христову:*

*Тропарь, глас д~:*
Рождество твое, Христе Боже наш, возсия мирови свет разума: в нем бо звездам служащии, звездою учахуся, тебе кланятися солнцу правды и тебе ведети с высоты востока. Господи, слава тебе.

*Величание:*
Величаем тя, живодавче Христе, нас ради ныне плотию рождшагося от безневестныя и пречистыя Девы Марии.

*Богоявлению господню:*

*Тропарь, глас а~:*
В иордане крещающуся тебе, Господи, троическое явися поклонение: родителев во глас свидетельствоваше тебе, возлюбленнаго тя сына именуя: и дух, в виде голубине, извествоваше словесе утверждение. Явлейся, Христе Боже, и мир просвещей, слава тебе.

*Величание:*
Величаем тя, живодавче Христе, нас ради ныне плотию крестившагося от иоанна в водах иорданских.

*Сретению господню:*

*Тропарь, глас а~:*
Радуйся, благодатная Богородице Дево, из\ тебе бо возсия солнце правды Христос Бог наш, просвещаяй сущыя во тьме: веселися и ты, старче праведный, приемый во об\ъятия свободителя душ наших, дарующаго нам воскресение.

*Величание:*
Величаем тя, живодавче Христе, и чтем пречистую матерь твою, еюже по закону ныне принеслся еси в храм Господень.

*Благовещению пресвятыя Богородицы:*

*Тропарь, глас д~:*
Днесь спасения нашего главизна, и еже от века таинства явление: сын божий сын Девы бывает, и гавриил благодать благовествует. Темже и мы с ним Богородице возопиим: радуйся, благодатная, Господь с тобою.

*Величание:*
Архангельский глас вопием ти, чистая: радуйся. благодатная, Господь с тобою.

*Входу господню во иерусалим:*

*Тропарь, глас а~:*
общее воскресение прежде твоея страсти уверяя, из\ мертвых воздвигл еси лазаря, Христе Боже. Темже и мы яко отроцы, победы знамения носяще, тебе победителю смерти вопием: осанна в вышних, благословен грядый во имя господне.

*Величание:*
Величаем тя, живодавче Христе, осанна в вышних, и мы тебе вопием: благословен грядый во имя господне.

*Вознесению господню:*

*Тропарь, глас д~:*
Вознеслся еси во славе, Христе Боже наш, радость сотворивый учеником обетованием святаго духа, извещенным им бывшым благословением, яко ты еси сын божий, избавитель мира.

*Величание:*
Величаем тя, живодавче Христе, и почитаем еже на небеса, с пречистою твоею плотию, божественное вознесение.

*В неделю пятдесятницы:*

*Тропарь, глас и~:*
Благословен еси, Христе Боже наш, иже премудры ловцы явлей, низпослав им духа святаго, и теми уловлей вселенную: человеколюбче, слава тебе.

*Величание:*
Величаем тя, живодавче Христе, и чтем всесвятаго духа твоего, егоже от отца послал еси божественным учеником твоим.

*Преображению господню:*

*Тропарь, глас з~:*
Преобразился еси на горе, Христе Боже, показавый учеником твоим славу твою, якоже можаху: да возсияет и нам грешным свет твой присносущный, молитвами Богородицы. Светодавче, слава тебе.

*Величание:*
Величаем тя, живодавче Христе, и почитаем пречистыя плоти твоея преславное преображение.

*успению пресвятыя Богородицы:*

*Тропарь, глас а~:*
В рождестве девство сохранила еси, во успении мира не оставила еси, Богородице: преставилася еси к животу, Мати сущи живота, и молитвами твоими избавляеши от смерти душы нашя.

*Величание:*
Величаем тя, пренепорочная Мати Христа Бога нашего, и всеславное славим успение твое.

*ТРОПАРИ И ВЕЛИЧАНИЯ оБЩИИ.*

*Господу Богу и спасу нашему Иисусу Христу:*

*Тропарь, глас в~:*
Пречистому образу твоему покланяемся, благий, просяще прощения прегрешений наших, Христе Боже: волею во благоволил еси плотию взыти на крест, да избавиши, яже создал еси, от работы врагу. Темже благодарственно вопием ти: радости исполнил еси вся, Cпасе наш, пришедый спасти мир.

*Пресвятей Богородице:*

*Тропари, зри выше, лист л~а на об.*

*Величание:*
Достойно есть величати тя, Богородице, честнейшую херувим и славнейшую без\ сравнения серафим.

*Святым ангелом и прочым безплотным:*

*Тропарь, глас д~:*
Небесных воинств архистратизи, молим вас присно мы недостойнии, да вашими молитвами оградите нас кровом крил невещественныя вашея славы, сохраняюще ны припадающыя прилежно и вопиющыя: от бед избавите ны, яко чиноначальницы вышних сил.

*Величание:*
Величаем вас, архангели и ангели и вся воинства, херувими и серафими, славящии Господа.

*Или сие:*
Величаем вас, архангели, ангели, начала, власти, престоли, господствия, силы и херувими, страшнии серафими, прославляющии Господа.

*Пророку:*

*Тропарь, глас в~:*
Пророка твоего *имярекъ*
память, Господи, празднующе, тем тя молим: спаси душы нашя.

*Величание:*
Величаем тя, пророче божий *имярекъ*
, и чтем святую память твою: ты бо молиши за нас Христа Бога нашего.

*Апостолу единому:*

*Тропарь, глас г~:*
Апостоле святый *имярекъ*
, моли милостиваго Бога, да прегрешений оставление подаст душам нашым.

*Величание:*
Величаем тя, апостоле Христов *имярекъ*
, и чтем болезни и труды твоя, имиже трудился еси во благовестии Христове.

*Апостолом двема или многим:*

*Тропарь, глас г~:*
Апостоли святии, молите милостиваго Бога, да прегрешений оставление подаст душам нашым.

*Величание:*
Величаем вас, апостоли Христовы, весь мир ученьми своими просветившыя и вся концы ко Христу приведшыя.

*Святителю единому:*

*Тропарь, глас д~:*
Правило веры и образ кротости, воздержания учителя яви тя стаду твоему яже вещей истина: сего ради стяжал еси смирением высокая, нищетою богатая. отче священноначальниче *имярекъ*
, моли Христа Бога спастися душам нашым.

*Величание:*
Величаем тя, святителю отче *имярекъ*
, и чтем святую память твою: ты бо молиши за нас Христа Бога нашего.

*Святителем:*

*Тропарь, глас д~:*
Боже отец наших, творяй присно с нами по твоей кротости, не отстави милости твоея от нас, но молитвами их в мире управи жизнь нашу.

*Величание:*
Величаем вас, святителие велицыи, и чтем святую память вашу: вы бо молите за нас Христа Бога нашего.

*Преподобному:*

*Тропарь, глас и~:*
В тебе, отче, известно спасеся еже по образу: приим бо крест, последовал еси Христу, и дея учил еси презирати убо плоть, преходит бо, прилежати же о души вещи безсмертней. Темже и со ангелы срадуется, преподобне *имярекъ*
, дух твой.

*Величание:*
ублажаем тя, преподобне отче *имярекъ*
, и чтем святую память твою, наставниче монахов и собеседниче ангелов.

*Преподобным:*

*Тропарь, глас д~:*
Боже отец наших, творяй присно:

*Величание:*
ублажаем вас, преподобнии отцы, и чтем святую память вашу, наставницы монахов и собеседницы ангелов.

*Мученку:*

*Тропарь, глас д~:*
Мученк твой, Господи, *имярекъ*
во страдании своем венец прият нетленный от тебе Бога нашего: имея бо крепость твою, мучителей низложи, сокруши и демонов немощныя дерзости. Того молитвами спаси душы нашя.

*Величание:*
Величаем тя, страстотерпче святый *имярекъ*
, и чтем честная страдания твоя, яже за Христа претерпел еси.

*Мученком:*

*Тропарь, глас д~:*
Мученцы твои, Господи, во страданиих своих венцы прияша нетленныя от тебе Бога нашего: имуще бо крепость твою, мучителей низложиша, сокрушиша и демонов немощныя дерзости. Тех молитвами спаси душы нашя.

*Ин тропарь, глас а~:*
Болезньми святых, имиже о тебе пострадаша, умолен буди, Господи, и вся нашя болезни исцели, человеколюбче, молимся.

*Величание:*
Величаем вас, страстотерпцы святии, и чтем честная страдания ваша, яже за Христа претерпели есте.

*Священномученку:*

*Тропарь, глас д~: И*
нравом причастник и престолом наместник ангелом быв, деяние обрел еси, богодухновенне, в видения восход: сего ради слово истины исправляя, и веры ради, пострадал еси даже до крове. Священномученче *имярекъ*
, моли Христа Бога спастися душам нашым.

*Величание:*
Величаем тя, священномученче *имярекъ*
, и чтем святую память твою: ты бо молиши за нас Христа Бога нашего.

*Священномученком:*

*Тропарь, глас д~:*
Боже отец наших, творяй присно:

*Величание:*
Величаем вас, священномученцы Христовы, и чтем святую память вашу: вы бо молите за нас Христа Бога нашего.

*Преподобномученку:*

*Тропарь, глас и~:*
В тебе, отче, известно спасеся:

*Величание:*
ублажаем тя, преподобномученче *имярекъ*
, и чтем святую память твою, наставниче монахов и собеседниче ангелов.

*Преподобномученком:*

*Тропарь, глас д~:*
Боже отец наших, творяй присно:

*Величание:*
ублажаем вас, преподобнии мученцы, и чтем святую память вашу, наставницы монахов и собеседницы ангелов.

*Мученце:*

*Тропарь, глас д~:*
Агница твоя, Иисусе, *имярекъ*
зовет велиим гласом: тебе, женише мой, люблю, и тебе ищущи страдальчествую, и сраспинаюся, и спогребаюся крещению твоему: и стражду тебе ради, яко да царствую в тебе: и умираю за тя, да и живу со тобою: но яко жертву непорочную приими мя, с любовию пожершуюся тебе. Тоя молитвами, яко милостив, спаси душы нашя.

*Величание:*
Величаем тя, страстотерпице Христова *имярекъ*
, и чтем честное страдание твое, яже за Христа претерпела еси.

*Мученцам:*

*Тропарь, глас а~:*
Агницы словесныя, агнцу и пастырю приведостеся мучением ко Христу, течение скончавшя и веру соблюдшя: темже днесь радостною душею совершаем, досточудныя, святую вашу память, Христа величающе.

*Величание:*
Величаем вас, страстотерпицы святыя, и чтем честная страдания ваша, яже за Христа претерпели есте.

*Преподобней жене:*

*Тропарь, глас и~:*
В тебе, мати, известно спасеся еже по образу: приимши бо крест, последовала еси Христу, и деющи учила еси презирати убо плоть, преходит бо, прилежати же о души вещи безсмертней. Темже и со ангелы срадуется, преподобная *имярекъ*
, дух твой.

*Величание:*
ублажаем тя, преподобная мати *имярекъ*
, и чтем святую память твою: ты бо молиши за нас Христа Бога нашего.

*Преподобным женам:*

*Тропарь, глас в~:*
Истинному желанию уневестившяся, Христославныя, и временнаго обручника отвергшяся совокупления, и добродетельными подвиги возрастшя, на высоту востекосте нетления, краснодушныя и многобогатныя, столпи монашествующих жен и правило: темже о нас молите непрестанно любовию вашу память празднующих.

*Величание:*
ублажаем вас преподобныя матери, и чтем святую память вашу: вы бо молите за нас Христа Бога нашего.

*Преподобномученце:*

*Тропарь, глас д~:*
Агница твоя, Иисусе:

*Величание:*
Величаем тя, страстотерпице святая *имярекъ*
, и чтем святую память твою: ты бо молиши за нас Христа Бога нашего.

*Священноисповеднику и преподобноисповеднику:*

*Тропарь, глас и~:*
Православия наставниче, благочестия учителю и чистоты, вселенныя светильниче, архиереев богодухновенное удобрение, премудре, ученьми твоими вся просветил еси, цевнице духовная: моли Христа Бога спастися душам нашым.

*Величание священноисповеднику:*
Величаем тя, святителю отче *имярекъ*
:

*Величание преподобноисповеднику:*
ублажаем тя, преподобне отче *имярекъ*
:

*Безсребренником:*

*Тропарь, глас и~:*
Святии безсребреницы и чудотворцы, посетите немощи нашя: туне приясте, туне дадите нам.

*Величание:*
Величаем вас, чудотворцы славнии *имярекъ*
, и чтем честная страдания ваша, яже за Христа претерпели есте.

*Христа ради юродивому:*

*Тропарь, глас а~:*
Глас апостола твоего павла услышав, глаголющь: мы юроди Христа ради, раб твой, Христе Боже, *имярекъ*
юрод бысть на земли тебе ради. Темже память его почитающе, тебе молим, Господи, спаси душы нашя.

*Величание:*
ублажаем тя, святый праведный *имярекъ*
, и чтем святую память твою: ты бо молиши за нас Христа Бога нашего.

*ОГЛАВЛЕНИЕ.*

*Молитвы Господу Богу.*

Молитвы софии, впостасней премудрости божией, спасителю нашему Господу Иисусу Христу, септемвриа и~ и августа е~и.

Молитвы честному и животворящему кресту господню, септемвриа д~и.

Молитва из\ молебствия на день рождества Христова, декемвриа к~е.

Молитва из\ молебнаго пения на новый год.

Молитва на великом освящении воды святых богоявлений, иануариа з~.

Молитва из\ последования в неделю православия.

Молитва по каноне покаяннем.

Молитва из\ акафиста Иисусу сладчайшему.

Молитва Господу Богу от лица кающагося человека.

Молитва на благословение ваиа в неделю ваий.

Молитвы из\ последования умовения ног.

Молитвы Господу Иисусу распятому.

Молитва Господу Иисусу воскресшему.

Молитва на благословение артоса во святую неделю пасхи.

Молитва на раздробление артоса в субботу светлыя седмицы.

Молитва пред\ иконою спасителя исцелителя разслабленнаго, в неделю г~-ю по пасце.

Молитвы чтомыя в навечерии пятдесятницы.

Молитвы из\ акафиста пресвятей и животворящей Троице.

Молитва пресвятей Троице из\ полунощницы воскресныя.

Молитвы пресвятому духу параклиту. |

Молитвы в день положения ризы господни, иулиа и~.

Молитвы в праздник происхождения честных древ животворящаго креста господня, августа а~.

Молитва во причащении гроздия, августа з~.

Молитвы пред\ нерукотворенным образом спасителя, августа з~и.

Молитва из\ последования малаго освящения воды.

Молитвы на освящение воды.

Молитва из\ благодарственнаго молебствия о получении прошения.

Молитва из\ молебствия на дни восшествия на престол и венчания на царство государя императора.

Молитва за царя на литургии.

Молитва о ниспровержении крамолы.

Молитвы из\ последования освящения храма, иереем совершаемаго.

Молитвы из\ последования погребения священников.

Молитва из\ службы общия Господу Иисусу Христу.

Молитва из\ службы святым апостолом.

Молитва ко Господу Иисусу Христу, чтомая в часовне спасителя во граде москве.

*Молитвы ко пресвятей владычце нашей Богородице и приснодеве Марии.*

Молитвы пресвятей Богородице общыя.

Молитвы пресвятей Богородице пред\ святыми и чудотворными ея иконами:

абалакскою знамения пресвятыя Богородицы, ноемвриа к~з,

албазинскою, именуемою слово плоть бысть, марта ф~,

ахтырскою, иулиа в~,

афонскою, домостроительница именуемою, иулиа е~,

балыкинскою, иуниа а~,

беседною, августа д~и,

билярскою, живоносный источник именуемою, в пяток светлыя седмицы,

благовещения пресвятыя Богородицы, марта к~е,

благодатною, септемвриа д~и и в неделю а~-ю по к~а дни иуниа,

боголюбскою, или боголюбивою, иун. и~и,

белыничскою, априлиа в~и,

ватопедскою, иануариа к~а,

введения во храм пресвятыя Богородицы, ноемвриа к~а,

взыскание погибших, или избавление от бед страждущих, февруариа е~,

виленскою пресвятыя Богородицы одигитрии (ныне празднуется февруариа е~и),

владимирскою, маиа к~а, иуниа к~г и августа к~з,

владимирскою красногорскою, иун. к~г,

всех скорбящих радости, октовриа к~д,

в скорбех и печалех утешение, ноемвриа ф~и,

гребневскою, иулиа к~и,

грузинскою, августа к~в,

домостроительница именуемою, зри афонскою,

донскою, августа ф~и,

достойно есть, зри милующею,

дуниловскою, иуниа к~ф,

живоносный источник именуемою, зри билярскою,

знамения пресвятыя Богородицы абалакскою, зри абалакскою,

знамения пресвятыя Богородицы, еже в велицем новеграде, ноемвриа к~з,

знамения пресвятыя Богородицы курскою, зри курскою,

знамения пресвятыя Богородицы царскосельскою, зри царскосельскою.

избавительница именуемою, окт. з~и,

избавление от бед страждущих, зри взыскание погибших,

иверскою, октовриа г~и, февруариа в~и и во вторник светлыя седмицы,

иерусалимскою, октовриа в~и.

казанскою, октовриа к~в и иулиа и~,

калуженскою, септемвриа в~,

козельщанскою, февруариа к~а,

колочскою, иулиа ф~,

коневскою, иулиа и~,

корсунскою, октовриа ф~,

курскою знамения пресвятыя Богородицы, септемвриа и~,

леньковскою. именуемою спасительница утопающих, декемвриа к~,

любечскою, маиа з~,

ляданскою,

макариевскою, септемвриа з~и,

мателикийскою, маиа к~а,

милующею, или милостивою, или достойно есть, иуниа а~и,

михайловскою, августа к~г,

млекопитательница именуемою, иануариа в~и и августа е~и,

моденскою, иуниа к~,

моздокскою, августа е~и,

молченскою, септ. и~и и апр. к~д,

недремлющее око именуемою, маиа к~ф,

неопалимыя купины, септемвриа д~,

нечаянныя радости, декемвриа ф~,

одигитрии виленскою, зри виленскою,

одигитрии смоленскою, зри смоленскою.

озерянскою, октовриа а~,

оранскою, маиа к~а,

плачь Богоматре именуемою, в великий пяток,

подольскою, яже во граде житомире,

покрова пресвятыя Богородицы, окт. а~,

похвала Богоматри именуемою, в субботу е~-я седмицы великаго поста,

почаевскою, иулиа к~г,

прежде рождества и по рождестве Дева, октовриа з~и,

прозрение очес именуемою, в пяток светлыя седмицы,

рождества пресвятыя Богородицы, септемвриа и~,

скоропослушница именуемою, ноемвриа ф~,

слово плоть бысть, зри албазинскою,

смоленскою, одигитриа именуемою, иулиа к~и,

смоленскою полонскою, иулиа к~и,

спасительница утопающих, зри леньковскою,

споручница грешных именуемою, марта з~,

страстною, августа г~и,

толгскою, августа и~,

трех радостей именуемою, декемвриа к~з,

троеручица именуемою, иуниа к~и,

тихфинскою, иуниа к~з,

умиление, иулиа к~и,

успения пресвятыя Богородицы, августа е~и,

утоли моя печали, иануариа к~е,

отрада и утешение, иануариа к~а,

цареградскою, априлиа к~е,

царскосельскою знамения пресвятыя Богородицы, ноемвриа к~з,

целительница именуемою, септемвриа и~и,

ченстоховскою, марта з~,

черниговскою, септемвриа а~ и априлиа з~и,

шестоковскою, марта з~,

ярославскою, иуниа и~,

феодоровскою, марта д~и.

Молитвы ко пресвятей Богородице на кийждо день седмицы.

*Молитвы святым ангелом и святым угодником божиим.*

Молитвы общыя:

святым ангелом,

всем святым, от века Богу благоугодившым,

коемуждо святому,

святителю единому,

преподобному единому.

Молитвы святым ангелом и святым угодником:

аврамию болгарскому, мученку, априлиа а~, марта з~ и в неделю о разслабленнем,

аврамию галичскому, преподобному, иулиа к~,

аврамию ростовскому, преподобному, октовриа к~ф,

аврамию смоленскому, преподобному, августа к~а,

адриану андрусовскому, преподобному, августа к~з,

адриану пошехонскому, преподобномученку, марта е~,

адриану и наталии, мученком, августа к~з,

александру невскому, благоверному великому князю, ноемвриа к~г и августа л~,

александру ошевенскому, преподобному, априлиа к~,

александру свирскому, преподобному, августа л~,

александре царице, мученце, априлиа к~г,

алексию, митрополиту московскому и всея россии, октовриа е~, февруариа в~и и маиа к~,

алексию человеку божию, преподобному, марта з~и,

анастасии игумении и прочым с нею пострадавшым во граде угличе, марта к~,

анастасии римляныни, преподобномученце, октовриа к~ф,

анастасии узорешительнице, великомученце, декемвриа к~в.

андрею первозванному, апостолу, ноемвриа л~,

андрею смоленскому и переяславскому, благоверному князю, октовриа к~з,

анне кашинской, преподобней великой княгине, иуниа в~и,

антонию дымскому, преподобному, иануариа з~и и иуниа к~д,

антонию леохновскому, преподобному, в праздник вознесения господня и во в~-й пяток по к~ф дни иуниа,

антонию печерскому, преподобному, иулиа и~,

антонию римлянину, преподобному, августа г~,

антонию сийскому, преподобному, декемвриа з~,

антонию, иоанну и евстафию, мученком виленским, априлиа д~и,

антонию и феодосию и прочым печерским чудотворцем, в неделю в святых постов,

антипе, епископу пергамскому, священномученку, априлиа а~и,

апостолов двунадесяти собору, зри собору,

аркадию новоторжскому, преподобному, декемвриа г~и и августа д~и,

арсению великому, преподобному, маиа и~,

арсению комельскому, преподобному, августа к~д,

арсению коневскому, преподобному, иуниа в~и,

арсению новгородскому, преподобному, иулиа в~и,

арсению тферскому, святителю, марта в~ и в неделю а~-ю по к~ф дни иуниа,

артемию веркольскому, святому праведному, октовриа к~ и иуниа к~г,

афанасию афонскому, преподобному, иулиа е~,

афанасию брестскому, преподобному, септемвриа д~ и иулиа к~,

афанасию лубенскому, патриарху цареградскому, маиа в~,

афанасию паволоцкому, святому праведному, иануариа и~и,

афанасию сяндемскому, преподобному, иануариа и~и,

афанасию и кириллу, архиепископом александрийским, иануариа и~и,

афонским преподобным отцем, в неделю в~-ю по пятдесятнице,

борису и глебу, благоверным князем, маиа в~ и иулиа к~д,

варваре великомученце, декемвриа д~,

варлааму важскому, преподобному, иуниа ф~и,

варлааму керетскому, преподобному, ноемвриа з~, декемвриа з~и и иануариа е~и,

варлааму хутынскому, преподобному, ноемвриа з~,

варнаве ветлужскому, преподобному, иуниа а~и,

варсонофию казанскому, епископу тферскому, окт. д~ и апр. а~и,

василию великому, святителю, иануариа а~,

василию московскому, Христа ради юродивому, августа в~,

василию рязанскому, святителю, априлиа в~и, маиа к~а, иуниа и~ и в неделю всех святых (ныне празднуется иуниа и~ и иулиа г~),

василию великому, григорию богослову и иоанну златоустому, святителем, иануариа л~,

василию и константину ярославским, благоверным князем, иулиа г~,

вассиану и ионе пертоминским, преподобным, иуниа е~ и в~и,

владимиру, равноапостольному великому князю, иулиа е~и,

власию, епископу севастийскому, священномученку, февруариа а~и,

вонифатию мученку, декемвриа ф~и,

всеволоду псковскому, благоверному князю, ноемвриа к~з, февруариа а~и и априлиа к~в.

вере, надежде, любви и матери их софии, мученцам, септемвриа з~и,

гавриилу архангелу, ноемвриа и~, марта к~з и иулиа г~и,

гавриилу младенцу, мученку, априлиа к~,

галактиону вологодскому, преподобномученку, септемвриа к~д,

геннадию костромскому и любимоградскому, преподобному, иануариа к~г,

георгию владимирскому, благоверному великому князю, февруариа д~,

георгию победоносцу, великомученку, ноемвриа к~з и априлиа к~г,

герасиму болдинскому, преподобному, маиа а~,

герасиму, питириму и ионе устьвымским, епископом пермским, иануариа к~ф,

герману казанскому, святителю, ноемвриа з~,

герману соловецкому, преподобному, иулиа л~,

гликерии деве, святей праведней, маиа г~и,

григорию пельшемскому, преподобному, септемвриа л~,

гурию казанскому, святителю, октовриа д~, декемвриа е~ и иуниа к~,

гурию шалочскому, преподобному, ноемвриа е~и,

гурию, самону и авиву, мученком и исповедником, ноемвриа е~и,

даниилу московскому, благоверному князю, марта д~ и августа л~,

даниилу переяславскому, преподобному, априлиа з~,

даниилу шужгорскому, преподобному, септемвриа к~а,

димитрию прилуцкому, преподобному, февруариа а~и,

димитрию ростовскому, святителю, септемвриа к~а и октовриа к~и,

димитрию солунскому, великомученку, октовриа к~з,

димитрию угличскому, благоверному царевичу, маиа е~и и иуниа г~,

диодору юрьегорскому, преподобному, ноемвриа к~,

дионисию глушицкому, преподобному, иуниа а~,

дионисию радонежскому, преподобному, маиа в~и,

екатерине великомученце, ноемвриа к~д,

елеазару анзерскому, преподобному, иануариа г~и,

ермогену, патриарху московскому и всея россии, священномученку, февруариа з~и и маиа в~и,

ефесским отроком, зри максимилиану,

ефрему новоторжскому, преподобному, иануариа к~и и иуниа а~и.

ефрему перекомскому, преподобному, маиа з~и и септемвриа к~з,

ефрему печерскому, епископу переяславскому, иануариа к~и,

евдокии, во инокинях евфросинии, благоверней великой княгине, иулиа з~,

евфросинии полоцкой, преподобней княжне, маиа к~г,

евфросинии суждальской, преподобней, септемвриа к~е,

евфросину псковскому, преподобному, маиа е~и,

евфросину синеезерскому, преподобномученку, марта к~,

евфимию новгородскому, святителю, марта а~и,

евфимию суждальскому, преподобному, априлиа а~ и иулиа д~,

зосиме и савватию соловецким, преподобным, августа и~,

илии пророку, иулиа к~,

иакову алфеову, апостолу, октовриа ф~,

иакову боровичскому, святому праведному, октовриа к~г,

иакову железноборовскому, преподобному, маиа е~,

иакову ростовскому, святителю, ноемвриа к~з,

игнатию богоносцу, священномученку, декемвриа к~ и иануариа к~ф,

игнатию спасо-ломскому, преподобному, декемвриа к~и,

иннокентию иркутскому, святителю, ноемвриа к~з,

иоакиму и анне, святым праведным богоотцем, септемвриа ф~,

иоанну богослову, апостолу и евангелисту, септемвриа к~з и маиа и~,

иоанну воину, мученку, иулиа л~,

иоанну златоустому, святителю, ноемвриа г~и и иануариа к~з,

иоанну милостивому, патриарху александрийскому, ноемвриа в~и,

иоанну предтечи, септемвриа к~г, иануариа з~, маиа к~е, иуниа к~д и августа к~ф,

иоанну ростовскому, Христа ради юродивому, септемвриа г~ и ноемвриа в~и,

иоанну рыльскому, преподобному, августа и~и и октовриа ф~и,

иоанну устюжскому, Христа ради юродивому, маиа к~ф,

иоанну и иакову менюжским, святым праведным отроком, иуниа к~д,

иоанну и логгину яренгским, святым праведным, иулиа г~,

иоасафу, благоверному князю, септемвриа и~,

иоасафу белоградскому, святителю, септемвриа д~ и декемвриа и~,

иову почаевскому, преподобному, октовриа к~и, маиа з~ и августа к~и,

иову ущельскому, преподобному, августа з~,

ионе новгородскому, святителю, ноемвриа е~,

ионе яшезерскому, преподобному, септемвриа к~в,

иосифу волоколамскому, преподобному, септемвриа ф~,

иосифу заоникиевскому, преподобному, септемвриа к~а,

иосифу обручнику, святому праведному, в неделю по рождестве Христове,

иосифу песнописцу и георгию, иже в малеи, преподобным, априлиа д~,

иринарху ростовскому, преподобному, иануариа г~и,

иринарху соловецкому, преподобному, иулиа з~и,

исаакию далматскому, преподобному, маиа л~,

исидору ростовскому, Христа ради юродивому, маиа д~и,

иулиании вяземской, благоверней княгине, декемвриа к~а и иуниа в~,

кассиану римлянину, преподобному, февруариа к~ф,

кирику и иулитте, мученком, иулиа е~и,

клименту, папе римскому, священномученку, ноемвриа к~е,

константину и чадом его михаилу и феодору муромским, благоверным князем, маиа к~а,

корнилию комельскому, преподобному, маиа ф~и,

корнилию палеостровскому, преподобному, маиа ф~и,

корнилию переславскому, преподобному, иулиа к~в,

корнилию псково-печерскому, преподобномученку, февруариа к~,

косме яхромскому, преподобному, февруариа и~и,

косме и дамиану безсребренником, ноемвриа а~,

косме и дамиану мученком, безсребреником, иулиа а~,

кукше священномученку, августа к~з,

кизическим девяти мученком, зри феогниду,

кириллу белоезерскому, преподобному, иуниа ф~,

кириллу новоезерскому, преподобному, февруариа д~ и ноемвриа з~,

кириллу челмогорскому, преподобному, декемвриа и~,

кириллу и марии, родителем преподобнаго сергиа, септемвриа к~и,

кириллу и мефодию равноапостольным, учителем словенским, маиа а~и,

лаврентию архидиакону, мученку, августа и~,

лаврентию калужскому, Христа ради юродивому, августа и~,

леонтию ростовскому, святителю, маиа к~г,

логгину коряжемскому, преподобному, февруариа и~ и октовриа з~и,

макарию каневскому, переяславскому и овручскому, преподобномученку, септемвриа з~,

макарию колязинскому, преподобному, марта з~и и маиа к~з,

макарию, митрополиту киевскому, священномученку, маиа а~,

макарию писемскому, преподобному, иануариа и~,

макарию римлянину, преподобному, августа е~и,

макарию унженскому, преподобному, иулиа к~е,

марии магдалине равноапостольней, иулиа к~в,

марону пустыннику, преподобному, февруариа д~и,

мартиниану белоезерскому, преподобному, октовриа з~ и иануариа в~и,

мартирию зеленецкому, преподобному, ноемвриа а~и и марта а~,

марфе и марии праведным, сестрам лазаря, иуниа д~ и в неделю жен мироносиц,

максимилиану, иамвлиху, мартиниану, иоанну, дионисию, ексакустодиану и антонину, ефесским отроком, октовриа к~в и августа д~,

максиму московскому, Христа ради юродивому, ноемвриа а~и и августа г~и.

мефодию пешношскому, преподобному, иуниа д~ и д~и,

митрофану воронежскому, святителю, ноемвриа к~г,

михаилу архангелу, ноемвриа и~,

михаилу клопскому, преподобному, иануариа а~и,

михаилу тферскому, благоверному великому князю, ноемвриа к~в,

михаилу и феодору черниговским, мученком, септемвриа к~ и февруариа д~и,

моисею новгородскому, святителю, иануариа к~е,

никандру псковскому, преподобному, септемвриа к~д,

никите великомученку, септемвриа е~и,

никите новгородскому, святителю, иануариа л~а и априлиа л~,

никите столпнику, преподобному, маиа к~д,

никодиму кожеезерскому, преподобному, иулиа г~ и октовриа л~а,

николаю кочанову, Христа ради юродивому, иулиа к~з,

николаю мирликийскому, святителю, декемвриа з~ и маиа ф~,

нилу сорскому, преподобному, маиа з~,

нилу столобенскому, преподобному, декемвриа з~ и маиа к~з,

нине равноапостольней, просветительнице грузии, иануариа д~и,

олегу брянскому, преподобному князю, септемвриа к~,

ольге равноапостольней, великой княгине, иулиа а~и,

онуфрию великому, преподобному, иуниа в~и,

онуфрию великому и петру афонскому, преподобным, иуниа в~и,

паисию галичскому, преподобному, маиа к~г,

паисию угличскому, преподобному, иуниа з~,

пантелеимону великомученку, иулиа к~з,

параскеве преподобномученце, иулиа к~з,

параскеве пятнице, мученце, октовриа к~и,

параскеве сербской, преподобней, октовриа д~и,

пафнутию боровскому, преподобному, маиа а~,

пахомию нерехтскому, преподобному, маиа е~и,

павлу обнорскому, преподобному, иануариа и~,

петру апостолу, на поклонение честным веригам, иануариа з~и,

петру, митрополиту киевскому и всея россии, декемвриа к~а и августа к~д,

петру ростовскому, преподобному царевичу, иуниа а~,

петру и павлу, первоверховным апостолом, иуниа к~ф,

петру и февронии муромским, благоверным князю и княгине, иуниа к~е,

печерским преподобным отцем, зри антонию и феодосию.

питириму тамбовскому, святителю, иулиа к~и,

поликарпу брянскому, преподобному, февруариа к~г,

прокопию устюжскому, Христа ради юродивому, иулиа и~,

прокопию усьянскому, святому праведному, иулиа и~,

рафаилу архангелу, ноемвриа и~,

роману угличскому, благоверному князю, февруариа г~,

савве вишерскому, преподобному, октовриа а~,

савве освященному, иерусалимскому, преподобному, декемвриа е~,

савве сербскому, святителю, иануариа в~и,

савве сторожевскому, преподобному, декемвриа г~ и иануариа ф~и,

сампсону странноприимцу, преподобному, иуниа к~з,

севастиану пошехонскому, преподобному, декемвриа и~и и февруариа к~з,

серапиону псковскому, преподобному, септемвриа з~ и маиа е~и,

серафиму саровскому, преподобному, иануариа в~ и иулиа ф~и,

сергию нуромскому, преподобному, октовриа з~,

сергию радонежскому, преподобному, септемвриа к~е и иулиа е~,

сергию и герману валаамским, преподобным, септемвриа а~и и иуниа к~и,

сильвестру обнорскому, преподобному, априлиа к~е,

симону, епископу владимирскому, печерскому чудотворцу, маиа и~,

симону кананиту или зилоту, апостолу, маиа и~,

симону юрьевецкому, Христа ради юродивому, ноемвриа д~ и маиа и~,

собору двунадесяти святых апостолов, иуниа л~,

спиридону тримифунтскому, святителю, декемвриа в~и,

стефану, апостолу, первомученку и архидиакону, декемвриа к~з,

стефану, архиепископу сурожскому, исповеднику, декемвриа е~и,

стефану махрищскому, преподобному, иулиа д~и,

стефану пермскому, святителю, априлиа к~з,

симеону богоприимцу, святому праведному, февруариа г~,

симеону верхотурскому, святому преподобному, септ. в~и и дек. и~и,

трифону вятскому, преподобному, октовриа и~,

трифону мученку, февруариа а~,

трифону печенгскому, преподобному, декемвриа е~и,

тихону амафунтскому, святителю, иуниа з~и,

тихону задонскому, святителю, августа г~и,

тихону калужскому, преподобному, иуниа з~и,

тихону лухскому, преподобному, иуниа з~и,

филиппу ирапскому, преподобному, ноемвриа д~и,

филиппу, митрополиту московскому и всея россии, иануариа ф~,

харалампию священномученку, февруариа и~,

ксенофонту робейскому, преподобному, иуниа к~и и иануариа к~з,

феогниду, руфу, антипатру, феостиху, артеме, магну, феодоту, фавмасию и филимону, мученком кизическим, априлиа к~ф,

феодору новгородскому, Христа ради юродивому, иануариа ф~и,

феодору острожскому, преподобному князю, августа а~и,

феодору стратилату, великомученку, февруариа и~ и иуниа и~,

феодору, давиду и константину смоленским и ярославским, благоверным князем, септемвриа ф~и и марта е~,

феодору и иоанну святителем, суждальским чудотворцем, октовриа е~и и иуниа и~,

феодору и павлу ростовским, преподобным, октовриа к~в,

феодосию печерскому, преподобному, маиа г~ и августа д~и,

феодосию тотемскому, преподобному, иануариа к~и,

феодосию черниговскому, святителю, септемвриа ф~ и февруариа е~.

феоктисту новгородскому, святителю, декемвриа к~г и иануариа к~г,

ферапонту можайскому или белоезерскому, преподобному, маиа к~з,

ферапонту монзенскому, преподобному, декемвриа в~и и маиа к~з,

фомаиде мученце, априлиа г~и.

*Молитвы святому ангелу хранителю.*

*Тропари и величания дванадесятых праздников.*

*Тропари и величания общии.*

