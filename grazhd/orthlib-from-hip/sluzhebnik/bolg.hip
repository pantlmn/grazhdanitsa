<::лат>  OCR:

<::рус>  Библиотека святоотеческой литературы

<::лат>  http://orthlиb.rу

<::рус>  сохранена орфография оригинала

<::слав>

БОЖЕСТВЕННАЯ ЛИТуРГИА СВЯТАГО АПОСТОЛА ИАКОВА, БРАТА БОЖИЯ

<::рус>  София, 1948

<::слав>

Входя Архиерей во храм в мантию не облачится, а приим жезл токмо в руку без пануклии (сулка) станет пред святыми дверьми поклонився трижды к востоком глаголя в себе «Боже, очисти мя, грешнаго»! целует образ Христов и Богородицы; таже и еще трижды поклонився к востоком, покланяется сослужащым и народу, и входит во олтарь южными дверьми. По обычаю поклонився святей трапезе и целовав ю, облачают его диакони ничтоже глаголюще в стихарь, епитрахиль, пояс, нарукавницы, палицу, фелонь и великий омофорий (егоже не снимают до конца литургии) без панагии, митры, орлецов и архиерейских свещников (дикирия и трикирия). Облачаются такожде и вси сослужащии священницы же и диакони во своя си их одежды. Един от священников умыв руки и поклонився трижды пред жертвенником, совершает проскомидию ничтоже глаголя: изрезовает святый Агнец и полагает на дискос; вливает в святую чашу от вина вкупе и воды; таже по обычаю Иерусалимскому сосудов не покрывает, по обычаю же острова Закинфа покрывает я, якоже обычно, кадя первее звездицу и покровы. Аще же изволит предстоятель, может совершити проскомидию обычную по чину Златоустаго, токмо зри частицу девятую в честь и память святаго апостола Иакова, Брата Божия, изяти. По проскомидии святых даров, стоя пред святою трапезою заключеным еще красным дверем глаголет (с. 18) тайно молитву сию Архиерей (аще ли же несть Архиереа, Иерей):

Во множестве грехов оскверненнаго да мя не уничижиши, Владыко Господи Боже наш! Се бо приступих к божественному сему и небесному таинству Твоему, не яко достоин сый, но наТвою взирая благостыню испущаюТи глас сей: Боже, милостив буди мне, грешному{<::рус>Лук. 18:13.<::слав>}! Согреших на небо и пред Тобою и несмь достоин{<::рус>Сравни Лук. 15:18 и 21<::слав>} воззрети на священную Твою сию и духовную трапезу, на нейже единородный Твой Сын и Господь наш Иисус Христос мне, грешному и всякою скверною окалянному, тайно предлагается в жертву! Сего ради Тебе молбу и благодарение приношу ниспослати ми Духа Твоего _утешителя, укрепляюща и утверждающа мя к службе сей и от Тебе возвещенный ми глас неосужденно людем сей провещати сподоби! Во Христе Иисусе, Господе нашем, с Нимже благословен еси со пресвятым, благим, животворящим и единосущным Твоим Духом, ныне и присно и во веки веков, Аминь.

По сем диакони отверзают царския двери, исходят на солею и станут одесную и ошуюю царских врат с лицем к народу. Егда же время, кийждо их глаголет диаконства своя став на средине солеи с лицем к народу. Архиерей (или Иерей) стоя пред святою трапезою с лицем к востоком, возглашает:

Слава Отцу и Сыну и Святому Духу, троичному и единному свету Божества, единне в Троице сущаго и разделяемаго нераздельне! Троица бо един Бог Вседержитель, Егоже славу поведают небеса, земля же владычество Его, море державу Его и вся чувственная же и умная (с. 19) тварь величество Его проповедует всегда! Яко Тому подобает всякая слава, честь, держава, величие и великолепие, ныне и присно и во веки веков!

Людие: Аминь!

Архиерей сам глаголет или благословляет Иерея сослужащаго глаголати молитву сию в слышание всем:

Благодетелю и Царю веков и твари всякия Содетелю, приими приходящую Ти Христом Твоим церковь Твою! Коемуждо полезное прошение исполни! Приведи всех в совершение и достойны нас соделай благодати освящения Твоего, собирая нас во святую Твою соборную и апостольскую церковь, юже стяжал еси честною кровию единороднаго Твоего Сына, Господа же и Спаса нашего Иисуса Христа, с Нимже благословен еси и препрославлен с пресвятым и благим животворящим Твоим Духом, ныне и присно и во веки веков!

Людие: Аминь!

Диакон, всегда лицем обращенный к людем, возглашает:

Господу помолимся!

Людем ничтоже отвещавающым, приим Архиерей (или Иерей) кадило и кадя св. трапезу возглашает зря к востоком молитву сию:

Боже, приемый Авелевы дары, Ноеву и Авраамову жертву, Аароново и Захариино кадило, приими и от рук нас грешных кадило сие в\ъвоню благоухания и оставление грехов наших и всех людей Твоих! Яко благословен еси и Тебе подобает слава, Отцу и Сыну и Святому Духу, ныне и присно и во веки веков!

Людие: Аминь!

(с. 20)

Таже входят диакони во святый олтарь малыми дверьми. Архиерей же (или Иерей) отдает кадильницу. И абие певцы начинают со сладкопением пети тропарь: Единородный Сыне... Приим же Архиерей (или Иерей) от святыя трапезы Писания Святая, Пророки и Апостол, и вручив я Иереем или диаконом, предидущым свещеносцем, исходит из олтаря и творит вход, держа сам десною рукою жезл, шуйцею же святое Еваггелие на персех. Обышедше святую трапезу с южныя страны, якоже обычно, исходят северными дверьми и идут даже до западныя стены храма. Таже возвращшеся среднею частию храма ко олтарю и пришедше к аналогию, Архиерей полагает на него Еваггелие, Апостол и Пророки, шедше же станут у степеней солеи до конца пения; а свещеносцы станут со свещами с обеих стран аналогия лицем друг противу друга до внесения святых Писаний во олтарь. Таже Архиерей (или Иерей) возгласно молится зря к востоком:

Боже Вседержителю, великоимените Господи, давый нам вход во святая святых пришествием единороднаго Твоего Сына, Господа же и Бога и Спаса нашего Иисуса Христа, молим и просим Твою благостыню, зане пристрашни есмы и трепетни, хотяще предстати святому Твоему жертвеннику: ниспосли на ны, Боже, благодать Твою благую и освяти нашя душы и телеса и духи, и измени мудрования наша ко благочестию, яко да в чистей совести принесем Ти дары, даяния, плоды во отвержение наших согрешений и во очищение всех людей Твоих! Благодатию и человеколюбием едироднаго Твоего Сына, с Нимже благословен еси во веки веков!

Людие: Аминь!

(с. 21)

По сем входя в святый олтарь, глаголет тайно молитву Архиерей (или Иерей) приклонь главу:

Щедре и милостиве, долготерпеливе и многомилостиве и истинне Господи, призри от святаго жилища Твоего и услыши нас, Твоих рабов, и избави ны от всякаго искушения диаволскаго же и человеческаго! И не отстави от нас твоея помощи, ниже тяжчайшаго паче нашея силы наказания да не наведеши на ны{<::рус>Сравни 1 Корнит 10:13.<::слав>}! Мы бо недовольни есмы побеждати сопротивная приключения, Ты же силен еси, Господи, спасати от всех сопротивлений! Спаси ны, Боже, от тяжких мира сего по благости Твоей, яко да вшедше с чистою совестию во святый Твой жертвенник блаженную и трисвятую песнь с небесными силами неосужденно возслем Ти и благоугодную Тебе божественную совершивше службу сподобимся вечныя жизни! Аминь!

Вшедшу Архиерею со сослужащими Иерей во святый олтарь, диакон став посреде солеи и зря к людем глаголет ектению:

Миром Господу помолимся!

Людие: Господи, помилуй!

О свышнем мире и Божием человеколюбии и спасении душ наших Господу помолимся!

По всяком прошении диакона поют людие: Господи, помилуй!

О мире всего мира и соединении всех святых Божиих церквей Господу помолимся!

О спасении и заступлении господина нашего блаженнейшаго (имярек), Митрополита Софийскаго и Ексарха Болгарскаго (или Высокопреосвященнейшаго Митрополита нашея имярек), всего причта и христолюбивых людей Господу помолимся!

(с. 22)

Пресвятую, пречистую, преславную, благословенную владычицу нашу Богородицу и приснодеву Марию, святаго Иоанна славнаго пророка, предтечу и крестителя, божественных и всехвальных апостолов, славных пророков и победонсных мучеников, и всех святых и праведных помянем, яко да молитвами их и предстательствы вси помиловани будем!

Архиерей (или Иерей): Яко свят еси. Господи Боже наш, и во святых живеши и почиваеши и Тебе славу и трисвятую песнь возсылаем, Отцу и Сыну и Святому Духу, ныне и присно и во веки веков.

Людие: Аминь! И абие поют трисвятую песнь трижды по ряду, таже Слава и Ныне, Святый Безсмертный, помилуй нас! И возглашает диакон: Сила! Певцы же поют последнее трисвятое.

Тогда Архиерей (или Иерей) став во святых дверех и зря к людем, знаменует их глаголя: Мир всем:

Людие: И духови твоему! И абие начинают певцы пети косно: Аллилуиа (трижды)!

И исходит Архиерей со сослужащими из олтаря святыми дверьми, в шуйце имый жезл, и идет на средину храма на амвон. И сядет на уготованное ему место, повелит же и пресвитером сести, а диакони станут зад ними с лицем к западом. Чтец приим благословение от Архиереа станет пред аналогием и по скончании пения возглашает: Соборнаго послания Иаковля чтение (или иныя книги). Диакон возглашает: Вонмем! И приим благословение от Архиереа кадит: Архиерей же тайно глаголет молитву каждения:

Тебе, исполненному всякаго благовония и радости, Господи Боже наш, от нихже дал еси нам приносим Ти кадило (с. 23) сие. Да вознесется убо, молимся, пред Тобою от убогих наших рук во святый и пренебесный Твой жертвенник в\ъвоню благоухания, во оставление грехов наших и во очищение людей Твоих! Благодатию и щедротами и человеколюбием единороднаго Твоего Сына, с Нимже благословен еси со пресвятым и благим и животворящим Твоим Духом, ныне и присно и во веки веков! Аминь!

По исполнении Апостола людие: Аллилуиа (трижды)!

По сих же возглашает диакон ектению:

Рцем вси: Господи, помилуй!

Людие: Господи, помилуй!

Господи, Вседержителю небесный, Боже отец наших, молим Ти ся услыши!

О мире всего мира и соединении всех святых Твоих церквей помолимся!

О спасении и заступлении господина нашего блаженнейшаго (имярек), Митрополита Софийскаго и Ексарха Болгарскаго (или Высокопреосвященнейшаго Митрополита нашего имярек), всего причта и христолюбивых людей помолимся!

О избавитися нам от всякия скорби, гнева, беды и нужды, пленения, горькия смерти и беззаконий наших помолимся!

И о предстоящих людех, ожидающих от Тебе великия и богатыя милости, молим Тя умилосердися и помилуй! Зде Архиерей (или Иерей) обращься к людем знаменует их глаголя: Спаси, Боже, люди Твоя и благослови достояние Твое!

Тогда людие: Господи, помилуй!

Паки диакон: Посети мир Твой милостию и щедротами! Возвыси рог христианский силою честнаго и животворящаго креста. предстательством пресвятыя благословенныя владычицы (с. 24) нашея Богородицы, Предтечи и апостолов Твоих и всех святых Твоих молим Тя, многомилостиве Господи, услыши нас, молящихся Тебе, и помилуй!

Людие: Господи, помилуй! (трижды).

Архиерей же (или Иерей) глаголет молитву сию тайно:

Возсияй в сердцах наших, человеколюбче Господи, ведения нетленный свет и мысленныя наши отверзи очи во еваггельских проповеданий Твоих разумение! Вложи нам и блаженных Твоих заповедей страх, да плотския похоти поправше духовное жительство пройдем, вся ко благугождению Твоему и мудрствующе, и деюще!

Возглас: Ты бо еси благовествувание и просвещение, Спас и хранитель душ и телес наших, Боже, и единородный Твой Сын и Дух Твой пресвятый, ныне и присно и во веки веков!

Людие: Аминь!

Тогда диакон абие возглашает: Прости услышим святаго Еваггелиа! И востают вси Архиерей же и пресвитери.

Хотяй чести Еваггелие пресвитер возглашает:

От Иоанна (или инаго) святаго Еваггелиа чтение!

Диакон: Вонмем святому чтению!

По прочтении паки поется Аллилуиа, по пропетии же глаголет Архиерей (или Иерей) пучение народу. По пучении людие поют косно: Слава Тебе, Господи, слава Тебе! Архиерей же взем книгу Еваггелиа в шуйцу, десницею держа жезл, а пресвитери иныя книги Священных Писаний от аналогия, входят вси во святый олтарь святыми дверьми. И станут вси на своих си местех. Архиерей же (или Иерей) молится тайно зря к востоком:

(с. 25)

Возгласивый нам, Боже, божественная Твоя и спасительная словеса, просвети душы нас, грешных, к восприятию предпрочтенных, яко да не точию слышателем видетися духовных речений, но и творцем быти деяний благих{<::рус>Иак. 1:22, Рим. 2:13.<::слав>}, веру проходяще нелестну, житие непорочно, жительство неповинно во Христе Иисусе, Господе нашем, с Нимже благословен еси и препрославлен со пресвятым и благим и животворящим Твоим Духом, ныне и присно и во веки веков! Аминь!

Диакони же ставше на солеи лицем к народу, един от них глаголет ектению сию:

Внемлем прилежно! Миром Господу помолимся!

Людие: Господи, помилуй!

О свышнем мире, Божии человеколюбии и спасении душ наших Господу помолимся!

О мире всего мира и соединении всех святых Божиих церквей Господу помолимся!

О спасении и заступлении господина нашего блаженнейшаго (имярек), Митрополита Софийскаго и Ексарха Болгарскаго (или Высокопреосвященнейшаго Митрополита нашего имярек), всего причта и христолюбивых людей Господу помолимся!

О оставлении грехов и прощении согрешений наших и о избавитися нам от всякия скорби, гнева, беды и нужды и востания врагов Господу помолимся!

День весь совершен, свят, мирен и безгрешен преити вси у Господа просим!

Людие: Подай, Господи!

(с. 26)

Аггела мирна, верна наставника, хранителя душ и телес наших у Господа просим!

Прощения и оставления грехов и прегрешений наших у Господа просим!

Добрых и полезных душам нашим и мира мирови у Господа просим!

Прочее время живота нашего в мире и здравии скончати нам у Господа просим!

Христианския кончины живота нашего, безболезненны и непостыдны, и добраго ответа на страшнем и трепетнем судищи Христове просим!

Пресвятую, пречистую, преславную, благословенную Владычицу нашу Богородицу и приснодеву Марию, святаго Иоанна славнаго пророка предтечу и крестителя, божественных и всехвальных апостолов, славных пророков, добропобедных мучеников и всех святых и праведных помянувше, сами себе и друг друга и весь живот наш Христу Богу предадим!

Людие: Тебе, Господи!

Архиерей (или Иерей) тайно:

Владыко животворче и благих подателя, давый человеком блаженную надежду вечныя жизни, Господа нашего Иисуса Христа, сподоби нас, Блаже, во святыни и сию Ти божественную совершити службу в наслаждение будущаго блаженства!

Архиерей со пресвитеры простирает антиминс, возглашая:

Яко да под державою Твоею всегда храними и во свет истины путеводими, Тебе славу и благодарение возсылаем, Отцу и Сыну и Святому Духу, ныне и присно и во веки веков!

Людие: Аминь!

(с. 27)

Диакон: В мире Христове воспоим! Да никто от оглашенных! Да никто от непосвященных! Да никто от немогущих с нами молитися! Познайте друг друга! Двери! Прости вси!

И входят диакони во святый олтарь малыми дверьми, певцы же начинают косно пети и со сладкопением:

Да молчит всякая плоть человеча и да стоит со страхом и трепетом, и ничтоже земное в себе да помышляет! Царь бо царствующих и Господь господствующих приходит заклатися и датися в снедь верным!

Сему певаему, приим Архиерей жезл в шуйцу и кадило в десницу кадит святую трапезу окрест, весь олтарь, таже святыя иконы, лики и люди по обычаю. По каждении же отложив кадило и жезл, омывает руки во святых дверех пред лицем народа и кропит има народ. Таже целует со пресвитеры святую трапезу, покланяется мало народу и отходят вси в предложение. И дает дискос первому пресвитеру, чашу же второму ничтоже глаголя. И исходят вси сослужащии северными дверьми со свещами и кадилы без Архиереа, иже их ожидает во святем олтари. Идет же вход чрез весь храм даже до степеней солеи, диаконом непрестанно кадящым пред святыми дары. И станут вси пред солеею — несый дискос одесную, несый же потир ошуюю, а прочии пресвитери и диакони по обою страну святых дверей. Тогда Архиерей исходит в царския дщери без жезла и кадила и глаголет к нему первый пресвитер тихим гласом: Архиерейство твое да помянет Господь Бог во царствии Своем, всегда, ныне и присно и во веки веков!

(с. 28)

Архиерей отвещавает: Священство и диаконство ваше да помянет Господь Бог во царствии Своем, всегда, сыне и присно и во веки веков!

Таже глаголет молитву предложения возгласно, зря из царских дверей к западом:

Боже, Боже наш, небесный хлеб, пищу всему миру, Господа нашего Иисуса Христа, пославый Спаса и избавителя и благодетеля, благословяща и освящающа нас, сам благослови предложение сие (зде Архиерей приемлет от пресвитера дискос и поставляет его на святую трапезу, таже возвращься молится зря к западом) и приими е в пренебесный Твой жертвенник (зде же приемлет от втораго пресвитера святую чашу и поставляет ю на святую трапезу. И входят сослужащии пресвитери и диакони во святый олтарь святыми дверьми и станут вси на своих си местех. И молится Архиерей пред святою трапезою возгласно зря к востоком). Помяни яко благ и человеколюбец принесших и ихже ради принесоша! И нас неосужденны сохрани во священнодействии божественных твоих таин! Яко святися и прославися всечестное и великолепое имя Твое, Отца и Сына и Святаго Духа, ныне и присно и во веки веков! (Зде отлагай покровы, аще суть).

Людие: Аминь!

(Аще Иерей литургисует без Архиереа, каждение творит предстоятель священнослужения, целует святую трапезу со всеми сослужащыми, покланяется народу и отходят вси предложение, идеже омывают руки священницы же и диакони. Таже предстоятель приемлет дискос, вторый священник святую чашу, а диакон кадильницею кадит пред (с. 29) святыми дары. Совершивше вход, якоже предписася, станут вси пред солеею, идеже предстоятель глаголет возгласно молитву предложения: «Боже, Боже наш». Сказав же «и приими е в пренебесный Твой жертвенник», входят вси во святый олтарь и полагают святая на святую трапезу, а предстоятель глаголют молитву до конца).

Певцы допевают херувимскую:

Предходят же сему лицы аггельстии со всяким началом и властию, многоочитии херувими и шестокрилатии серафими, лица закрывающе и поюще песнь: аллилуиа, аллилуиа аллилуиа!

Сему певаему, кадит Архиерей (или Иерей) предложенная, тайно глаголя молитву сию:

Владыко вседержителю, царю славы, Боже, ведый вся прежде бытия их, Сам прибуди нам во святый час сей, призывающым Тя, и избави нас от студа прегрешений! Очисти наш ум и помышления от скверных страстей и мирския прелести и всякаго диавольскаго действа! И приими от рук нас грешных жертву сию, якоже приял еси приношение Авелево, Ноево, Аароново, Самуилово и всех святых Твоих, извавляя нас от всякия лукавыя вещи и спасая, во еже всегда благугождати, покланятися и славити Тебе Отца, и единороднаго Твоего Сына и Духа Твоего пресвятаго, ныне и присно и во веки веков!

Приимшее благословение диакони исходят малыми дверьми и станут на солеи лицем к народу. Скончавшуся пению, возглашает

Диакон: Премудростию Божиею вонмем!

Людие: Верую во единаго Бога Отца и пр.

(с. 30)

Глаголему свмволу веры, Архиерей (или Иерей) тайно:

Всех Боже и Владыко, достойны нас сотвори часа сего недостойных, Человеколюбче, яко да очистившеся от коварства и лицемерия соединимся друг другу союзом мира и любве, утверждаеми Твоего богоразумия освящением единородным Твоим Сыном Христом, с Нимже благословен еси со пресвятым и благим и животворящим Твоим Духом, ныне и во веки!

По скончании свмвола веры, диакон:

Станем добре! Миром Господу помолимся:

Архиерей (или Иерей) возглашает:

Яко Бог милости, любве, щедрот и человеколюбия еси, и единородный Твой Сын и Дух Твой пресвятый, ныне и присно и во веки веков!

Людие: Аминь!

И знаменует Архиерей (или Иерей) люди: Мир всем!

Людие: И духови твоему!

Диакон: Возлюбим друг друга лобзанием святым!

И поют певцы со сладкопением:

Возлюблю Тя, Господи, крепосте моя! Господь утверждение мое и прибежище мое и избавитель мой{<::рус>псал. 17:2-3.<::слав>}!

Архиерей и сослужащии пресвитери по чину целуют край дискоса и чаши и святыя трапезы, таже архиереову руку и равнии друг друга во уста Такожде диакони целуются на солеи между собою. Таже диакон:

Главы нашя Господеви приклоним!

Людие вельми косно: Тебе, Господи!

(с. 31)

Архиерей (или Иерей) приклоненною главою молится тайно:

Едине милостиве Господи и Боже, прикланяющым своя выи пред святым Твоим жертвенником и ищущым у Тебе духовных даров ниспосли благодать Твою и благослови всех нас всяким благословением духовным и неотемлемым, Иже в\ъвышних живый и на смиренныя призираяй! Яко хвально и покланяемо и препрославлено есть всесвятое имя Твое, Отца и Сына и Святаго Духа! Аминь!

Диакон обращься ко святей трапезе глаголет к Архиерею (или Иерею) возгласно: Господи, благослови! Архиерей (или Иерей) возглашает:

Господь да благословит и сослужит нам и достойны да сотворит предстояния святаго Его жертвенника и пришествия (зде знаменует дискос) святаго Его Духа (зде знаменует чашу) Своею благодатию и человеколюбием всегда, Ныне и присно и во веки веков!

Людие вельми косно: Аминь!

Сему певаему, покланяется Архиерей со сослужащими пресвитеры, глаголя в себе: Слава в\ъвышних Богу и на земли мир, в человецех благоволение{<::рус>Лук. 2:14.<::слав>}! (трижды) Господи, устне мои отверзеши и уста моя возвестят хвалу Твою{<::рус>Псал. 50:17<::слав>}! (трижды) Да исполнятся уста моя хваления Твоего, Господи, яко да воспою славу Твою, весь день великолепие Твое{<::рус>Също 70:8.<::слав>}! (трижды).

Таже покланяяся мало сослужащым на обе страны и народу, поет вкупе со пресвитеры и диаконы:

Возвеличите Господа со мною и вознесем имя Его вкупе{<::рус>Също 33:4.<::слав>}!

(с. 32)

Людие же отвещавают: Дух Святый найдет на тя и сила Вышняго осенит тя{<::рус>Лук. 1:35.<::слав>}!

Сослужащии пресвитери глаголют ко Архиереови тихим гласом: Помяни и нас, владыко святый! Архиерей же отвещавает: Да помянет вас Господь в царствии небеснем всегда, ныне и присно и во веки веков! Аминь!

По сем диакон глаголет ектению зря к людем:

Миром Господу помолимся!

Людие: Господи, помилуй!

Диакон обращься к святей трапезе:

Спаси, помилуй, ущедри и сохрани нас, Боже, Твоею благодатию!

Людие: Господи, помилуй!

О свышнем мире и Божии человеколюбии и спасении душ наших Господу помолимся!

О мире всего мира и соединении всех святых Божиих церквей Господу помолимся!

О святей вселенстей и апостолстей церкви, яже от конец земли и до конец ея, Господу помолимся!

О спасении и заступлении господина нашего блаженнейшаго (имярек), Митрополита Софийскаго и Ексарха Болгарскаго (или Высокопреосвященнейшаго Митрополита нашего имярек), всего клира и христолюбивых людей Господу помолимся.

О православнем болгарстем народе, правительствующем свгклите и христолюбивом воинстве и о яже с небесе помощи и победе Господу помолимся!

(с. 33)

О святем граде Христа Бога нашего, царствующем и всяком граде и стране и иже православною верою и Благоговением Божиим живущих в них, о мире и утверждении их Господу помолимся!

О плодоносящих и добродеющих во святых Божиих церквах и поминающих убогия, вдовицы и сироты, странныя и нуждающыяся, и о заповедавших нам помянути их в молитвах Господу помолимся!

О в старости и немощи сущих, болящих, труждающихся и от духов нечистых стужаемых, о скором от Бога исцелении и спасении их Господу помолимся!

О в девстве, чистоте и постничестве и в честнем браце пребывающих и о иже в горах, вертепех и пропастех земных подвизающихся преподобных отцех же и братиях Господу помолимся!

О плавающих, путешествующих, странствующих христианех и о иже в пленениих и изгнаниих и в темницах и в тяжких работах сущих братиях наших, о мирном возвращении коегождо в домы своя с радостию Господу помолимся!

О предстоящих и молящихся с нами в сей святый час и на всякое время отцех же и братиях, о тщании, труде и усердии их Господу помолимся!

И о всякой души христианстей скорбящей и озлобленней, милости Божия и помощи требующей, и о обращении заблуждших, здравии болящих, свобождении плененных, упокоении преждепочивших отец и братий Господу помолимся!

О оставлении грехов и прощении согрешений наших и о избавитися нам от всякия скорби, гнева, беды и нужды, востания языков Господу помолимся!

(с. 34)

Прилежнее о благорастворении воздухов, дождех мирных, росах благих, плодов изобилии, совершеннем плодородии и о венце лета Господу помолимся!

О еже услышану и благоприятну быти молению нашему пред Богом и ниспослатися нам богатым милостем и щедротам Его Господу помолимся!

Пресвятую, пречистую, преславную, благословенную владычицу нашу Богородицу и приснодеву Марию, святых и блаженных Иоанна, славнаго пророка предтечу и крестителя, Стефана перводиакона и первомученика, Мовсеа, Аарона, Илию, Елисеа, Самуила, Давида, Даниила пророков и всех святых и праведных помянем, яко да молитвами и предстательствы их вси помиловани будем!

О предлежащих честных и небесных, неизреченных, несказанных, славных, страшных, ужасных, божественных дарех и о спасении предстоящаго и приносящаго я честнаго отца нашего и Архиереа (имярек) Господа Бога нашего молим!

Людие: Господи, помилуй! (трижды).

Глаголющу диакону ектению сию, преклонь главу Архиерей (или Иерей) молится тайно сице:

Посетивый нас милостию и щедротами, Владыко Господи, и даровавый нам дерзновение смиренным, грешным и недостойным рабом Твоим предстояти святому Твоему жертвеннику и приносити Тебе страшную сию и бескровную жертву о наших гресех и людских неведениих, призри на мя, непотребнаго раба Твоего, и истреби моя согрешения благутробием Твоим! Очисти устне мои и сердце от всякия скверни плоти же и духа! Отими от мене всякое помышление студное и неразумное и удовли мя силою пресвятаго (с. 35) Твоего Духа в службу сию! И приими мя Твоею благостию приближающагося святому жертвеннику и благоволи, Господи, приятным быти приносимым Тебе даром сим нашими руками, снисходя моим немощем! И не отвержи мене от лица Твоего{<::рус>Псал. 50:13.<::слав>}, ниже возгнушайся моего недостоинства, но помилуй мя, Боже, по велицей милости Твоей{<::рус>В съвременния гръцки текст няма <::слав>«по велицей милости Твоей»<::рус>; няма го и у руския преводач, Игумена Филипа. Ние сме го допълнили според известния израз на 50 Давидоа псалом, който очевидно молитвата иска да цитира, и според старобългарския превод на св. патриарха Евтимия Търновски, както и според немския превод на Иакововата литургия в <::лат> «Виblиоthеk dеr Киrсhеnваtеr» <::рус>т. <::лат>В<::рус> на първата серия, стр. 101.<::слав>} и по множеству щедрот Твоих очисти, беззакония моя{<::рус>Псал. 50:3<::слав>}, яко да неосужденно пришед пред славу Твою{<::рус>Също 16:15.<::слав>} сподоблюся покрова единороднаго Твоего Сына и озарения пресвятаго Твоего Духа и да не яко раб греха отвержен буду, но яко раб Твой да обрящу благодать и милость и оставление грехов в нынешнем и будущем веце! Ей, Владыко Вседержителю, всесильне Господи, услыши моление мое! Ты бо еси вся действуяй во всех и у Тебе вси ищем помощи во всех и заступления и единороднаго Твоего Сына и животворящаго Духа, ныне и присно и во веки веков!

Боже, Иже многаго ради и неизреченнаго человеколюбия пославый единороднаго Твоего Сына в мир, яко да заблуждшее возвратит овча, не отвратися от нас, грешных, врученных приносити Тебе страшную сию и бескровную жертву! Не бо на правды нашя уповающе есмы, но на милость Твою благую, еюже род наш соблюдаеши. И ныне молим и призываем Твою благостыню, яко да не будет во осуждение людем Твоим устроенное нам сие ко спасению (с. 36) таинство, но во очищение грехов, во обновление душ и телес, во благугождение Тебе, Богу и Отцу{<::рус>На това място съвременният гръцки текст и руският преводач на Иакововата литургия поставят още една дълга молитва която (с някои варианти) стои при първата просителна ектения на Василиевата литургия (<::слав> «Господи Боже наш, создавый нас и введый в жизнь сию»<::рус>) Ние я изпущаме, понеже не я намираме в превода на св. патриарха Евтимия и в немския превод, направени несъмнено по древни ръкописи; понеже според признанието на Игумена Филипа в Иерусалимската Църква тая се молитва на това място не се чете; понеже в нея много мисли на останалите молитви се повтарят; и понеже служащия архиерей или иерей с нея трудно би успял да прочете положените молитви за времето на великата ектения!<::слав>}.

Благодарим Тя, Господи Боже наш, яко дал еси нам дерзновение во вход святых, иже обновил еси нам в путь новый и живый завесою плоти Христа Твоего! Сподобльшеся убо внити в место селения славы Твоея, внутрь же бывше завесы, и святая святых зрети, припадаем благости Твоей, Владыко: помилуй нас, зане пристрашни и трепетни есмы хотяще предстати святому Твоему жертвеннику и приносити Тебе страшную сию и бескровную жертву о наших гресех и людских неведениих! Ниспосли на ны, Боже, благодать Твою благую и освяти нашя душы, телеса и духи и измени наша помышления ко благочестию, да чистою совестию принесем Тебе милость, мир, жертву хваления.

Скончавшымся диаконством, возглашает Архиерей:

Милостию и щедротами и человеколюбием единороднаго Твоего Сына, с Нимже благословен еси со пресвятым и благим и животворящим Твоим Духом, ныне и присно и во веки веков!

Людие: Аминь!

Архиерей знаменует людей глаголя: Мир всем!

Людие: И духови твоему!

(с. 37)

Диакон: Станем добре! Станем благоговейне! Станем со страхом Божиим и умилением! Миром вонмем святому возношению Богу!

Людие: Милость мира, жертву хваления!

Архиерей тайно молится:

И изобразительне облежащая священному сему таинству покрывала гаданий открыв, явленне нам покажи и мысленная наша очеса необименнаго Твоего света исполни и очистив нищету нашу от всякия скверны плоти и духа достойны нас сотвори страшнаго сего и ужаснаго предстояния! Яко преблагутробен и милостив Бог еси и Тебе славу возсылаем, Отцу и Сыну и Святому Духу, ныне и присно и во веки веков!

Архиерей, мало изшед из олтаря, знаменует людей глаголя:

Любы Бога и Отца, и благодать Господа и Бога и Спаса нашего Иисуса Христа, и причастие и дар пресвятаго Духа буди со всеми вами{<::рус>Сравни 2 Коринт. 13:13.<::слав>}.

Людие: И со духом твоим!

И воздвиг очи свои горе и воздев руце, зря к людем Архиерей возглашает:

Горе имеим ум и сердца!

Людие: Имамы ко Господу!

Архиерей: Благодарим Господа!

И сложив крестообразно руце на персех, мало покланяется людем и возвращается ко святей трапезе.

(с. 38)

Людие поют косно и со сладкопением: Достойно и праведно! (Зри, яко прочих слов: покланятися Отцу... на сей литургии несть!)

Вшед во олтарь, преклонь главу, мало простер руце ко святей трапезе и зря к востоком, Архиерей тайно молится сице, творя благодарение:

Яко воистину достойно есть и праведно, лепо же и должно Тя хвалити, Тя пети, Тебе кланятися, Тя славословити, Тя благодарити, всея твари видимыя же и невидимыя Содетеля, сокровище вечных благ, источника жизни и безсмертия, всех Бога и Владыку, Егоже поют небеса и небеса небес и вся силы их, солнце же и луна и весь звездный лик, земля, море и вся, яже в них, Иерусалим небесный{<::рус>Евр. 12:22, Апок. 21:2.<::слав>}, собор избранных, церковь первородных, написанных на небесех{<::рус>Евр. 12:23, Апок. 21:27.<::слав>}, дуси праведных и пророков, душы мучеников и апостолов, аггели, архаггели, престоли, господствия, начала же и власти и силы страшныя, херувими многоочитии и шестокрылатии серафими, иже двема убо крылома покрывают лица своя, двема ноги и двема летающе взывают друг ко другу{<::рус>Исаия 6:2-3.<::слав>} непрестанными усты, немолчными славословленьми{<::рус>Апок. 4:8.<::слав>}.

Возглас: Победную песнь велелепныя Твоея славы светлым гласом поюще, вопиюще, славословяще, взывающи и глаголюще:

Людие: Свят, свят, свят Господь Саваоф, исполнь небо и земля славы Твоея{<::рус>Исаия 6:3, Апок. 4:8.<::слав>}! Осанна в\ъвышних! Благословен грядый во имя Господне! Осанна в\ъвышних{<::рус>Мат. 21:9, Мар. 11:9-10, Лук. 19:38, Иоан 12:13, Пс. 117:25-26.<::слав>}!

(с. 39)

Архиерей тайно молится:

Свят еси (знаменует дискос), Царю веков и всякия святыни Господи и подателю (знаменует чашу)! Свят и единородный Твой Сын, Господь наш Иисус Христос, Имже вся сотворил еси (знаменует обоя)! Свят же и Дух Твой пресвятый, испытуяй всяческая и глубины Твоя, Боже{<::рус>1 Коринт. 2:10.<::слав>} и Отче! Свят еси, всесильне, страшне, блаже, благутробне, состраждаяй наипаче созданию Твоему! Сотворивый от земли человека по образу Твоему и подобию и даровавый ему райское наслаждение, преступльша же заповедь Твою и отпавша того не презрел еси, ниже оставил еси, Блаже, но наказал еси его яко благутробный отец, призвал еси его законом, наставил еси его пророки! Последи же самаго единороднаго Твоего Сына, Господа нашего Иисуса Христа, послал еси в мир да Сам пришед Свой обновит и воставит образ! Иже сошед с небес и воплотився от Духа Свята и Марии, святыя Приснодевы и Богородицы, спожив же человеком, вся устрои ко спасению рода нашего! Хотя же вольную и животворящую крестом смерть безгрешный за нас, грешных, прияти, в нощь, в нюже предаяшеся, паче же Сам Себе предаяше за мирский живот и спасение (зде вземлет Архиерей шуйцею святый хлеб мало подемь и глаголет тайно), приемь хлеб во святыя и пречистыя и безсмертныя Своя руки, воззрев на небо и показав Тебе, Богу и Отцу, благодарив, благословив, освятив (знаменует святый хлеб, прелагает его в десную руку и держит его мало что возвышь), преломив даде святым и блаженным Своим учеником и апостолом, рек{<::рус>Мат. 26:26, Мар. 14:22, Лук. 22:19, 1 Коринт. 11:23- 24.<::слав>}:

(с. 40)

Возглас: Приимите, ядите, сие есть тело Мое, еже за вы ломимое и раздаемое во оставление грехов{<::рус>Също<::слав>}!

Людие: Аминь!

Архиерей полагает святый хлеб на дискос, вземлет же шуйцею святую чашу мало что подемь, тайно глаголя:

Такожде по вечери вземь чашу и растворив от вина и воды, воззрев на небо и показав Тебе, Богу и Отцу, благодарив, освятив (знаменует чашу), исполнив Духа Свята, даде святым и блаженным Своих учеником и апостолом рек:

Возглас: Пийте от нея вси, сие есть кровь Моя новаго завета, яже за вы и за многия изливаемая и раздаемая во оставление грехов{<::рус>Мат. 26:27-28, Мар. 14:23-24, Лук. 22:20, 1 Коринт. 11:25.<::слав>}! (И поставляет чашу).

Людие: Аминь.

Архиерей тайно:

Сие творите в Мое воспоминание! Елижды во аще ясте хлеб сей и чашу сию пиете, смерть Сына Человеческаго возвещаете и воскресение Его исповедуете, дондеже приидет{<::рус>1 Коринт. 11:25-26, Лук. 22-19.<::слав>}.

Зря ко святей трапезе, диакон возглашает светлейшим гласом: Веруем и исповедуем!

Людие же поют косно со сладкопением: Смерть Твою Господи, возвещаем и воскресение Твое исповедуем!

Архиерей знаменует святый дискос, таже святую чашу и преклонь главу, тайно молится:

Поминающе убо и мы, грешнии, животворящая Его страдания, спасительный крест и смерть, и погребение, и (с. 41) тридневное из мертвых воскресение, и еже на небеса возшествие, и одесную Тебе, Бога и Отца, седение, и второе славное страшное Его пришествие, егда приидет со славою судити живым и мертвым, егда хощет коемуждо отдати по делом его{<::рус>Рим. 2:6.<::слав>} (Пощади нас, Господи Боже!) (трижды) паче же по благутробию Своему, приносим Ти, Владыко, страшную сию и бескровную жертву, просяще да не по грехом нашим, ниже по беззаконием нашим воздаси нам, но по Твоей кротости и неизреченному Твоему человеколюбию презрев и истребив еже на нас рукописание{<::рус>Колос. 2:14.<::слав>}, Твоих рабов, даруеши нам небесная и вечная дарования, ихже око не виде, и ухо не слыша, и на сердце человеку не взыдоша, яже уготова Бог любящым Его{<::рус>1 Коринт. 2:9.<::слав>}, и да не моих ради грехов отринеши людей Твоих, человеколюбче Господи!

Таже поет со сослужащими пресвитеры, мало руце воздев:

Людие во Твои и церковь Твоя молят Тя!

Людие такожде поют в ответ:

Помилуй нас, Господи Боже, Отче Вседержителю!

И паки поет Архиерей со сослужащими: Людие бо Твои...

И паки народ: Помилуй нас...

Такожде и третие поет Архиерей и отвещавает народ вельми косно, яко да возможет Архиерей изглаголати молитву сию тайно:

Помилуй нас, Боже Вседержителю! Помилуй нас, Боже Спасе наш! Помилуй нас, Боже, по велицей милости Твоей и ниспосли на ны и на предлежащыя святыя дары (с. 42) сия Духа Твоего пресвятаго, Господа животворящаго, сопрестольнаго Тебе, Богу и Отцу, и единородному Твоему Сыну, соцарственнаго, единосущнаго же и соприсносущнаго. глаголавшаго в законе и пророцех и новом Твоем завете{<::рус>Евр. 1:1-2. <::слав>}, сошедшаго в виде голубине на Господа нашего Иисуса Христа во Иордане реце и пребывшаго на Нем{<::рус>Мат. 3:16, Мар. 1:10, Лук. 3:22, Иоан. 1:32.<::слав>}, сошедшаго на святых Твоих апостолов в виде огненных язык в горнице святаго и славнаго Сиона в день святыя Пятьдесятницы{<::рус>Деян. 2:1-4.<::слав>}: сего Духа Твоего пресвятаго ниспосли, Владыко, на нас и на предлежащыя дары сия, (таже воздев руце) яко да посетив святым и благим и славным Своим пришествием освятит и сотворит хлеб убо сей тело святое Христа (знаменует святый хлеб).

Диакон, зря сия, глаголет: Аминь!

Архиерей: и чашу сию кровь честную Христа (знаменует святую чашу).

Диакон: Аминь!

Архиерей тайно: Яко да будут всем от них причащающымся во оставление грехов и жизнь вечную!

Диакон: Аминь!

Архиерей: Во освящение душ и телес! Аминь! В плодоношение дел благих! Аминь! Во утверждение святыя Твоея соборныя и апостольския церкви, юже основал еси на камени веры, яко да врата адова не одолеют ей{<::рус>Мат. 16:18.<::слав>}, избавляя ю от всякия ереси и от соблазна делающих беззаконие{<::рус>Псал. 140:9.<::слав>}, сохраняя ю даже до скончания веков! (Знаменует дискос и чашу раздельне).

Диакон: Аминь!

(с. 43)

Таже молится Архиерей (или Иерей) мало воздев руце и преклонь главу мерным гласом, во еже слышану быти стоящым вне олтаря, людие же подпевают многажды: Помяни, Господи Боже наш!

Приносим Ти, Владыко, и о святых Твоих местех, яже прославил еси богоявлением Христа Твоего и посещением пресвятаго Твоего Духа! Наипаче же о святем и славнем Сионе, матери всех церквей, и о яже по всей вселенней святей Твоей соборней и апостольстей церкви: богатыя и ныне дары пресвятаго Твоего Духа подаждь ей, Владыко! Помяни, Господи, и иже в ней святых отцев наших и епископов, иже по всей вселенней православно правящих слово Твоея истины! В первых помяни, Господи Боже наш, преподобнаго отца нашего блаженнейшаго (имярек) Митрополита Софийскаго и Ексарха Болгарскаго (или Высокопреосвященнейшаго Митрополита нашего имярек), старость ему честную даруй, многолетна его сохрани, пасуща людей Твоих во всяком благочестии и честности! Помяни, Господи, еже зде честное пресвитерство и повсюду, еже во Христе диаконство, прочее все служение, весь церковный чин и во Христе братство наше и всех христолюбивых людей! Помяни, Господи, сопредстоящих нам иереев, служащих в сей святый час пред святым Твоим жертвенником в приношении святыя и бескровныя Твоея жертвы, и даждь им и нам слово во отверзение уст наших в славу и похваление всесвятаго имене Твоего! Помяни, Господи, по множеству милости Твоея и мене, смиреннаго и грешнаго и недостойнаго раба Твоего, и посети мя милостию и щедротами, избави же и свободи от гонящих мя, Господи, Господи сил, и не вниди в суд с рабом Твоим, и понеже умножися во мне грех, да (с. 44) преизбыточествует Твоя благодать! Помяни, Господи, и святый Твой жертвенник окружающих диаконов, даруй им житие непорочное, чисто их диаконство соблюди и степены добрыя им снищи{<::рус>1 Тимот. 3:13.<::слав>}! Помяни, Господи, святый Бога нашего град, и царствующий и всякий град и страну и иже православною верою и благоговением живущих в них, мир и утверждение их! Помяни, Господи, православный болгарский народ, правительствующий свгклит и христолюбивое воинство и яже с небесе помощь и победу их! Приими оружие и щит и востани в помощь их{<::рус>Псал. 34:2.<::слав>}, покори им вся воинственныя и варварския языки, исполни их советы, да тихое и безмолвное житие поживем во всяком благочестии и честности{<::рус>1 Тимот. 2:2.<::слав>}! Помяни, Господи, плавающих, путешествующих, странствующих христиан, иже во узах и темницах, В пленениих и изгнаниих, в рудах и мучениих и горьких работах сущих отец же и братий наших, мирное возвращение коегождо их в домы своя! Помяни, Господи, в старости и немощи сущих, болящих, страждущих и от духов нечистых стужаемых, еже у Тебе, Бога, скорое исцеление и спасение их! Помяни, Господи, всякую душу христианскую, скорбящую и обидимую, милости и помощи Тебе, Бога, требующую, и обращение заблуждших! Помяни, Господи, в девстве, благоговении и постничестве пребывающих и иже в горах, вертепех и пропастех земных подвизающихся преподобных отец же и братий наших и иже на всяком месте православных соборы и зде во Христе собор наш! Помяни, Господи, труждающихся и служащих нам отец же и братий наших ради имене Твоего святаго! Помяни, Господи, всех во благое: всех помилуй, Владыко, всем нам примирися! умири множества (с. 46) людей Твоих: разсей соблазны, упраздни брани, утоли раздоры церквей, еретическая востания вскоре разори! Низложи гордыню язык! Возвыси рог христиан православных! Твой мир и Твою любовь даруй нам, Боже Спасе наш, упование всех концев земли! Помяни, Господи, благорастворение воздухов, дожди мирны, росы благия, плодов гобзование, совершенное плодородие и венец лета благости Твоея! Очи бо всех на Тя уповают и Ты даеши пищу им во благовремении, отверзаеши Ты руку Твою и исполняеши всякое животно благоволения{<::рус>Псал. 144:15-16. <::слав>}! Помяни, Господи, плодоносивших и плодоносящих во святых Божиих церквах и поминающих убогия и заповедавших нам поминати их в молитвах! Еще помянути сподоби, Господи, и иже приношения сия принесших во днешний день на святый Твой жертвенник и о нихже кийждо принесе или в помышлении имать и ныне Тебе прочитоваемых! Помяни, Господи, и наших родителей, сродников и други (имярек, зде поминает, ихже хощет)! Сих всех помяни, Господи, ихже помянухом и ихже не помянухом православных! Воздаждь им вместо земных небесная, вместо тленных нетленная, вместо временных вечная по обетованию Христа Твоего, зане живота и смерти область имаши! Еще помянути сподоби, Владыко, и от века Тебе благугодивших святых отец: патриархов, пророков, апостолов, мучеников, учителей, преподобных и всякий дух праведный в вере совершившийся! Помяни, Господи, архаггельский глас глаголющий: Радуйся, благодатная, Господь с Тобою! Благословенна ты в женах{<::рус>Лук. 1:28.<::слав>} и благословен плод чрева твоего{<::рус>Също 1:42.<::слав>}, яко Спаса родила еси душ наших!

(с. 46)

Возгласно: Изрядно пресвятую и преблагословенную пречистую владычицу нашу Богородицу и приснодеву Марию!

И паки поют людие: Помяни, Господи Боже наш!

Архиерей же (или Иерей) молится, якоже прежде:

Святаго Иоанна, славнаго пророка, предтечу и крестителя, святых апостолов, святых пророков и патриархов и праведных, святых мучеников и исповедников! Помяни, Господи Боже, святых отец наших и архиепископов и всякую плоть, ихже помянухом и ихже не помянухом! Тамо их упокой, во стране живых, в царствии Твоем, в наслаждении рая, в недрех Авраама и Исаака и Иакова, святых отец наших, отнюдуже отбеже болезнь, печаль и воздыхание, идеже присещает свет лица Божия и просвещает всегда! Нашу же кончину живота христианскую и благугодную и безгрешную в мире исправи, Господи, собирая нас под ноги избранных Твоих, егда хощеши и якоже хощеши, точию без постыждения и прегрешений, ради единороднаго Твоего Сына, Господа же и Бога и Спаса нашего Иисуса Христа, Той бо есть един безгрешен явивыйся на земли!

Аще Архиерей литургисует, глаголют вси сослужащии Иереи вкупе, аще ли же ни, глаголет сия един служай Иерей:

В первых помяни, Господи, отца и господина нашего, блаженнейшаго (имярек) Митрополита Софийскаго Ексарха Болгарскаго (или Высокопреосвященнейшаго Митрополита нашего имярек), егоже даруй святей Твоей церкви в мире, цела, честна, здрава, долгоденствующа, право правяща слово Твоея истины!

Диакон же зря к людем возглашает:

(с. 47)

И о мире и благостоянии всего мира и святых Божиих церквей, и о нихже кийждо принесе или в помышлении имать, и о предстоящих людех, и о всех и за вся!

И абие за сим возглас Архиереа (или Иереа): Даждь и нам, и им яко благ и человеколюбец Владыка!

Людие поют: Ослаби, остави, прости, Боже, прегрешения наша вольная же и невольная, яже в ведении и не в ведении!

Архиерей: Благодатию и щедротами и человеколюбием Христа Твоего, с Нимже благословен еси и препрославлен с пресвятым и благим и животворящим Твоим Духом, ныне и присно и во веки веков!

Людие: Аминь!

Архиерей (или Иерей) знаменует людей: Мир всем!

Людие: И духови твоему!

Диакон же изшед северными дверьми и став на обычнем месте солеи с лицем к народу, глаголет диаконства сия, ничтоже людем отвещавающым:

Паки и паки и выну миром Господу помолимся!

О принесенных и освященных честных, небесных, неизреченных, пречистых, славных, страшных, ужасных, божественных дарех Господу Богу нашему помолимся!

Яко да Господь Бог наш, приемь я во святый и пренебесный, мысленный и духовный Свой жертвенник в\ъвоню благухания, возниспослет нам божественную благодать и дар пресвятаго Духа помолимся!

Соединение веры и причастие пресвятаго Его и покланяемаго Духа испросивше, сами себе и друг друга и весь живот наш Христу Богу нашему предадим!

(с. 48)

Людие: Тебе, Господи!

Сим глаголемым, Архиерей (или Иерей) тайно молится:

Боже и Отче Господа и Бога и Спаса нашего Иисуса Христа, великоимените Господи, блаженное естество, независтная благосте, всяческих Боже и владыко, сый благословен во веки веков, седяй на херувимех и славимый от серафим, Емуже предстоят тысящы тысящ и тмы тем{<::рус>Дан. 7:10.<::слав>} святых аггел и архаггел воинств, принесенныя убо Тебе дары, даяния, плоды в\ъвоню благухания приими, яже освятити и совершити сподобил еси, Блаже, Благодатию Христа Твоего и пресвятаго Твоего Духа! Освяти, Владыко, нашя душы и телеса и духи и осяжи помышления, и истяжи совести: и иждени от нас всякую мысль лукавую, всякий помысл студный, всякую похоть и помышление срамное, всякое слово неподобное, всякую зависть и суемудрие и лицемерие, всякую лжу, всякую лесть, всякое искушение житейское, всякое любостяжание, всякое тщеславие, всякую злобу, всякую ярость, всякий гнев, всякое злопомнение, всякую хулу, всякое сребролюбие и нерадение, всякое движение плоти же и духа, отчужденное воли святыни Твоея!

Возглас: И сподоби нас. Владыко, человеколюбче Господи, со дерзновением неосужденно чистым сердцем, душею просвещенною, непостыдным лицем, освященныма устнама смети призывати Тебе, Иже в небесех святаго Бога Отца, и глаголати:

Людие: Отче наш, Иже еси на небесех, да святится имя Твое, да приидет царствие Твое, да будет воля Твоя, яко на небеси, и на земли! Хлеб наш насущный даждь нам днесь! И остави нам долги нашя, якоже и (с. 49) мы оставляем должником нашым! И не введи нас во искушение, но избави нас от лукаваго{<::рус>Мат. 6:9-13, Лук. 11:2-4. <::слав>}!

Архиерей (или Иерей) молится в себе глаголя:

И не введи нас во искушение, Господи, Господи сил, ведый немощь нашу, но избави нас от лукаваго и от дел его, и от всякаго озлобления и козней его имене ради Твоего святаго, нареченнаго на нашем смирении!

Возглас: Яко Твое есть царство и сила и слава, Отца и Сына и Святаго Духа, ныне и присно и во веки веков!

Людие: Аминь!

Архиерей (или Иерей): Мир всем!

Людие: И духови твоему!

Диакон: Главы нашя Господеви приклоним!

Людие: Тебе, Господи!

Архиерей (или Иерей) тайно: Тебе приклонихом раби Твои, Господи, выи нашя пред святым Твоим жертвенником, чающе от Тебе богатыя милости! Богатую и ныне Благодать Твою и благословение Твое ниспосли нам, Владыко, и освяти нашя душы и телеса и духи, яко да достойни Будем причастницы и общницы святых Твоих таин во составление грехов и жизнь вечную!

Возглас: Ты бо покланяемь и славимь еси, Боже наш, и единородный Твой Сын и Дух Твой пресвятый, ныне и присно и во веки веков!

Людие: Аминь!

Таже знаменует Архиерей (или Иерей) святыя дары изшед на солею глаголет к людем благословение сие воздетыми руками:

(с. 50)

Да будут благодать и милости святыя и единосущныя, несозданныя и нераздельныя и покланяемыя Троицы со всеми вами!

Людие: И со духом твоим!

Диакон зря к людем и воздев десную руку глаголет:

Со страхом Божиим вонмем!

Архиерей (или Иерей) возвышает святый хлеб и глаголет в себе молитву сию (бывает же в храме молчание велие, людем приклоншым главы своя, дондеже Архиерей молится):

Святый, Иже во святых почиваяй, Господи, освяти нас словом Твоея благодати и наитием пресвятаго Духа Твоего! Ты бо рекл еси, Владыко: Святи судите, яко Аз свят есмь, Господь Бог ваш!{<::рус>Лев. 19:2, Петр. 1:15-16; ср. Мат. 5:48.<::слав>}

И еще молитву сию: Непостижимый Боже Слове, Отцу и пресвятому Духу единосущне, соприсносущне и нераздельне, приими чистую песнь во святых Твоих бескровных жертвах с херувимы и серафимы и от мене, грешнаго, вопиюща и глаголюща:

Возглас: Святая святым!

Людие: Един свят един Господь Иисус Христос во славу Бога Отца со Святым Духом, Емуже слава во веки веков!

Диакон зря к людем: О спасении и заступлении блаженнейшаго отца нашего (имярек) Митрополита Софийскаго и Ексарха Болгарскаго (или Высокопреосвященнейшаго Митрополита нашего имярек) и о всякой души скорбящей и озлобленней, милости и помощи Божия требующей и о (с. 51) обращении заблуждших, исцелении болящих, избавлении плененных, упокоении преждепочивших отец же и братий вси прилежно рцем: Господи, помилуй!

Людие: Господи, помилуй! (12)

Глаголющу диакону сия, Архиерей (или Иерей) преломляет святый хлеб в две части, полагая паки на дискос держимую шуйцею часть, держимую же десницею еще преломляет в две части, от нихже часть с печатию КА полагает на дискос, а другую с печатию ХС влагает во святый потир, глаголя тайно:

Соединение пресвятаго тела и честныя крове Господа и Бога и Спаса нашего Иисуса Христа!

Присовокупляет же и еще: Соединишася и освятишася и совершишася святыя дары сия во имя Отца и Сына и Святаго Духа, Емуже слава и держава во веки!

Таже преломляет и часть святаго хлеба, на нейже печати ИС и НИ, глаголя: Се агнец Божий, Сын Отечь, вземляй грех мира{<::рус>Иоан 1:29 и 36, Исаия 53:5 и 7.<::слав>}, закланный за живот мира и спасение{<::рус>Пасажът оттук до диаконски възглас <::слав>«В мире Христове воспоим»<::рус> гоняма в гръцкия текст, който имаме под ръка (издание на Александрийската патриаршеска печатница от 1931 година); няма го и в превода на св. Евтимия Търновски. Обаче всее пак го даваме, защото го намираме не само у игумена Филипа, но и в немския превод (<::лат>Виblиоthеk dеr Киrсhеnвtеr, <::рус>т.<::лат> В <::рус>на първата серия, стр. 116-117, който безспорно сонаправен по най-древните ръкописи на Иаковата литургия.<::слав>}!

Раздробляет же части ИС, НИ и КА, во еже довольну быти всем хотящым причаститися, глаголя: Святая часть Христова, исполнь благодати и истины Отца и Святаго Духа, Емуже слава и держава во веки веков!

Скончанну бывшу пению « Господи, помилуй» (12), глаголет диакон зря к востоком: Господи, благослови!

(с. 52)

Архиерей: Господь благословит ны и неосужденны сохранит причащением пречистых даров Его, ныне и присно и во веки веков!

Людие: Аминь!

Диакон паки: Господи, благослови!

Архиерей: Господь благословит и сподобит нас непорочными персты взимати разжженный угль и влагати во уста верных{<::рус>Исаия 6:6-7.<::слав>} во очищение и обновление душ же и телес их, ныне и присно и во веки веков!

Людие: Аминь!

Архиерей же (или Иерей) обращься к людем возглашает:

Вкусите и видите, яко Христос Господь, раздробляемый и неразделяемый, верным раздаваемый и неиждиваемый во оставление грехов и жизн вечную, ныне и присно и во веки веков!

Людие: Аминь!

Таже диакон к людем: В мире Христове воспоим!

По сем диакони входят во олтар малыми дверьми, людие же поют причастный стих: Вкусите и видите, яко Христос Господь! Аллилуиа!

Зде затворяют царския двери и завесу ко причащению священнослужителей. Станут же сослужащии окрест святыя трапезы благоговейно и внемлют молитве Архиереа пред причащением:

Владыко Христе Боже наш, небесный хлебе, пище всего мира, согреших на небо и пред Тобою и несмь достоин причаститися святых и пречистых Твоих (с. 53) таинств. Но Твоею благостию и неизреченным долготерпением достойна мя сотвори и неосужденна и непостыдна причаститися пресвятаго тела и честныя крове во оставление грехов и жизнь вечную!

И причащается Архиерей (или Иерей) святаго тела глаголя в себе: Тело Христово!

Причастився сам, Архиерей преподает служащым Иереем и диаконом святое тело, глаголя коемуждо: Тело Христово! А приемляй по обычаю на длани своя отвещавает: Аминь!

Таже поемлет Архиерей святую чашу с платом и приобщается, глаголя в себе: Кровь Христова чаша жизни! Тожде глаголет приобщая от чаши сослужащих Иереев и диаконов, они же отвещавают: Аминь!

ЗРИ, да части святаго тела Христова, яже на дискосе, никакоже по причащении священнослужителей в потир вложиши!

Скончавшуся песнопению причастнаго стиха, открывают завесу и царския врата, диакон же став у десныя страны святыя трапезы глаголет: Господи, благослови!

Архирей (или Иерей) подает чашу диакону глаголя:

Слава Богу освятившему и освящающему всех нас!

Диакон же приемля от Архиереа (или Иереа) святую чашу, глаголет: Вознесися на небеса, Боже, и по всей земли слава Твоя{<::рус>Псал. 56:6, 107:6.<::слав>}, и царство Твое пребывает во веки веков!

Архиерей (или Иерей): Благословенно имя Господа Бога нашего во веки веков{<::рус>Също, 71:17, 112:2.<::слав>}!

(с. 54)

Таже вземлет Архиерей (или Иерей) дискос со святым хлебом, диакон же исходит с чашею во святыя двери и показуя ю людем возглашает: Со страхом Божиим приступите!

Людие поют: Благословен грядый во имя Господне{<::рус>Псал. 117:26, Мат. 21:9, Мар. 11:9, Лук. 19:38, Иоан. 12:13.<::слав>}! Исполни уста моя хваления, Господи, и радости исполни устне мои, яко да воспою славу Твою{<::рус>Псал. 70:8, 50:17.<::слав>}!

И станет Архиерей с дискосом во дверех, диакон же с чашею пред иконою Божия Матере. Причастницы из мирян (аще суть) подходят со смирением и благоговением ко Архиереови прежде, иже коемуждо их глаголет: Тело Христово! и влагает десницею часть святаго тела во уста, христианин же отвещавает: Аминь! и потребляет восприятую частицу; по сем подходят к диакону, иже глаголет коемуждо их: Кровь Христова чаша жизни! и подает чашу им отпити, христианин же отвещавает: Аминь! и причащается от чаши честныя крове Христовы. (В Закинфе же по причащении священнослужителей влагают частицы святаго тела Христова в потир и тако причащают мирян лжицею, якоже есть обычай на литургиах Василиа Великаго, Иоанна Златоустаго и преждеосвященных даров).

Скончавшуся причащению, Архиерей (или Иерей) благословляет людей дискосом, глаголя: Спаси, Боже, люди Твоя и благослови достояние Твое!

Людие поют: благодарим Тя, Христе Боже наш, яко сподобил еси нас причаститися тела и крове Твоея во оставление грехов и в жизнь вечную! Неосужденны нас сохрани, молимся, яко благ и человеколюбец!

(с. 55)

По причащении людей входят Архиерей же и диакон во святый олтарь и полагают святая на святую трапезу. Архиерей влагает частицы святаго хлеба (аще суть) от дискоса в потир со всяким опасством и приим кадильницу кадит святыя тайны, глаголя тайно молитву сию:

Возвеселил еси нас, Боже, соединением Твоим и Тебе приносим песнь благодарения, плод устен, исповедающих благодать Твою, с кадилом сим! Да взыдет же пред Тя, Боже, и да не возвратится вотще, но даруй нам его ради благухание пресвятаго Твоего Духа, миро пречистое и неотемлемое! Исполни уста наша хваления и устне нашя радования и сердце радости и веселия во Христе Иисусе Господе нашем, с Нимже благословен еси со пресвятым Твоим Духом, ныне и присно и во веки веков!

Един от Иереев вземлет святую чашу, диакон же дискос и относят я на святый жертвенник без каждения и ничтоже глаголюще. Таже свивают антиминс и диакон, изшед северными дверьми и став на своем месте на солеи с лицем к народу, глаголет:

Паки и паки, выну миром Господу помолимся! Яко да будет нам причащение святынь Его во отгнание всякия лукавыя вещи, в напутие живота вечнаго, во общение и дар Святаго Духа помолимся! Пресвятую, пречистую, преславную, благословенную Владычицу нашу Богородицу и приснодеву Марию со всеми святыми и праведными помянувше, сами себе и друг друга и весь живот наш Христу Богу предадим!

Людие: Тебе, Господи!

Сия диакону глаголющу, Архиерей (или Иерей) стоя пред святою трапезою тайно молится сице:

(с. 56)

Боже, многаго ради и неизреченнаго благутробия снишедый к немощи раб Твоих и сподобивый нас причаститися сея небесныя трапезы, да не осудиши нас, Владыко, грешных, о причащении пречистых Твоих таин, но сохрани нас, Блаже, во святыни, яко да Достойни бывше пресвятаго Твоего Духа обрящем часть и наследие со всеми святыми от века Тебе благугодившими во свете лица Твоего! Щедротами единороднаго Сына Твоего, Господа же и Спаса нашего Иисуса Христа, с Нимже благословен еси со пресвятым и благим и животворящим Твоим Духом, ныне и присно и во веки веков!

Возглас: Яко благословися и святися и прославися всечестное и великолепое святое имя Твое, Отца и Сына и Святаго Духа, ныне и присно и во веки веков!

Людие: Аминь!

Архиерей (или Иерей) знаменует людей: Мир всем!

Диакон же абие глаголет: Главы нашя Господеви приклоним!

Людие: Тебе Господи! Архиерей (или Иерей) глаголет тайно молитву:

Боже великий и дивный, призри на равы Твоя, яко Тебе выи приклонихом, и простри руку Твою державную, исполненную благословении, и благослови люди Твоя и сохрани достояние Твое, яко да присно и всегда славим Тя, единаго живаго и истиннаго Бога нашего, святую и единосущную Троицу, Отца и Сына и Святаго Духа!

Возглас: Тебе бо подобает и долженствует от всех нас всякое славословие, честь, поклонение и благодарения, Отцу и Сыну и Святому Духу, ныне и присно и во веки веков!

Людие: Аминь!

(с. 57)

Диакон: С миром Христовым изыдем! Архиерей (или Иерей) изшед из олтаря святыми дверьми и став среди народа, глаголет молитву сию зря к востоком:

От силы в силу шествующе и всю в храме Твоем исполнивше божественную службу и ныне молимся Тебе, Господи Боже наш, совершеннаго человеколюбия Твоего сподоби нас! Исправи наш путь, укорени нас в страсе Твоем, всех помилуй и небеснаго Твоего царствия достойны покажи во Христе Иисусе Господе нашем, с Нимже Тебе подобает слава, честь, держава, купно со пресвятым Духом, ныне и присно и во веки веков!

Людие: Аминь!

Диакон: Отпущаетеся с миром!

Архиерей (или Иерей): Благословися Бог, благословляяй и освящаяй нас причащением святых и пречистых Своих таин, ныне и присно и во веки веков! Аминь!

И идут людие во своя си, Архиерей же и сослужившии ему совлачаются святых одежд; такожде и диакон по потреблении святых таин, и идут вси во своя си благодаряще Бога.

Конец и Богу слава!
