<::лат>  OCR:

<::рус>  Библиотека святоотеческой литературы

<::лат>  http://orthlиb.rу

<::слав>

(с. тч~а об.)

[глава м~ф] ТРИОДИОНЪ СИЕСТЬ ТРИПЕСНЕЦЪ

с богом святым,

обдержай подобающее ему последование.

%(Неделя, в нюже чтется священное и святое евангелие, притчи мытаря и фарисеа.%)

В субботу вечера, на малей вечерни, стихиры воскресны, и Богородицы по обычаю. На велицей вечерни, по предначинательном псалме, стихословим: Блажен муж: а~-ю кафисму всю. На Господи воззвах, поставим стихов и~: и поем осмогласника стихиры воскресны г~: и анатолиевы д~: и триоди самогласны две, повторяюще а~-ю, глас а~: Не помолимся фарисейски: в~- я, Фарисей тщеславием: Слава, глас и~: Вседержителю Господи: И ныне, Богородичен а~-й настоящаго гласа. На литии стихира храма. Слава, глас г~: Мытаря и фарисеа: И ныне, Богородичен, воскресн, в тойже глас. На стиховне стихиры осмогласника по алфавиту. Слава, глас е~: Отягченныма очима моима: И ныне, Богородичен, в тойже глас: Храм и дверь еси: Тропарь: Богородице Дево: глаголется трижды. и бывает благословение хлебов, и раздаяние: и чтение в посланиих апостольских. [Аще же несть бдения, по Ныне отпущаеши, глаголем тропарь воскресн: Слава, и ныне, Богородичен его. (с. сч~в) На повечерии, по Достойно и по отче наш, кондак триоди един: Сице глаголем и в неделю блуднаго, и мясопустную, и сыропустную.]

[зри] Ведомо буди: Яко последование прилучившагося святаго в неделю сию, и блуднаго, поем в пяток на повечерии, аще токмо не случится коего великаго святаго память.

На утрени по шестопсалмии: Бог Господь, во глас осмогласника: и глаголем тропарь воскресн, дважды. Слава, и ныне, Богородичен а~-й: и обычное стихословие. седальны осмогласника. и чтение в толкованиих евангелиа луки настоящаго дне: Человека два внидоста в церковь: и прочая словеса торжественная. По непорочнах тропари: Ангельский собор: впакои, степенна и прокимен гласа. Всякое дыхание: и евангелие воскресно. Воскресние Христово: псалом н~. Слава, глас и~: Покаяния отверзи ми двери: И ныне, Богородичен: На спасения стези: Таже, глас з~: Помилуй мя Боже: Множества содеянных: Посем диакон, или иерей глаголет молитву: Спаси Боже люди твоя: мы же, Господи помилуй: в~и. Таже канон воскресн осмогласника со ирмосом на д~: и крестовоскресный на в~: и Богородицы на в~, и триоди на з~, глас з~, творение георгиа. Катавасиа: Отверзу уста моя: По г~-й песни, седален глас д~. Подобен: Скоро предвари: Смирение вознесе: Слава: Смирение древле: И ныне, Богородичен: Скоро приими: По з~-й песни,

Кондак, глас г~. Подобен: Дева днесь:

Воздыхания принесем мытарская Господеви, и к нему приступим грешнии яко владыце: хощет бо спасения всех человеков. (с. тч~в об.) оставление подает всем кающымся: нас бо ради воплотися Бог сый отцу собезначальный.

И икос. и чтем пролог, или синаксарий. [зри] [Сице долженствует пролог прежде яко обычай читати, потом же синаксарий триоди, даже до недели всех святых.] По ф~-й песни, ексапостиларий воскресный: Слава, триоди, подобен: Со ученики: Высокоречия убежим: И ныне, Богородичен. Подобен: Творец создания: На хвалитех, осмогласника д~: и триоди самогласны д~, глас. л~: Не помолимся фарисейски: и Фарисей тщеславием: писаны на вечерни. и глас г~, с припевы: а~, Воскресни Господи Боже мой: Мытаря и фарисеа: в~, Исповемся тебе Господи: Фарисеа велехвальный глас: Слава, глас и~: От дел похваленьми: И ныне: Преблагословенна еси: Славословие великое. По трисвятом тропарь воскресн точию: Ектении, и отпуст, и обычная литиа в притворе, в нейже поем: Слава, и ныне, стихиру утреннюю евангельскую. И час а~-й. На а~-м часе, тропарь воскресн. По трисвятом, кондак триоди.

[зри] Подобает ведати: Яко стихиры вся а~и утренния евангельския, от сея настоящия недели, и даже до всех святых, на литиах утренних поются в притворе, на Слава, и ныне.

[зри] Ведомо же буди: Яко от сея недели начинаем чести в притворе, по отпусте литии, оглашения святаго отца нашего феодора студита. И аще тамо есть игумен, чтутся от него: Аще же ни, то от екклисиарха, стоящым и со вниманием послушающым братиям. [По скончании же чтения, глаголем тропарь преподобнаго феодора, глас и~: Православия наставниче: (с. тч~г) без\ Богородична.] и совершенный отпуст. На литургии, блаженна осмогласника на з~: и триоди песнь з~-я на д~. По входе тропарь воскресн, и храма Богородицы, или храма святаго. Посем слава, кондак триоди: И ныне, храма Богородицы: А идеже несть храма Богородицы, глаголем Слава, кондак храма святаго: И ныне, триоди. Христова же храма тропаря и кондака не глаголем. Прокимен гласа. Апостол к тимофею, зачало сч~з: Чадо тимофее, последовал еси моему учению: Аллилуиа гласа. Евангелие луки, зачало п~ф: Человека два внидоста: Причастен: Хвалите Господа с небес: [зри] Вестно буди, яко от днесь чтется апостол и евангелие, по субботам, прежде ряд субботы, потом святаго, до недели всех святых.

[зри] Подобает ведати: яко в сей седмице иномудрствующии содержат пост, глаголемый арцивуриев. Мы же монаси на кийждо день, се же в среду и пяток, вкушаем сыр и яица, в ф~-й час. Миряне же ядят мясо, развращающе онех веление толикия ереси.

[зри]{комм.} Аще случится праздник сретения господня в субботу мясопустную:

Служба умерших поется в гробнице вся, вечер и утро. Аще ли несть гробницы, поется в сию субботу пред\ неделею о блудном, а в субботу мясопустную поется служба праздника единаго.

(с. тч~г об.)

%(%(Неделя, в нюже чтется священное и святое евангелие, притчи блуднаго сына.%)

%)В субботу вечера, на малей вечерни, стихиры воскресны, и Богородицы по обычаю. На велицей вечерни, по обычном стихословии, На Господи воззвах, стихиры на ч~: воскресны г~, и анатолиевы г~, и триоди д~, Повторяюще сия, глас а~: В безгрешную страну: Познаим братие: Слава, глас в~: О коликих благ окаянный: И ныне, Богородичен а~-й, гласа: Вход. Свете тихий: Прокимен: Господь воцарися: На литии по обычаю стихира храма. Слава, глас д~: Яко блудный сын: И ныне, Призри на моления: На стиховне осмогласника по алфавиту. Слава, глас з~: отеческаго дара расточив богатство: И ныне, Творец и избавитель мой: Отпустительный: Богородице Дево: трижды, и прочее последование бдения, яко обычно На утрени, на Бог Господь, тропарь воскресн дважды, и Богородичен. обычныя кафисмы, и седальны. и чтение в толкованиих евангелиа луки: притча о блудном сыне, и прочая торжественная словеса, и полиелей: обычныя два псалма. Припеваем же к сим и третий псалом: На реках вавилонских, со аллилуиею красною, и чтение. Степенна, и прокимен гласа. Всякое дыхание: Евангелие утреннее: Таже, Слава, глас и~: Покаяния отверзи ми двери: И ныне, Богородичен: Подобен: На спасения стези: Таже глас з~: Помилуй мя Боже: Множества содеянных: яко предписася в неделю мытареву. И молитва: Спаси Боже люди твоя: (с. тч~д) Канон воскресн, со ирмосом на д~: и крестовоскресных два, и Богородицы два: и триоди канон, глас в~, на з~. Катавасиа: Моисейскую песнь: По г~-й песни, седален, глас а~. Подобен: Гроб твой: Об\ъятия отча: Слава, тойже: И ныне, подобен: Безневестная чистая Богородице Дево: По з~-й песни,

Кондак, глас г~. Подобен: Дева днесь:

отеческия славы твоея удалихся безумно, в злых расточив, еже ми предал еси богатство. темже ти блуднаго глас приношу: согреших пред\ тобою отче щедрый: приими мя кающася, и сотвори мя яко единаго от наемник твоих.

И икос, и чтем синаксарий. По ф~-й песни, ексапостиларий осмогласника, таже настоящий триоди: Подобен: Жены услышите: Богатство еже ми дал еси: Слава, иный. Подобен: Расточих богатство: И ныне, Богородичен. Подобен: Святая Мати Дево: На хвалитех стихиры октоиха воскресны д~, и анатолиев а~: и триоди самогласны г~, глас в~: Блуднаго глас приношаю ти Господи: с припевы обычными. Слава, глас з~: отче благий: И ныне, Преблагословенна еси: Славословие великое. По трисвятом тропарь воскресн, ектении, и отпуст. и обычная литиа, на нейже поется, Слава, и ныне, стихира евангельская: и чтутся оглашения, и час а~- й в притворе. На часех, глаголем тропарь и кондак, яко предписася в неделю мытареву: и совершенный отпуст. На литургии, блаженна октоиха, на з~: и триоди песнь з~-я, на д~. По входе тропарь, и кондак, глаголем, якоже пред\ъиз\ъявися в неделю мытареву. Прокимен апостола по гласу. Апостол к коринфяном, зачало рл~е: Вся ми леть суть: Аллилуиа гласа. Евангелие (с. тч~д об.) луки, зачало о~ф: Человек некий име два сына: Причастен: Хвалите Господа с небес:

[зри] Подобает ведати: Яко в седмице мясопустной Аллилуиа не поем, оставляем же и едину кафисму псалтира от утрени, и глаголем сию на вечерни. не поется же и междочасие, и канон молебный пресвятей Богородице поемый на повечерии: а повечерие поется малое. Такожде творим и в седмице сырной, разве среды и пятка: но о сем всем тамо, указа зри. прочитаем же в сей недели в кийлибо день на утрени слово святаго макариа, о четыредесятнице, и н~-це, егоже начало: Чадца моя, радуется сердце мое вас ради:

%(В субботу мясопустную память совершаем всех от века усопших православных Христиан, отец и братий наших.%)

В пяток вечера, по предначинательном псалме и обычной кафисме, на Господи воззвах, ставим стихов з~. и поем октоиха стихиры мученичны г~, настоящаго гласа: и триоди подобны г~, глас и~. Подобен: Во едеме рай: От века мертвых: Слава, глас и~: Плачу и рыдаю: И ныне, Богородичен а~-й гласа. Вместо же прокимена поем Аллилуиа, во глас и~. Стих: Блажени, яже избрал: Стих: Душы их во благих: На стиховне мученчен гласа, и два мертвена иоанна дамаскина. Припевы же припеваем вышереченныя: Блажени яже избрал: и, душы их во благих: (с. тч~е) Слава, глас з~: Начаток ми и состав: И ныне, глас тойже: Молитвами рождшия тя Христе: Ныне отпущаеши:

Тропарь, глас и~:

Глубиною мудрости человеколюбно вся строяй, и полезное всем подаваяй, едине содетелю, упокой Господи, души раб твоих: на тя бо упование возложиша, творца и зиждителя и Бога нашего.

Слава, и ныне, Богородичен, глас тойже:

Тебе и стену, и пристанище имамы, и молитвенницу благоприятну к Богу: егоже родила еси Богородице безневестная верных спасение.

Ектениа, и отпуст. По отпущении вечерни, творим паннихиду за усопших. И поем канон рядоваго гласа мертвых. На повечерии, по Достойно кондак со святыми упокой: На утрени, по шестопсалмии, Аллилуиа, во глас и~: Стих а~-й: Блажени яже избрал, и приял еси Господи. Стих в~-й: Память их в род и род. Стих г~-й: Душы их во благих водворятся. Тропарь: Глубиною мудрости: дважды. Слава, и ныне, Богородичен: Тебе и стену, и пристанище: и обычное стихословие, и седальны октоиха. Чтутся же и словеса о мертвых, к коринфяном в а~-м послании. Поются же и непорочны на две статии: с припевом: Благословен еси Господи: во глас е~. На славах Аллилуиа не поем, но поем конец: Яко аще бы не закон твой: трижды. и по нем ектениа: Паки и паки миром Господу помолимся. Лик: Господи помилуй, единожды. Еще молимся о упокоении душ усопших рабов божиих праотец, отец, и братий наших, зде лежащих, и повсюду православных Христиан: и о еже (с. тч~е об.) проститися им всякому прегрешению вольному же и невольному. Господи помилуй, единожды. Яко да Господь Бог учинит душы их, идеже праведнии упокояются. Господи помилуй, единожды. Милости божия, царства небеснаго, и оставления грехов их, у Христа безсмертнаго царя и Бога нашего просим. Лик: Подай Господи. Иерей: Господу помолимся. Мы же: Господи помилуй, м~, тихогласно. Иерей глаголет молитву: Боже духов, и всякия плоти: И возглас: Яко ты еси воскресние: Таже поет правый лик в~-ю статию: Твой есмь аз: На нейже припев: Спасе спаси мя. На конец: Жива будет душа моя: трижды. По непорочных, тропари их, глас е~. Припев: Благословен еси Господи: Святых лик обрете: и прочая. Посем ектениа о усопших преждеписанная. и по возгласе седален, глас е~: Покой Cпасе наш: Слава, и ныне, Богородичен: От Девы возсиявый: и чтение о усопших. Стихословим же и Господеви поем: Каноны же поем святаго обители, со ирмосом на з~: и триоди на и~, глас и~. Катавасиа: Песнь возслем людие: Поется же и в~-я песнь триоди, на и~. Припев, за упокой. Стихи же глаголем, колико их есть. А яже во псалтири в~-я песнь, тоя не глаголем, но прочыя глаголем. По г~-й песни, ектениа обычная, и седален триоди, глас е~. Подобен: Собезначальное: Нас ради претерпевый крест и смерть: Слава, тойже: И ныне, Богородичен: Скорый твой покров: и чтение. По з~-й песни: ектениа за упокой, яко предписася.

Таже кондак, глас и~:

Со святыми упокой Христе душы рабов твоих, идеже несть болезнь, ни печаль, ни воздыхание, но жизнь безконечная.

(с. тч~з)

И икос. и чтем синаксарий. По ф~-й песни, ектениа обычная. Таже светилен: Живыми и мертвыми: Слава: упокой рабы твоя: И ныне: Марие богоневесто: На хвалитех стихиры триоди на д~, глас и~. Подобен: Во едеме рай: Приидите прежде конца: Слава, глас в~: Яко цвет увядает: И ныне: Радуйся Марие Богородице: Посем ектениа: Исполним утреннюю молитву нашу: Таже на стиховне покойный, кир феофана, глас з~, октоиха, Слава, глас тойже: Болезнь адаму бысть: И ныне: Ты еси Бог наш: Таже, Благо есть: Трисвятое, по отче наш: тропарь: Глубиною мудрости: Слава, и ныне: Тебе и стену и пристанище: И по обычной ектении, иерей: Сый благословен: и прочая. и час а~-й, и отпуст. На часех, глаголем тропарь и кондак за упокой. На литургии, блаженна триоди песнь г~-я, и з~-я. По входе тропарь: Глубиною мудрости: Слава, кондак: Со святыми упокой: И ныне: Тебе и стену и пристанище: Прокимен, глас з~: Душы их во благих водворятся. Стих: К тебе Господи воздвигох душу мою: Апостол к коринфяном, зачало рм~з: Вся ми леть суть: Другий за упокой, к солуняном, зачало с~о: Не хощу вас не ведети: Аллилуиа, глас з~: Блажени яже избрал: Евангелие дне, луки, зачало р~е: Рече Господь: блюдите, да не прельщени будете: Другое, иоанна, зачало з~и: Рече Господь ко пришедшым к нему иудеем: Причастен: Блажени яже избрал:

[зри] Ведати же подобает: Яко сия служба непременно бывает и в субботу святыя н~-цы. Аще ли же прилучится храм некоего святаго, или святыя в сей день, и служба субботы поется в гробнице токмо, а во храме поется служба храма.

(с. тч~з об.)

%(Неделя мясопустная.%)

В субботу вечера, на малей вечерни, стихиры воскресны, и Богородицы, по обычаю. На велицей вечерни, по обычном псалме: Блажен муж: кафисма вся. На Господи воззвах, ставим стихов и~. воскресны г~, и анатолиевы г~: и триоди подобны д~, глас з~. Подобен: Всю отложивше: Егда хощеши приити: Слава, глас и~: Егда поставятся престоли: И ныне, Богородичен а~-й гласа. Вход, Прокимен дне. На литии стихира храма. Слава, глас з~: Господни разумевше заповеди: И ныне: Под\ кров твой владычце: На стиховне, стихиры октоиха по алфавиту. Слава, глас и~: увы мне мрачная душе: И ныне: Безневестная Дево: По трисвятом тропарь: Богородице Дево радуйся: трижды, с пением: и благословение хлебов, по обычаю: и чтение. На утрени, на Бог Господь, тропарь воскресн дважды: и Богородичен а~-й. и обычныя кафисмы, и седальны воскресны октоиха, и Богородичны их: и чтение в толкованиих евангелиа матфеа, егоже начало: Страшен есть день он: Полиелей, впакои гласа, и чтение словес торжественных: и прочее, яко предписася, лист тч~з на обор. Степенна гласа. Прокимен, и евангелие воскресно, и прочая. Канон воскресн со ирмосом на д~: и Богородицы на два: и триоди глас з~, на и~. Катавасиа: Помощник и покровитель: По г~-й песни, седален триоди, глас з~: Помышляю день страшный: Слава: Во юдоли плача: И ныне: упование мира: и чтение. По з~-й песни,

Кондак, глас а~.

Егда приидеши Боже на землю со славою, и трепещут (с. тч~з) всяческая, река же огненная пред\ судищем влечет, книги разгибаются, и тайная являются: тогда избави мя от огня неугасимаго, и сподоби мя одесную тебе стати, судие праведнейший.

И икос, и чтем синаксарий. По ф~-й песни, светилен воскресн, и триоди. Подобен: Со ученки взыдем: Страшный день суда: Слава: Се день грядет: И ныне: Час испытания: На хвалитех стихиры воскресны октоиха д~: и анатолиев а~: и триоди д~: глас з~, самогласен. Припев: Всякое дыхание: Помышляю день оный и час: Припев: Исповемся тебе Господи: глас тойже: О каковый час тогда: глас и~. Припев: Возрадуюся и возвеселюся о тебе: Даниил пророк: глас а~-й. Припев: Воскресни Господи Боже мой: Пред\ъочистим себе братие: Слава, паки туюжде стихиру: И ныне: Преблагословенна еси: Славословие великое. По трисвятом тропарь воскресн. Ектении и отпуст, и обычное исхождение в притвор. Слава, и ныне, стихира евангельская, и оглашение студитово, и час а~-й: На а~-м часе, тропарь воскресн. По трисвятом кондак триоди, и прочее, и совершенный отпуст. На литургии, блаженна октоиха гласа, на з~: и от канона триоди песнь з~, на д~. По входе тропари глаголем, якоже указася в неделю фарисееву. Прокимен, глас г~: Велий Господь наш, и велия крепость его: Стих: Хвалите Господа, яко благ псалом: Апостол к коринфяном, зачало р~м: Брашно нас не поставит пред\ богом: Аллилуиа, глас и~: Приидите возрадуемся Господеви: Стих: Предварим лице его во исповедании: Евангелие матфеа, зачало р~з: Рече Господь: егда приидет сын человеческий: Причастен: Хвалите Господа: Другий: Радуйтеся:

(с. тч~з об.)

%(В неделю мясопустную вечера.%)

На Господи воззвах, поем стихиры на з~: октоиха г~: и минеи святаго г~: Слава, святаго, аще есть: И ныне, Богородичен: аще ли ни, Слава, и ныне, Богородичен. На стиховне триоди самогласен дне, оба лика вкупе, глас и~: Ласкосердствовавше: Припев: К тебе возведох очи мои: и паки тойже самогласен: Ласкосердствовавше, в~-й: Помилуй нас Господи: и мученчен, глас тойже: Мученцы господни: Слава, святаго, аще имать: аще ли ни, Слава, и ныне, Богородичен: Небесныя поют тя:

[зри] Вестно буди: Яко от днесь октоиха стиховна вечерняя и утренняя оставляется, и вместо ея поются стихиры самогласны дне триоди, до субботы з~ недели.

%(В понедельник сырный на утрени.%)

На Бог Господь, тропарь святаго, дважды. Слава, и ныне, Богородичен, и обычныя кафисмы. По а~-й кафисме седален октоиха, и чтение, слово великаго василиа. По в~-й кафисме седален триоди, глас а~. Подобен: Камени запечатану: Отверзошася божественнаго покаяния: Слава, тойже. И ныне: Руце твои божественнии: И чтение. Каноны же поем, якоже обычай, октоиха, и минеи святаго. В коих же песнех приходит трипеснец, аще ли есть двоирмосен, оставляем оба (с. тч~и) канона октоиха. И поем минеи канон, со ирмосом на з~: и триоди на и~, глас а~, последи ирмос: Песнь победную: По г~-й песни, седален святаго: Слава, и ныне, Богородичен. По з~-й песни, кондак святаго. По ф~-й песни, светилен октоиха. Слава, святаго, аще есть: аще ли ни, Слава, и ныне, Богородичен. На стиховне триоди самогласен, глас г~: На всякое время пост полезен есть: Припев глаголем обычный: Исполнихомся: И паки тойже самогласен. в~-й: И буди светлость: Таже мученчен: Святых страстотерпцев: Слава, и ныне: Безсеменно зачала еси:

Ведомо же буди: Яко в понедельник сырныя седмицы, ядим дважды днем, сыр и яица.

%(В тойже понедельник вечера.%)

На Господи воззвах, стихиры октоиха г~: и минеи святаго г~: Слава, святаго, аще имать: аще ли ни, Слава, и ныне, Богородичен. На стиховне триоди самогласен дне, глас и~: Постом очиститися потщимся: и глаголем припев обычный: К тебе возведох: И паки тойже самогласен. Припев: Помилуй нас Господи: Таже мученчен. Слава, и ныне, Богородичен: Преславную и пречистую Богородицу: Тропарь святаго: Слава, и ныне, Богородичен.

(с. тч~и об.)

%(Во вторник сырный на утрени:%)

На Бог Господь, тропарь святаго, дважды: Слава, и ныне, Богородичен. По а~-й кафисме седален октоиха: и чтение. По в~-й кафисме седален триоди, глас и~. Подобен: Премудрость и слово: Преблагий слове: Слава, тойже: И ныне, Премудрость и слово: И чтем слово великаго василиа. Каноны поем октоиха и минеи, якоже в понедельник предписася, и трипеснец господина иосифа, песнь в~, глас г~. Припев: Слава тебе Боже наш, слава тебе. Прочыя же песни поем по предписанному. По ф~-й песни, светилен октоиха: Слава, святаго, аще есть. аще же ни, Слава, и ныне, Богородичен. На стиховне, триоди самогласен, глас г~: Любезно людие пост облобызаим: Припев: Исполнихомся заутра: и паки тойже самогласен. Припев: И буди светлость: и мученчен. Слава, и ныне, Богородичен: Богородице предстательство всех молящихся.

%(Во вторник вечера.%)

От начала вечерни начинаем поклоны. По обычном псалме, кафисма рядовая. На Господи воззвах, стихиры октоиха г~: и минеи святаго г~. Слава, святаго, аще имать: аще ли ни, Слава, и ныне, крестобогородичен. (с. тч~ф) Прокимен дне. таже, Сподоби Господи: и поклоны г~: На стиховне триоди самогласен, глас а~: Радостно приимем вернии: И обычный припев, и мученчен: О добрыя купли вашея святии: Слава, святаго, аще имать: аще ли ни, Слава, и ныне, крестобогородичен: Дева нескверная: И посем, Ныне отпущаеши: и по трисвятом, тропарь, глас д~: Богородице Дево радуйся: Поклон един. Слава, Крестителю Христов: Поклон. И ныне, Молите за ны: Поклон. Под\ твое благоутробие: без\ поклона. Господи помилуй, м~. Слава, и ныне: Честнейшую херувим: Именем господним благослови отче. Иерей: Сый благословен Христос Бог наш: И мы глаголем молитву: Небесный царю: и поклоны г~ великия, с молитвою святаго ефрема: Господи и Владыко живота моего: и прочих в~и. И посем молитву всю вкупе: Господи и Владыко живота моего: и поклон великий. Посем трисвятое, и поклоны г~. Иерей возглас: Яко твое есть царство: Господи помилуй, в~и. Таже иерей глаголет: Слава тебе Христе Боже: и отпуст. Повечерие же глаголем великое с поклоны. По Достойно, тропарь дне и храма, и Боже отец наших: Иже во всем мире: Слава, кондак: Со святыми упокой: И ныне: Молитвами Господи всех святых: Таже, Господи помилуй, м~. И молитва: Иже на всякое время: и по Честнейшую, обычныя поклоны з~и. Посем трисвятое, и молитва: Нескверная: И даждь нам Владыко: и отпуст малый.

[зри] Такожде поем и в пяток всю службу.

(с. тч~ф об.)

%(В среду сырную.%)

Полунощницу глаголем всю, с поклоны ея. На утрени, поем Аллилуиа, в настоящий глас октоиха, и троичны гласа: и обычныя кафисмы. По а~-й кафисме седален октоиха, и чтение. По в~-й кафисме, седален триоди, глас в~. Подобен: Благоутробия сущи: С миром прейти нам смиренным: Слава, тойже: И ныне, крестобогородичен: Предстоящи кресту твоему: И чтем слово великаго василиа, егоже начало: утешайте, утешайте люди моя: псалом н~: Канон октоиха со ирмосом на з~: и минеи святаго на д~: и триоди на д~. В коих же песнех приспеет трипеснец, и поем канон триоди, со ирмосом на з~: и трипеснец на и~: и последи ирмос трипеснца. В сих же песнех оставляется канон октоиха, и минеи: и поем минеи в вышних песнех сице: а~-я песнь канон октоиха, со ирмосом на д~: и минеи святаго а~-ю и г~-ю песнь на з~, и триоди на д~. Подобне поем, и~-ю с з~-ю, и ф~-ю с з~-ю, песни. По г~-й песни, седален минеи святаго: Слава, и ныне, крестобогородичен. По з~-й песни, кондак святаго. Аще святый не имать кондака, глаголем мученчен гласа. По ф~-й песни, светилен гласа, троичен. На стиховне, триоди самогласен дне, дважды, глас а~: От брашен постящися душе моя: со обычными припевы. И мученчен: Слава, и ныне, крестобогородичен: Вознесена яко виде: посем, Благо есть: и трисвятое. По отче (с. у~) наш: тропарь: В храме стояще: Господи помилуй, м~. Слава, и ныне: Честнейшую херувим: Именем господним благослови отче. И возглас от иереа: Сый благословен: Мы же, Небесный царю: и творим поклоны три великия, с молитвою, и прочих в~и. и паки един поклон. Присовокупляем же и час а~-й. Начинает предстоятель, или учиненный чтец. глаголем же и тропарь: Заутра услыши глас мой: скоро, без\ пения. Стопы моя направи: и да исполнятся уста моя: По трисвятом, тропарь глас д~: Скоро предвари: Господи помилуй, м~: и молитву: Иже на всякое время: Господи помилуй, трижды. Слава, и ныне, Честнейшую херувим: Иерей возглас: Боже ущедри ны: и поклоны обычныя, з~и. Посем трисвятое. Господи помилуй, в~и. таже, Христе свете истинный: и отпуст, и исхождение в притвор, и бывает литиа о усопших яко обычай.

%(В туюжде среду сырную. %)

Поем часы г~-й и з~-й, с поклоны, и тропари постными. На часех в кампан не ударяем. На з~-м часе, тропарь пророчества, глас г~: Царю святый всесильне: Слава, и ныне, тойже. таже, Иерей: Вонмем. и чтец прокимен не глаголет, точию скажет, глас з~: Спаси Господи люди твоя: Стих: К тебе Господи воззову: таже иерей: Премудрость. Чтец: Пророчества иоилева чтение. Иерей: Вонмем. и чтец чтет паремию, Тако глаголет Господь: обратитеся ко мне: И по чтении, (с. у~ об.) иерей: Вонмем. Чтец, глас з~, прокимен: Господь крепость людем своим даст: Стих: Принесите Господеви сынове божии: [зри] Сице глаголати иерею и чтецу во всю святую м~- цу прокимен, пред\ паремиами. Посем: Скоро да предварят ны: и трисвятое. По отче наш: тропари обычныя: Спасение соделал еси: и прочая обычная постная. и молитва: Боже и Господи сил: Вкупе же поем и ф~ час. По ф~-м часе, молитва: Владыко Господи Иисусе Христе Боже наш: Посем из\ъобразительная: Благослови душе моя Господа: Слава: Хвали душе моя Господа: И ныне: Единородный сыне: И блаженны: Во царствии твоем: скоро без\ пения. Слава, и ныне: Помяни нас Господи: и поклоны три. Лик небесный: Верую во единаго Бога: Ослаби, остави: По отче наш, кондак храма, и святаго. Слава: Со святыми упокой: И ныне: Предстательство Христиан: Господи помилуй, м~. Слава, и ныне: Честнейшую херувим: Именем господним: и поклоны три великия, с молитвою святаго ефрема: и прочих в~и. И посем предстоятель начинает вечерню. Приидите, поклонимся: трижды, и обычный псалом чтет чтец. и по исполнении псалма глаголет иерей ектению. и по обычной кафисме: На Господи воззвах, стихиры октоиха г~: и минеи святаго, г~. Слава святаго, аще имать: аще ли ни, Слава, и ныне, Богородичен, глас и подобен тойже. Свете тихий: Таже прокимен, глас е~. Чтец токмо скажет глас, прокимена же не глаголет, якоже пред\ъиз\ъявися на з~-м часе. Боже, во имя твое спаси мя: Стих: Боже, услыши молитву мою: Паремиа: Пророчества иоилева: Тако глаголет Господь: да востанут и восходят вси языцы: Таже прокимен, глас з~: Да (с. у~а) уповает Исраиль на Господа от ныне и до века. Стих: Господи, не вознесеся сердце мое: Такожде творим и в пяток, якоже в среду указася. [Ектениа же не глаголется: Рцем вси, кроме праздника сретения, и предтечи, и прилучившагося великаго святаго. Таже, Сподоби Господи в вечер сей: Посем ектениа: Исполним вечернюю молитву нашу Господеви: На стиховне триоди самогласен дне, глас г~: Возсия весна постная: со обычными припевы: и мученчен. Слава, и ныне, Богородичен: Первосвятая чистая: Таже, Ныне отпущаеши: По трисвятом тропарь святаго: Слава, и ныне, Богородичен. и посем ектениа: Помилуй нас Боже: и поклоны г~ великия. и молитва: Всесвятая Троице: и Буди имя господне: с поклоны. и псалом: Благословлю Господа: Таже, Достойно есть: и отпуст. и исхождение в притвор, и бывает обычная литиа о усопших.

[зри] Ведомо же да есть: Яко в палестине, еже есть во иерусалимской стране, не прияхом от святых отец сотворяти совершенныя литургии в среду и пяток сырныя седмицы, ниже преждесвященныя: в та бо два дни поем Аллилуиа с поклоны, вечер и утро, якоже выше речеся. По вечерни же в сих дву днех, ядим сыр и яица, единою днем разрешающе правила тетрадитов и яковитов.

%(В среду вечера.%)

Повечерие, глаголем малое, и поем канон минеи на ряду в субботу хотящаго прилучитися святаго.

(с. у~а об.)

%(В четверток сырный.%)

На утрени, на Бог Господь, тропарь святаго дважды: Слава, и ныне, Богородичен: и обычныя кафисмы. По а~-й кафисме седален октоиха. и чтение, слово святаго анастасиа, игумена синайския горы, о з~-м псалме. По в~-й кафисме, седален триоди, глас е~. Подобен: Собезначальное: Четыредесятницу: Слава, тойже: И ныне, В тебе надежды Дево чистая: оба канона октоиха: и минеи святаго на д~: и триоди, якоже предписася в понедельник сея седмицы. По г~- й песни седален святаго. Слава, и ныне, Богородичен. По з~-й песни, кондак и икос святаго: и чтем пролог. По ф~-й песни, светилен октоиха: И святаго, аще есть: Слава, и ныне, Богородичен. На стиховне триоди самогласен, глас г~: Возсия воздержания благолепие: со обычными припевы: и мученчен. Слава, и ныне, Богородичен: В женах святая Богородице: и прочее по обычаю все.

%(В четверток сырный вечера.%)

От начала поклоны начинаем, якоже во вторник сырный. На вечерни, на утрени, и на часех, поем во всем подобне, якоже в среду сея седмицы предписася.

(с. у~в)

%(В пяток сырный вечера, память совершаем всех преподобных и богоносных отцев, в подвизе просиявших.%)

обычная кафисма. На Господи воззвах, ставим стихов з~, и поем стихиры триоди отцев. глас и~: Приидите вси вернии: Слава, глас з~: Иже по образу соблюдше невредимо: И ныне, Богородичен а~, гласа. Прокимен дне, глас з~: Боже заступник мой еси ты: Стих: Изми мя от враг моих Боже: И чтение: Пророчества захариина: Тако глаголет Господь вседержитель: пост четвертый: Прокимен, глас з~: Да уповает Исраиль на Господа от ныне и до века. Стих: Господи не вознесеся сердце мое: Таже, Сподоби Господи: и Исполним вечернюю молитву нашу: На стиховне самогласен дне, глас в~: Очистим себе братие: и обычныя припевы: и мученчен. Слава, глас и~: Монахов множества: И ныне, Богородичен, подобен: О преславнаго чудесе! Радуйся чистоты сокровище:

Тропарь, глас д~:

Боже отец наших, творяй присно с нами по твоей кротости, не отстави милость твою о нас, но молитвами их в мире управи живот наш.

Слава, и ныне: Еже от века утаеное: Посем ектениа: Помилуй нас Боже: и г~ поклоны великия. и молитва: Всесвятая Троице: Буди имя господне: трижды, и псалом, Благословлю Господа: Достойно есть: и отпуст. (с. у~в об.) И бывает трапеза по обычаю, якоже в среду сырную указася. [зри] На трапезе же чтем слово о посте, святаго дорофеа. На повечерии, поем канон усопших, октоиха, на ряду гласа.

%(В субботу сырную на утрени.%)

На Бог Господь, тропарь отцев, дважды. Слава, и ныне, Еже от века: и обычныя кафисмы. По а~-й кафисме седальны святых, глас и~. Подобен: Повеленное: отеческими молниями озарившеся: Слава: Начальника монашествующих: И ныне: Благодарим тя приснодево: По в~-й кафисме седальны, глас д~. Подобен: Свирелей пастырских: Антониа купно: Слава: Якоже в раи добродетелей цветущем: И ныне: Безплотных твоих Христе: Чтем же во святом ефреме словеса о преставльшихся отцех, и прочая. Стихословим же, Поем Господеви: Канон святаго обители, со ирмосом на з~: и святых отцев, на и~, глас и~. Катавасиа, ирмос настоящаго канона: Песнь возслем людие: в~-ю песнь во псалтири не глаголем, но припеваем: Преподобнии отцы молите Бога о нас. По г~-й песни, седальны святых, глас д~. Подобен: Скоро предвари: Лучы якоже солнце правды: и глас и~: Антониа кроткое и чистое: Слава, глас тойже: узы разрешше страстей: И ныне: В тимении углебох грехов: (с. у~г) По з~-й песни,

Кондак, глас и~. Подобен: Яко начатки:

Яко благочестия проповедники, и нечестия обуздатели богоносных собор уяснил еси, подсолнечную осиявающыя: в мире совершенном тех молитвами, тебе славящыя и величающыя сохрани, поющыя ти Господи: аллилуиа.

И икос. и чтем синаксарий. По ф~-й песни, светилен отцев: Подобен: Жены услышите: Мира отвергшиися: Слава, и ныне: Подобен: Со ученки взыдем: В постничестве просиявшыя: На хвалитех стихиры отцев, на д~, глас и~. Подобен: Во едеме рай: отцев вси множество: Слава, глас з~: Преподобнии отцы, во всю землю: И ныне: Богородице ты еси лоза: Славословие великое. По трисвятом тропарь отцев: Слава, и ныне: Богородичен а~. Ектении, и отпуст, и час а~. На часех, тропарь отцев. По трисвятом кондак отцев. На литургии, блаженна от канона отцев, песнь г~-я, и з~-я. Прокимен отцев един, глас д~: Восхвалятся преподобнии во славе: Стих: Возношения божия в гортани их: Апостол дне, к римляном, зачало ре~и: Мир возлюбим: и другий отцев, к галатом, зачало сг~и: Плод духовный: Аллилуиа, глас в~: Насаждени в дому господни: Стих: Веселитеся праведнии о Господе: Евангелие дне, матфеа, зачало з~и: Внемлите милостыни вашея: другое евангелие отцев, матфеа, зачало м~г: Вся мне предана суть отцем моим: Причастен, Радуйтеся:

(с. у~г об.)

%(В неделю сыропустную, изгнание адамово.%)

В субботу вечера на малей вечерни, стихиры воскресны, и Богородицы, по обычаю. На велицей вечерни, по обычном псалме, поем Блажен муж, кафисму всю. На Господи воззвах стихиры воскресны г~, и анатолиевы г~, и триоди. д~, глас з~. Подобен: Всю отложивше: Создатель мой Господь: Слава, глас з~: Седе адам прямо рая: И ныне, Богородичен а~-й гласа. На литии стихиры храма. Слава, глас з~: Солнце лучы скры: И ныне, Таинственно воспеваем тя: На стиховне, октоиха, по алфавиту. Слава, глас з~: Изгнан бысть адам: И ныне, Творец и избавитель мой: По трисвятом, Богородице Дево: трижды.] и благословение хлебов. и чтем слово иоанна златоустаго, на изгнание адама. На утрени, на Бог Господь, тропарь воскресн, дважды. Слава, и ныне, Богородичен а~-й гласа, и обычныя кафисмы, и седальны воскресны, и Богородичны их. Полиелей, якоже указася в преждния недели. Таже степенна, и прокимен гласа. Всякое дыхание: евангелие воскресно. Воскресние Христово: псалом н~ и прочее все по ряду, якоже из\ъявися в неделю мытаря и фарисеа. Канон воскресн, со ирмосом на д~: и крестовоскресн на в~: и Богородицы на в~. и триоди на з~, глас з~. Катавасиа триоди: Яко но суху: По г~-й песни, седален триоди, глас д~. Подобен: удивися: Изгнан бысть адам от райския сладости: Слава, глас тойже. Подобен: Вознесыйся: (с. у~д) Ныне время добродетелей явися: И ныне, Не умолчим никогда Богородице: и чтение. По з~-й песни,

Кондак, глас з~: Самоподобен:

Премудрости наставниче, смысла подателю, немудрых наказателю, и нищих защитителю, утверди, вразуми сердце мое Владыко. ты даждь ми слово, отчее слово, се бо устнам моим не возбраню, во еже звати тебе: милостиве, помилуй мя падшаго.

И икос. и чтем синаксарий. По ф~-й песни, светилен воскресн: Слава, триоди: Подобен: Жены услышите: Заповедь твою Господи: И ныне, подобен: Со ученки: Изгнана бывша Господи: На хвалитех, стихиры воскресны д~, и анатолиев а~: и триоди самогласны г~, глас е~: увы мне, адам рыданием возопи: со обычными припевы, яко предписася в мимошедших неделях. И ныне, Преблагословенна еси: Славословие великое. По трисвятом тропарь воскресн, ектении, и отпуст, и исхождение в притвор. Стихира евангельская, и поучение студитово, по обычаю: и час а~, и конечный отпуст. На часех, тропарь воскресн. По трисвятом: кондак триоди. На литургии, блаженна октоиха на з~, и триоди песнь з~-я на д~. По входе глаголем тропари, якоже указася в неделю фарисееву. Прокимен, глас и~: Помолитеся и воздадите Господеви Богу нашему. Стих: Ведом во иудеи Бог: Апостол к римляном, зачало рв~и: Ныне ближайшее нам спасение: Аллилуиа, глас з~: Благо есть исповедатися Господеви. Стих: Возвещати заутра милость твою. Евангелие матфеа, зачало з~и: Аще отпущаете человеком согрешения их: и по ряду божественная литургиа златоустова: Причастен: Хвалите Господа с небес:

(с. у~д об.)

[зри] Подобает ведати: Яко от сея недели сырныя, даже до воздвижения честнаго креста во вся недели, чрез\ все лето, на утрени упражняется полиелей: поется же токмо в праздники господския, и великих святых, во бдениих недельных.

%(В туюжде неделю сырную вечера:%)

По обычном псалме, На Господи воззвах, поем стихиры октоиха, на ряду гласа покаянны д~. Сия же писаны, два вечер на стиховне, и два утренних стиховных. [Такожде и в прочыя недели, от сея даже до пятыя святаго поста. Господи воззвах, поем на глас осмогласника на ряду.] И триоди подобны г~, глас в~. Подобен: Егда от древа: две, творение господина иосифа: Воздержанием тело смирити вси потщимся: И един господина феодора, глас тойже. и минеи святаго, подобны г~: Слава, святаго, аще имать: аще ли ни, Слава, и ныне, Богородичен, во глас минеи. и бывает вход с кадилом, по обычаю. Таже поем прокимен великий, глас и~: Не отврати лица твоего от отрока твоего, яко скорблю, скоро услыши мя: вонми души моей, и избави ю. Стих а~: Спасение твое Боже да приимет мя. Стих в~: Да узрят нищии, и возвеселятся. Стих г~: Взыщите Бога, и жива будет душа ваша. И паки вышшим гласом: Не отврати лица твоего:

(с. у~е)

[зри] Ведомо же буди: Яко во всех неделях святыя четыредесятницы вечер вход бывает, великих ради прокименов. По прокимене же ектении: Рцем вси, не глаголем, но абие предстоятель: Сподоби Господи в вечер сей: и творим метания г~. Отселе начинаем творити поклоны. Таже, ектениа: Исполним вечернюю молитву: и посем, сошедшеся оба лика вкупе, поем на стиховне триоди самогласен, глас д~: Возсия благодать твоя Господи: со обычными припевы: и мученчен. Слава, святаго, аще имать: аще ли ни, Слава, и ныне, Богородичен, глас тойже: Ангельстии чини: Таже, Ныне отпущаеши: посем трисвятое, и поклоны г~. По отче наш: иерей возглас: Яко твое есть царство: Таже глаголем тропари сия, глас д~: Богородице Дево радуйся: и поклон един. Слава: Крестителю Христов: поклон. И ныне: Молите о нас: поклон. Таже, Под\ твое благоутробие: без\ поклона. Господи помилуй, м~: кротким и тихим гласом, равно вси. Таже, Слава, и ныне, Честнейшую херувим: Именем господним: Иерей: Сый благословен: Мы же молитву: Небесный царю: И посем, воздевше руце, молимся во своей мысли, глаголюще в себе молитву святаго ефрема: Господи и Владыко живота моего, дух праздности, уныния, любоначалия и празднословия не даждь ми. Поклон. Дух же целомудрия, смиренномудрия, терпения и любве даруй ми рабу твоему. Поклон. Ей Господи царю, даруй ми зрети моя прегрешения, и не осуждати брата моего, яко благословен еси во веки веков, аминь. Поклон. И целуем святыя и честныя иконы, и потом глаголет иерей: Слава тебе Христе Боже, упование наше, слава тебе. И бывает совершенный отпуст. (с. у~е об.) По вечерни же в трапезе бывает утешение братии. По востании же от трапезы, повечерие поем малое по обычаю, с метании и поклоны постными. На Слава в вышних, метания г~. [Аще было бдение, Канон Богородицы не глаголется]. Достойно есть: трисвятое, метания г~: и обычныя тропари. Господи помилуй, м~. Иже на всякое время: Иерей, Боже ущедри ны: поклоны г~ великия, с молитвою святаго ефрема: Господи и Владыко: и прочыя, в~и. Таже трисвятое. отче наш: Господи помилуй, в~и: и молитва: Нескверная, неблазная: И даждь нам: и отпуст. И имже образом указася служба вечерни и повечерия сея недели: сице да бывает и прочыя недели святыя четыредесятницы.

[зри] Подобает ведати: Яко аще будет брату нашему отити ко Господу во святых сих днех, посреде седмицы не бывают третины его, даже до пятка вечера, тогда бо совершается паннихида его, подобне и в субботу литургиа его. Во грядущую же субботу бывают девятины его, аще случится, аще ли ни. четыредесятины же его бывают, егда число дней его исполнится. Приношения же и памяти его начинаются от новыя недели, даже до исполнения дней м~.

(с. у~з)

%(Начало святао и великаго поста.

В понедельник первыя седмицы знаменает параекклисиарх к свету коснее, вечерняго ради утешения.%)

И собравшеся вси в притвор, поем полунощницу без\ поклонов: точию по Честнейшую херувим, г~ поклоны великия, с молитвою: Господи и Владыко живота моего: Сие же бывает в а~-й день точию. В прочыя же дни святаго и великаго поста поем полунощницу всю с поклоны. В начале трисвятаго, поклоны г~: на Приидите поклонимся, поклоны г~. На непорочнах, на коейждо славе поклоны г~. По Верую во единаго Бога: трисвятое, поклоны г~. По Иже на всякое время, и по Честнейшую, по возгласе: Боже ущедри ны: творим поклоны г~ великия, в нихже глаголем молитву святаго ефрема: Господи и Владыко живота моего: втай, в три разделения, якоже предписася. Таже малых, в~и, глаголюще в себе: Боже, очисти мя грешнаго. и паки последи молитву всю вышеписанную, и поклон един великий. Таже молитву: Владыко Боже отче вседержителю: Посем, Приидите поклонимся: поклоны г~. Возведох очи мои в горы: Слава, и ныне, трисвятое: поклоны г~. По отче наш: тропари обычныя. и возглас от иереа: и молитва: Помяни, Господи: Таже, Преславная приснодево: и упование мое отец: Посем иерей: Слава тебе Христе Боже: и прощение обычное: и востав иерей глаголет: (с. у~з об.) Помолимся о благочестивейшем: яко обычай. и по исполнении сего востав иерей, творит обычное метание предстоятелю, и входит во святый олтарь, и прием кадильницу, глаголет и молитву кадила. и став пред\ святою трапезою, кадит крестообразно, и возгласит: Благословен Бог наш, всегда, ныне и присно, и во веки веков. И нам отвещавшым: Аминь. Таже учиненный чтец глаголет трисвятое без\ метаний. По отче наш: возглас от иереа: Яко твое есть царство: Господи помилуй, в~и: Приидите поклонимся, трижды, без\ метаний. и псалом ф~и: услышит тя Господь: и к~- й: Господи силою твоею: По конце их трисвятое, без\ метаний. По отче наш: тропари обычныя. Сим глаголемым: кадит иерей святый олтарь, и всю церковь. и возвращься во олтарь глаголет ектению малую: Помилуй нас, Боже: и возглас: Яко милостив: Лик: Аминь. Именем господним: и абие иерей стоя пред\ святою трапезою, возглашает: Слава святей и единосущней и животворящей, и нераздельней Троице, всегда, ныне и присно, и во веки веков. И предстоятель глаголет: Аминь. Слава, в вышних Богу: трижды, без\ поклонов. и Господи устне мои отверзеши: дважды. И глаголет шестопсалмие со всяким вниманием, не борзяся, но со страхом божиим, яко самому Богу беседующе невидимо. И не имать кто власти шепты творити, ниже плюнути, или хракнути: но паче внимати от псаломника глаголемым, руце имуще согбены к персем, главы же преклонены, и очи имуще долу, сердечныма очима зряще к востоком, молящеся о гресех наших, поминающе смерть, и будущую муку, и жизнь вечную. (с. у~з) В начало же р~в-го псалма, глаголет иерей утренния молитвы, стоя непокровен, по обычаю: По скончании же шестопсалмиа глаголет ектению великую, и возглас. Таже глаголет учиненный монах, или иерей: Аллилуиа: во глас прилучившийся октоиха, со стихи их. Стих а~-й: От нощи утренюет дух мой к тебе Боже. Стих в~-й: Правде научитеся живущии на земли. Стих г~-й: Зависть приимет люди ненаказанныя. Стих д~-й: Приложи им зла Господи. приложи зла славным земли. И по коемждо стисе клирицы поют, Аллилуиа, трижды. Таже троичны гласа, разделяюще на лики: поем же со умилением, велегласно и косно, пением: На в~-м, Слава: а на г~-м, И ныне: Таже стихословим едину кафисму псалтира. По антифонех же, на Аллилуиа, творим поклоны г~, вси равно, последующе игумену, или екклисиарху. По кафисмах ектении не глаголются во всю четыредесятницу, кроме суббот и недель. По а~-й кафисме седальны умилительныя осмогласника, и мученчен: Таже чтение во святом ефреме. [зри] От сего бо дне начинается святый ефрем: и чтется до пятка цветоносныя седмицы.

{комм.} О псалтири, како глаголется во святую и великую четыредесятницу, предписася во главе з~и, лист л~в.

Чтется же от предстоятеля, или от певца перваго десныя страны. По в~-й же кафисме седален триоди, кир иосифа. Слава, тойже: И ныне, Богородичен: и паки чтение во святом ефреме. По г~-й кафисме седален триоди, господина феодора. Слава, тойже: И ныне, Богородичен. Чтение в лавсаице. Посем псалом н~, и абие иерей молитву: Спаси Боже люди твоя: (с. у~з об.) Клирицы же, Господи помилуй, в~и. и возглас. Милостию и щедротами: Посем начинаем: Господеви поем: на глас канона минеи дне святаго: и глаголют стихи песней скоро, кийждо лик свой стих, дондеже достигнут до Огустеша: и от того начинают стихи держати на д~и: и поем минеи со ирмосом на з~.

Поем же сице: Первый лик глаголет стих: Огустеша: и поет ирмос. Вторый же лик глаголет вторый стих: Рече враг: и по нем тропарь канона. и по ряду стихи, по ликом, до тогда потщашася: От стиха же, Тогда потщашася: начинаем трипеснец господина иосифа на д~. На Господь же царствуяй, поем другий трипеснец, господина феодора студита. и поет един лик тропарь. Другий же лик вторый стих, и тропарь. Посем содинившымся двум ликом поют: Слава, троичен, вышшим гласом: И ныне, Богородичен: Таже глаголем высочайшим гласом: Слава тебе Боже наш, слава тебе: И поем иный тропарь господина феодора: Понеже бо по пяти тропарей имать песнь. Последи же глаголем катавасию, ирмос втораго канона. Сице поется осмая, и девятая песни. Третию же песнь поем сице: Глаголет первый лик, стих: Господь взыде на небеса: и тропарь канона минеи. Вторый лик, стих: И даст крепость царю: И вторый тропарь канона минеи. Таже, Слава, и ныне, с тропари канона. и поет первый лик ирмос минеи третия песни, последи канона. Сим образом поем и шестую песнь. Четвертую же, и пятую, и седьмую песнь, сице поем: Глаголи первее ирмос канона минеи, таже конечныя два стиха песни поем к (с. у~и) тропарем канона. и Слава, и ныне: Ирмосом же не покрываем песни, зане ирмос глаголется прежде песни. Поются же ирмосы минеи по каноне, токмо по третией и шестой песнех, занеже у тех песней первее ирмос не поется. В прочыя же дни седмицы кроме понедельника, тако поется и а~-я песнь, якоже указася о четвертой, и пятой песнех. А в коих песнех будет трипеснец, поется последи канона катавасиа, ирмос трипеснца, якоже выше из\ъявися.

[зри] Ведомо же буди: Яко осмогласник не поется во всю святую четыредесятницу, кроме недель: поется же точию минеа, и трипеснец. А в коих песнех несть трипеснца, поется токмо минеа. По г~-й песни, глаголет иерей ектению малую. таже седален святаго, единожды. Слава, и ныне, Богородичен. и чтение в лавсаице. По з~-й песни, ектениа малая. таже седален мученчен: аще же имать святый кондак, глаголем его зде: мученчен же глаголем по первой кафисме, с седальны, с припевом: Дивен Бог во святых своих: и чтем пролог. По ф~-й песни, Достойно есть: и поклон. ектениа малая: И светилен троичен гласа, трижды. Таже чтец чтет обычныя три псалмы: Хвалите Господа с небес:

[зри] Подобает ведати: Яко аще случатся в седмичныя дни, кроме субботы и недели, в минеи на ряду два святыя, поем единаго на вечерни стихиры: а другаго на хвалитех на д~, аще есть. Каноны же глаголем обоим святым на з~. Настоящаго святаго поем ирмос единожды, и но нем глаголем два тропаря за един, и тропарь пред\ Богородичным, Богородичен же оставляется. (с. у~и об.) Таже втораго святаго подобне два тропаря за един, и тропарь пред\ Богородичным, и Богородичен, таже, трипеснец. Аще же ни, глаголет настоятель: Тебе слава подобает Господи Боже наш: Слава тебе показавшему нам свет: и прочая. и творим метания три, равно на местех наших стояще. Посем иерей: Исполним утреннюю молитву нашу Господеви: и возглас. И посем сошедшеся оба лика вкупе, поем на стиховне, триоди самогласен дне, глас е~: Прииде пост: глаголем же и припев: Исполнихомся заутра: и паки тойже самогласен. припев в~-й: И буди светлость: и мученчен: Слава, и ныне, Богородичен: Тя божию матерь: Аще ли будет святаго на утрени, на стиховне Слава, глаголем слава, святаго: И ныне, Богородичен. Посем настоятель, или чтец глаголет: Благо есть исповедатися Господеви: дважды. трисвятое, и метания три. По отче наш: Иерей возглас. и мы глаголем тропарь: В храме стояще славы твоея: Господи помилуй, м~, кротким гласом. Таже, Слава, и ныне, Честнейшую херувим: Именем господним благослови отче. Иерей: Сый благословен Христос Бог наш: и мы глаголем: Небесный царю: Посем воздевши руце, станем молящеся в себе, глаголюще молитву преподобнаго отца нашего ефрема, разделяюще ю на три части, якоже предписася, творяще поклоны г~: Господи и Владыко живота моего: и тако во едино вси преклоняем колена. Таже паки воставше, глаголем: Дух же целомудрия: и поклон един. Посем: Ей Господи царю: и поклон един, предваряющу игумену, или екклисиарху. И по сих творим и прочих, в~и, излегка, утомления ради, на нихже глаголем (с. у~ф) в тайне: Боже очисти мя грешнаго. Последи же глаголем в себе всю вышеписанную молитву во едино: Господи и Владыко живота моего: и поклон великий. И по еже востати нам, начинает предстоятель: Приидите поклонимся, трижды: и метания г~. учиненный чтец чтет час первый, по обычаю. псалом е~: Глаголы моя внуши Господи: и прочыя два псалма. Посем, Слава, и ныне, аллилуиа, трижды, и метания три.

[зри] Подобает ведати: Яко во вся понедельники святыя четыредесятницы, на а~-м часе кафисмы не стихословим. В прочыя же дни стихословим кафисму, и творим на коемждо антифоне метания г~. Такожде и в пяток, а~-й час и ф~-й без\ кафисмы. учиненный же чтец, или иерей, став среди церкве, поет тропарь, на глас з~: Заутра услыши глас мой, царю мой, и Боже мой: И мы поем велегласно тожде, на оба лика, трижды. Предначинающий лик, дважды: а другий, единожды. Глаголет же и стихи певец: в нихже мы творим коленопреклонения на землю. Егда же лик поет, тогда он покланяется: Стих а~-й: Глаголы моя внуши Господи: Стих в~-й: Яко к тебе помолюся Господи. И глаголет, Слава: Посем чтец, И ныне, Богородичен: Что тя наречем, о благодатная! и метания г~. Таже поем: Стопы моя направи но словеси твоему, и да не обладает мною всякое беззаконие. И другий лик поет тожде. Таже, Избави мя от клеветы человеческия, и сохраню заповеди твоя. Паки тожде. Лице твое просвети на раба твоего, и научи мя оправданием твоим. Паки тожде. Сие же глаголем. трижды, велегласно и косно: Да исполнятся уста (с. у~ф) моя: Посем трисвятое, метания г~. По отче наш, иерей возглас. И глаголем Богородичен: В понедельник убо, и во вторник, и четверток: Преславную божию матерь: В среду же и пяток, Скоро предвари прежде даже не поработимся: Господи помилуй, м~: и молитва: Иже на всякое время: Господи помилуй, трижды. Слава, и ныне, Честнейшую херувим: Именем господним благослови отче. Иерей: Боже ущедри ны и благослови ны: и творим поклоны г~ великия, глаголюще молитву: Господи и Владыко: и прочих, в~и, яко предписася. и потом начинает предстоятель, или учиненный чтец, трисвятое. и метания г~. По отче наш, возглас, и Господи помилуй, в~и. Таже молитва: Христе свете истинный: глаголется от предстоятеля. Посем иерей: Слава тебе Христе Боже, упование наше, слава тебе. Лик: Слава, и ныне: Господи помилуй, трижды: благослови. и отпуст. Таже многолетное: и целуем святыя иконы. По отпусте же исходим в притвор, и тамо глаголются обычныя молитвы, и чтутся оглашения преподобнаго отца нашего феодора студита: чтутся же непременно во всякую среду и пяток святыя четыредесятницы от настоятеля или екклисиарха, якоже предписася, лист тч~в на обор. и бывает совершенный отпуст. Сице да бывает утреня, и час а~-й во всю святую четыредесятницу непременно. По отпущении же исходяще из\ церкве, идем со всяким безмолвием в келлии своя, или на службу: и не подобает нам беседы творити друг со другом на монастыре, в пути, удержано бо сие от святых отец.

При часе же г~-м дне: ударяет кандиловжигатель в било довольно, и собираемся в церковь, и творяще (с. у~и) прежде начала пения, кийждо нас, прямо святых дверей, поклоны г~, глаголюще сице: Боже, очисти мя грешнаго. такожде и исходяще из\ церкве. Сице творим по вся дни. [В субботу же, и неделю, творим поклоны обычныя.] и целуем святыя иконы. и паки на оба лика по единому малу поклону. Таже благословившу иерею, начинает предстоятель, Аминь.Слава тебе Боже наш, слава тебе. Царю небесный: трисвятое, и метания г~. Кандиловжигатель же взем благословение у настоятеля, изшед ударяет в кампан трижды. По отче наш, иерей возглас. Господи помилуй, в~и. Таже, Приидите поклонимся, трижды. и метания г~. и глаголет чтец час г~-й по обычаю, трипсалмный. В конце же г~-го псалма, Слава, и ныне, аллилуиа, и метания г~. Таже стихологисуем кафисму рядовую, и на коемждо антифоне творим метания три. По стихословии же учиненный чтец, или иерей, став среди церкве глаголет тропарь, глас з~: Господи, иже пресвятаго твоего духа: Тойже и мы поем, в тойже глас, на оба лика. Един лик, дважды: а другий, единожды. Глаголет же и стихи. Стих а~: Сердце чисто созижди во мне Боже: Стих в~: Не отвержи мене от лица твоего: И егда он поет, тогда мы творим коленопреклонение до земли. Егда же лик поет, тогда он прекланяется до земли. Такожде и на прочыя два стиха: и речет, Слава. Таже, и ныне, Богородичен: Богородице, ты еси лоза: и метания г~. И абие чтем в лествичнике. Начинает чести сам предстоятель, или а~-й певец деснаго лика. [Начинает же от ныне учиненный монах возбуждати братию во всю святую (с. у~и об.) четыредесятницу, обходит же тихо, и призирает на спящыя, и возставляет ко слышанию по последовавшему образу, яко предписася в начале устава.] По чтении же глаголем: Аминь. Господь Бог благословен: Трисвятое, и метания г~. По отче наш, иерей возглас, и глаголем тропарь, глас и~: Благословен еси Христе Боже наш: Слава, Скорое и известное: И ныне, Надежда и предстательство: Господи помилуй, м~, и молитва: Иже на всякое время: Господи помилуй, трижды. Слава, и ныне, Честнейшую херувим: и поклон. Именем господним: Иерей: Боже ущедри ны: и творим поклоны, яко предписася. и абие начинает предстоятель молитву: Владыко Боже отче вседержителю: Кандиловжигатель же сотворив обычный поклон предстоятелю, и шед ударяет в кампан, шесть крат. По скончании же молитвы, глаголет: Приидите поклонимся: трижды. и метания г~. Таже час з~, яко обычай, и по конце, Слава, и ныне, аллилуиа трижды. и метания г~. и стихословим кафисму рядовую, и по коемждо антифоне аллилуиа, трижды: и метания г~. По стихословии же чтец поет тропарь, глас в~: Иже в шестый день же и час: Той же и мы поем, яко предписася. Глаголет же чтец и стихи: Стих а~: Внуши Боже молитву мою: Стих в~: аз к Богу воззвах: И речет: Слава: Таже, И ныне, Богородичен: Яко не имамы дерзновения: и метания г~: Посем тропарь пророчества, якоже явлено есть в среду и пяток сырныя седмицы. Таже прокимен паремии. и чтется пророчество исаиино. И паки ин прокимен паремии. и чтение в лествице, и потом, Скоро да предварят ны: Трисвятое, и метания г~. По отче наш (с. уа~и) наш, иерей возглас. Таже глаголем тропарь, глас в~: Спасение соделал еси: Слава: Пречистому твоему образу: и поклон. И ныне, Милосердия сущи источник: [В среду же и пяток глаголем крестобогородичен: Препрославлена еси Богородице Дево: Господи помилуй, м~. и молитва: Иже на всякое время: Господи помилуй, трижды. Слава, и ныне, Честнейшую херувим: Именем господним: Иерей: Боже ущедри ны: и творим г~ поклоны великия с молитвою, и прочих в~и, якоже из\ъявися. И посем, глаголет предстоятель конечное трисвятое, и метания г~. По отче наш, Господи помилуй, в~и. Таже иерей: Слава тебе Христе Боже: И мы, Слава, и ныне, отпуст. Поминает святаго, егоже есть день. и поем многолетны: и целуем святыя иконы, и на персех наших честный крест, творяще кийждо нас по три поклоны. Сицевый образ и чин должен есть бывати и в прочыя дни святыя великия четыредесятницы г~-го часа, и з~-го. [зри] А идеже росхода не бывает, по молитве: Боже и Господи сил: и абие глаголем: Приидите поклонимся трижды: и ф~-й час.

А идеже росход бывает, о часе ф~-м: Кандиловжигатель взем благословение у настоятеля ударяет в великое древо, и собравшеся в церковь, Благословившу иерею, поем ф~-й час: глаголем трисвятое: и метания г~. По отче наш, иерей возглас: Господи помилуй, в~и. Приидите поклонимся, трижды. и метания г~. Параекклисиарх же изшед ударяет в кампан, ф~ крат, и поем час ф~-й, трипсалмный. В конец же третияго псалма, на Аллилуиа, метания г~. и стихословим кафисму рядовую: и по коемждо антифоне, творим метания г~. По стихословии же учиненный чтец среди церкве поет (с. уа~и об.) тропарь на глас и~: Иже в девятый час: Тойже и мы поем в тойже глас, на оба лика, трижды. Глаголет же и стихи: Стих а~: Да приближится молитва моя: Стих в~: Да внидет прошение мое: И творяще поклоны в сих. Слава, и ныне: Иже нас ради рождейся от Девы: метания г~, и чтения в лествице. И по чтении, Не предаждь нас до конца: Трисвятое, и метания г~. По отче наш, иерей возглас, и глаголем тропари сия, глас и~: Видя разбойник: Слава: Посреде двою разбойнику: И ныне: Агнца и пастыря и Cпаса мира: Господи помилуй, м~. Иже на всякое время: Господи помилуй, трижды: Слава, и ныне, Честнейшую херувим: Именем господним: Таже иерей: Боже ущедри ны: и творим три великия поклоны, глаголюще в себе и пред\ъявленную молитву преподобнаго ефрема. Прочих же в~и не творим. И глаголем молитву: Владыко Господи Иисусе Христе Боже наш: и абие поет предначинаяй лик, во глас и~: Во царствии твоем помяни нас Господи: И глаголет паки тойже лик: Блажени нищии духом, яко тех есть царство небесное. Припев: Помяни нас Господи, егда приидеши во царствии твоем. И абие в~-й лик: Блажени плачущии, яко тии утешатся. Помяни нас Господи: И прочыя блаженны со сладкопением в тойже глас, велегласно и косно. Слава: Помяни нас Господи: И ныне: Помяни нас Господи: Таже сошедшеся оба лика, и поем согласно высочайшим гласом, откровенными главами: Помяни нас Господи, егда приидеши во царствии твоем. И поклон един вси равно до земли. И паки повышшим гласом: Помяни нас Владыко, егда приидеши во царствии твоем. И поклон до земли. Таже и еще (с. ув~и) повышшим гласом: Помяни нас святый, егда приидеши во царствии твоем. И поклон до земли. И посем глаголем: Лик небесный: и прочее: Слава: Лик святых ангел и архангел: И ныне: Верую во единаго Бога: Ослаби, остави: отче наш: Таже кондак дне, и храма. Аще ли храм Христов, глаголем прежде храма Христова, и храма святаго, или святыя: таже дне, и святаго рядоваго, егоже есть день. Слава: Со святыми упокой: И ныне: храма Богородицы: или, Предстательство Христиан: Господи помилуй, м~: Слава, и ныне, Честнейшую херувим: Именем господним: и глаголет иерей: Боже ущедри ны: и поклоны г~ великия, и прочыя в~и, якоже многажды указася. Параекклисиарх же, поклон сотворив настоятелю, и благословение взем, и шед звонит. Таже начинает предстоятель, Приидите поклонимся, трижды: и метания г~: и учиненный чтец глаголет псалом обычный: Благослови душе моя Господа: тихим и кротким гласом. Иерей же глаголет обычныя молитвы вечерния пред\ святыми враты. По скончании же псалма, Слава, и ныне, аллилуиа, трижды, и метания г~. Таже ектениа великая: и потом стихословим кафисму и~и: Ко Господу внегда скорбети ми: и по коемждо антифоне, Слава, и ныне, аллилуиа, трижды: и метания г~. Таже поем: Господи воззвах, во глас подобна триоди. и поем стихиры на з~: Триоди подобна два, кир иосифа, и един, кир феодора студита: и минеи святаго, подобны г~: Слава, святаго, аще есть: аще же ни, Слава и ныне, Богородичен, глас и подобен тойже. Таже, Свете тихий: и глаголется прокимен паремии, глас з~. и чтение бытия: Потом иный прокимен паремии, (с. ув~и об.) глас е~. и чтение притчей. Понеже во всю великую четыредесятницу вечера чтется едина паремиа, бытия, в~-я притчей. Таже предстоятель: Сподоби Господи в вечер: и метания г~. Иерей: Исполним вечернюю молитву: И по возгласе, сошедшеся оба лика вкупе, поем триоди самогласен дне, дважды, глас г~: Постимся постом приятным: и мученчен в тойже глас. Слава, святаго, аще есть: аще же ни, Слава, и ныне, триоди. И творит канонарх обычный поклон в лики: такожде и оба лика против себе, и отступают на места своя. Посем, Ныне, отпущаеши: Трисвятое, и метания г~. По отче наш, иерей возглас и~ по Амине, Богородице Дево радуйся: Поклон един. Слава, Крестителю Христов: И поклон. И ныне, Молите за ны: И поклон. Таже, Под\ твое благоутробие: без\ поклона. Господи помилуй, м~, кротким гласом. Слава, и ныне, Честнейшую херувим: Именем господним: Иерей: Сый благословен: И молитва: Небесный царю: И творим обычныя з~и поклоны с молитвою, якоже многажды предписася. И по сих начинает предстоятель трисвятое, и метания г~. По отче наш, Господи помилуй, в~и. и глаголет предстоятель молитву: Всесвятая Троице: И Буди имя господне, трижды: и метания г~: и чтец, Слава, и ныне: и псалом: Благословлю Господа на всякое время: Посем, достойно есть: и поклон. Посем другий лик поет: Слава, и ныне, Господи помилуй, трижды, благослови. и отпуст. и многолетны. Исходяще же в притвор, поем, якоже обычай, стихиру храма святаго. Глаголются же от иереа обычныя молитвы, и поминает усопшыя: и бывает совершенный отпуст.

(с. уг~и)

{комм.} Сие последование бывает светильничнаго, во всей святей четыредесятнице, не сущей преждеосвященней:

Не прияхом бо творити преждеосвященныя, даже до среды, за еже поститися по преданию всему братству: могущии же да пребудут постящеся до пятка. Святыя же горы типик в первый убо день отнюд не повелевает ясти. Во вторник же, в среду и в четверток, ясти подобает по единой литре хлеба, и воду, и ино ничтоже, разве соли требуя с хлебом.

[зри] Подобает ведати: Яко в лавре преподобнаго отца нашего саввы, не поем повечерий в церкви, но в келлиах поем кийждо: тако бо прияхом. Во общежитиях же палестины поются повечерия сице:

О часе девятом. Входит свещевжигатель, и сотворив поклон предстоятелю, и шед биет в било в~и, и собираемся вси в церковь: и сотворивше кийждо вчиненныя поклоны, и мало седше, во еже собратися всем, востав иерей творит поклон настоятелю, и став на обычном месте, глаголет: Благословен Бог наш: и мы глаголем: тебе. Царю небесный: трисвятое, и метания г~, яко обычно: подобне, и на Приидите поклонимся, метания г~: и абие глаголем псалом кс~ф: Боже в помощь мою вонми: [В прочих же седмицах глаголем сей псалом по молитве: Владыко Боже отче: ] Таже начинаем великий канон, творяще и на части четыре со ирмосом, яко исполнитися ему в четверток вечера, глас з~, ирмосы по дважды. Творим же на кийждо тропарь метания г~, глаголюще настоящий припев: Помилуй мя Боже, помилуй мя. По з~-й песни,

(с. уг~и об.)

Кондак, великаго канона.

Душе моя, душе моя, востани, что спиши; конец приближается, и имаши смутитися: воспряни убо, да пощадит тя Христос Бог, везде сый, и вся исполняяй.

По ф~-й песни, последи ирмос: Безсеменнаго зачатия: По скончании же канона начинаем псалом д~: Внегда призвати ми: такожде и прочыя псалмы повечерия. На Аллилуиа метания г~. и абие начинаем в~-ю статию: К тебе Господи воздвигох душу мою: и прочыя два псалма: глаголюще в конец сих аллилуиа, и творим метания г~. Таже начинает а~-й лик: С нами Бог: Вторый лик тойжде: и глаголем стихи велегласно и со сладкопением, кийждо лик свой стих: Подобне, и Безплотное естество: Верую [же] во единаго Бога, глаголем низким гласом. Таже наченший лик: Пресвятая владычце Богородице, моли о нас: И творит другий лик поклон. И востающу другому лику и отвещавающу, творит первый лик поклон. Такожде и на прочыя стихи молительныя вся. Егда же речем: Боже очисти мя грешнаго: трижды, поем оба лика равно: И поклоны г~. Таже трисвятое без\ поклонов. и глаголем настоящыя тропари на глас в~, яже и поем велегласно и со сладкопением: Просвети очи мои Христе Боже: Слава, Заступник души моея: И ныне, Яко не имамы дерзновения: Суть же и ины тропари, иже поются чрез\ день на глас и~, сиречь во вторник и четверток вечера: Невидимых врагов моих неусыпание: Стих: Призри и услыши мя Господи Боже мой: Яко страшен суд твой Господи: Слава: Слезы ми даждь Боже: И ныне, Непостыдную Богородице надежду твою: Господи помилуй, м~. (с. уд~и) Стих от иереа, и молитва: Господи Господи, избавлей нас: Таже, Приидите поклонимся, трижды: и глаголем псалом н~, и р~а: И молитву манассии царя: Господи вседержителю Боже отец наших: Трисвятое, и метания г~. Иерей: Яко твое есть царство: и по амине глаголем сия тропари на глас з~: Помилуй нас Господи: Слава, Господи помилуй нас: И ныне, Милосердия двери: Господи помилуй, м~. Слава, и ныне, Честнейшую херувим: Именем господним благослови отче. Иерей: Молитвами святых отец наших: и молитва: Владыко Боже отче вседержителю: Приидите поклонимся, трижды. и метания г~: и Господи услыши молитву мою: и Слава в вышних Богу: Господи прибежище был еси нам: Сподоби Господи в нощь сию: Таже трисвятое, и поклоны г~. Пресвятая Троице, помилуй нас: отче наш: Иерей: Яко твое есть царство: Таже поем велегласно, и косно, на глас з~: Господи сил с нами буди, иного бо разве тебе помощника в скорбех не имамы, Господи сил помилуй нас. И отвещает тожде другий лик. И глаголет наченший а~ лик, Стих: Хвалите Бога во святых его, хвалите его во утверждении силы его. И тропарь: Господи сил с нами буди: Таже тойжде тропарь, другий лик на коемждо стисе. По исполнении же пяти стихов, глаголют оба лика вкупе первый стих, и тропарь: Таже начинает наченший лик: Слава: Господи аще не быхом: И ныне: Многая множества моих Богородице прегрешений: Всесвятая Богородице: Все упование мое: Господи помилуй, м~. и молитва: Иже на всякое время: Господи помилуй, трижды. Слава, и ныне: Честнейшую херувим: Именем господним благослови отче. Иерей: Боже ущедри ны: и творим з~и поклонов, яко обычно, с молитвою (с. уд~и об.) святаго ефрема: и творим косныя, за еже уравнятися всем. Таже начинает предстоятель трисвятое, и метания г~. По отче наш: Господи помилуй, в~и. и глаголем молитву: Нескверная, неблазная: И даждь нам Владыко: Преславная приснодево: упование мое отец: Посем глаголет иерей: Слава тебе Христе Боже, упование наше, слава тебе. Лик: Господи помилуй, трижды. Благослови. Нам же на землю приклоншымся, глаголет предстоятель молитву, яже в велицей вечерни: Владыко многомилостиве, Господи Иисусе Христе Боже наш: По молитве нам восклоншымся, творит предстоятель поклон на землю, глаголя братии: Благословите отцы святии, простите ми грешному, елика согреших словом, делом, помышлением и всеми моими чувствы. И братия: Бог простит ти отче святый. Иерей же глаголет: Помолимся о благочестивейшем, самодержавнейшем, великом государе нашем %[императоре николае александровиче%] всея россии, и прочая, якоже предписася в полунощнице. И мы, Господи помилуй, на всякий стих. И последи предстоятель глаголет: Молитвами святых отец наших: И начинают братия от деснаго и леваго лика по чину, един по единому творити поклон, и просити и прияти прощение, от предстоятеля, подобне глаголюще: Благослови отче святый, и прости мя грешнаго: и прочая. Стоящу предстоятелю посреде церкве, дондеже исполнятся вся. И приемше прощение от предстоятеля, отходим в келлии нашя, глаголюще молитву сию: яже и от всякаго человека глаголется: Ненавидящих и обидящих нас: Сей чин бывает во всю святую четыредесятницу в повечериях. Подобает же екклисиарху и (с. уе~и) сие смотрити прилежно, да егда повечерия отпущают, быти знамению дне, сиречь прежде сомрака. [зри] Се убо яко предписася един день святых постов, прилежно испытавше предложихом любви вашей. Количество пения, и в нем воображенныя от святых отцев поклоны, яже несть лепо презирати, ниже великому законоположителю. Количество же дненощных, бываемых в церкви поклонов, суть т~, кроме полунощницы. Прияхом же в палестине, и в своих келлиях коемуждо пети псалтирь: и могущии убо совершают ю дненощно, овии же трижды в седмице, овии же дважды. Поклоны же творити, елико коемуждо по своей силе предстоятель вообразит

{комм.} О поклонех и молитве церковное законоположение.

Не бо туне, ни якоже прилучися о святых поклонех и молитве умыслиша святии отцы, и церкви устав предаша: но разум имуще во святых поклонех и молитве, с правою мыслию плод имети будем. Но прежде о великих поклонех глаголем, яже во святую великую четыредесятницу поста, и во иныя посты творятся, еже выше вашей любви назнаменахом, от древних харатейных святых книг списавше, и от ведущих на сие искус испытахом, что глаголются великия поклоны; и кий образ имут творения, егда с молитвою святаго ефрема творятся; Ибо егда время приближится святым великим поклоном быти тогда кийждо воздев руце, и купно чувственныя очи и умныя возвести к Богу, якоже божественный апостол павел учит, к тимофею пишя: Хощу, рече, да молитвы (с. уе~и об.) творят мужие на всяком месте, воздеюще преподобныя руки без\ гнева и размышления. Таже молитву начати со умилением и страхом божиим, аще ли имать и дарование слез, и тако молится молитвою святаго ефрема, глаголя: Господи и Владыко живота моего: стоя право, и неуклонно зря к Богу душевне и телесне. И совершив молитву, творит поклон великий, елико мощи главою до земли довести. Таже восклонився и став право, паки управився якоже и прежде, душевне и телесне зря к Богу молится, глаголя вторую часть молитвы святаго ефрема: Дух же целомудрия: И окончав, паки творит поклон великий, якоже и прежде указася. И восклонився второе, глаголет третию часть молитвы святаго ефрема: Ей Господи царю, даждь ми зрети моя прегрешения: И совершив ю, паки творит третий поклон великий. Ибо великий, не просто глаголется великий, но есть величество, елико человек может право стоя, и ни мало наклоняся главою на землю поклонитися, и без\ некоего прибавления, еже инии скамейцы представляют себе, инии же ино что, и свою леность сим удобряют, и мнятся с правотрудившимися сравнятися во святых великих поклонех. [И се есть образ великих поклонов.] Паки по сих о других двоюнадесяти начинаем писати: якоже и во уставех тако глаголется, в других же легкия именуются, во иных же и малыя. Аще невежди и глаголют, такия же подобает якоже и великия, и сия творити: то не бы глаголалися. Другия или легкия, или малыя. И аще бы таковы же подобало творити, якоже и великия, то бы и молитву туюжде святаго ефрема, а (с. уз~и) не иную кратчайшую, еже есть, Боже, очисти мя грешнаго, и помилуй мя. И не осталося бы такожде написатися, якоже и великий поклон: но есть везде написан просто поклон. Поклон же именуется, елико может человек право стоя поклонитися, не падая коленми, ниже главу преклоняти до земли, и се есть образ легкаго поклона. Темже елико вас хотяй кто святых отец предания хранити, и во святей церкви благочинно управити молитву и поклоны: аще ли предстоятель, да не нерадит ни мало о сих: аще ли причетник, или людянин, да внимает, идеже написано великий поклон, да творит великий неспешно, по изглаголании святыя молитвы, со страхом божиим. А идеже просто поклон написан, то да творит просто поклон, якоже выше сего из\ъобразися: и не вкупе с молитвою, но прежде молитву, и по молитве поклоны. И не якоже нецыи не покаряющеся святых отец преданию, ниже ведуще сами искус святых поклонов, ниже святою молитвою добре разумеют молитися, но поклонився единою нагорбився, мало восклоняяся крестяся, главою кивает, и тем своим безчинием аки чин наполняет преданных от отец поклонов: ниже молитвою умне и душевне к Богу молится, но елико время сгорбився творит суетныя своя поклоны, тако и молитву святаго ефрема, аки изумленный спешит проговорити. Такожде и вся молитвы поспешает с поклоны управити, и от тех мнимых безчестных поклонов, и от безумнаго моления своего востанет, аки юрод, ниже сам себе весть, что творил, ниже зрят на предстоятеля церкве, но ин инаго предваряет, (с. уз~и об.) мятутся аки тростие ветром колеблеми, не смотря лучшаго, ниже хотят научитися: но елико кто како составил свой нрав, тако и утверждается быти. Страшно, обаче реку, да не неведуще отеческаго утверждения имут под\ запрещения впадати, яже чтется в православную неделю святаго поста, соборное святаго седмаго вселенскаго собора сице: Вся, кроме церковнаго предания и учения и из\ъображения святых, и приснопамятных отец, обновляемая или посем содеянная, анафема. В поклонех же и молитве будем подражательны глаголющему: ибо Бог дух есть, духом и истиною кланяющихся хощет. И божественный и верховный апостол, иже искус ведый в молитве, глаголет сице: Аще бо помолюся языком, дух мой молится, а ум мой без\ плода есть. Что убо есть; помолюся духом, помолюся и умом. воспою духом, воспою и умом. и паки: Хощу, рече, в церкви пять словес умом моим глаголати, нежели тьмы словес языком. И святый лествичник, воззвах, рече: поя всем сердцем моим, сиречь, телом и духом. божественный же григорий синаит глаголет: Начало умныя молитвы действо, сиречь, чистительная духа сила, и тайная ума священнодейства: конец же, изступление и восхищение ума к Богу. И святый антиох рече: Молитва убо беседа есть ума к Богу: такого убо требует ума ум устроения, да возможет беседовати к Богу. И паки святый лествичник: Молитва есть по тоя убо творению, ссуществие и соединение человеков к Богу: И паки тойже рече: Начало убо молитве прилози, единословне отгоними от начал самех. Среда же, еже (с. уз~и) во глаголемых единей быти мысли тоя же совершение восхищение к Богу. Темже мы вси, елико о святых писаний от многих малая сия слышавше вонмем, и не многословим в молитве, яко язычницы, к нимже Христос глаголет: мнят бо ся во многоглаголании своем услышани быти. И паки лествичник рече: не мудрися в молитвы твоей глаголех: детская бо многажды немования проста и не хитра, отцу их иже на небесех угодиша. Не многословити начинай, яко да не ко взысканию словес разыдется ум, едино слово мытарево Бога умилостиви: един глагол верен разбойника спасе. Многословие убо в молитве многажды ум возмечта, и разлия: единословие же множицею ум собирати может, услаждаемь или поуверзаемь в слове молитвы, пребывай в нем, хранитель бо наш тогда есть моляйся с нами. темже мы с трудом, и множеством количества, яко несовершеннии молимся, второе бо первому ходатайственно: даяй бо, рече, молитву чисту без\ лености, молящемуся скверненне и болезненне. Ибо скверна молитве, и ино погубление и ино крадение, и другое порок. Скверна есть, еже Богови предстояти, и неподобною мыслию мечтатися. Погубление есть, в попечения неполезная пленятися. Крадение есть, еже нечувстенне мысли парити. Порок есть прилог яков-любо тогда нам приближающся. И се зде убо о святей священней и приснопамятней умней молитве конец творим. Но да речем и о святей всем единей молитве, яже в церковном таинстве лежит, глава п~в, отнележе речет священник славословие, глаголет: Миром Господу помолимся. С миром да (с. уз~и об.) молим Господа, и да просим, кую молитву творити, якоже подобает, не вемы. и да не многословим, научает нас оным, имже подобает о молитве, и первее нраву, яко в мире подобает молитися. Что убо по славословии абие повеле да просим; ниже исповедающеся прежде, ниже дающе Богу благодарение: но что просят; да помиловани будут. Сие же прошение есть человеков осужденных и прегрешивших, иже ни един ответ имуще, или праведну вину рещи судии, испускают. сей глас, и вопиют: Господи помилуй, не от правд наших, но от человеколюбия твоего: и прочая. Таже глаголет пресвитер: О свышнем мире, и о спасении душ наших Господу помолимся. Священник бо помолится вкупе с людьми, и глаголет: О людие, помолимся Господу, да даст мир свой нам, и спасет душы нашя. И отвещают людие: Господи помилуй. Посем же и прочая разумения. Егда же глаголет диакон: Рцем вси: сей же глагол не ино что приносит разумети, но точию самое, еже всем вкупе молитися, не клиру точию единому, но и всем обретающымся в церкви. Таже речет диакон: И от всея души, и от всего помышления нашего рцем. Но что убо рцем; ничтоже убо ино, разве еже оную же общую молитву: Господи помилуй. о сей убо святей молитве священный златоуст пишет к коринфяном, во и~и нравоучении: Ибо о действуемых о иже в покаянии общыя и от священника и от людей бывают молитвы: и вси едину глаголют молитву, милости исполнену, еже есть, Господи помилуй. Сего ради в служебниках пишется, людие глаголют сие, или оно, на нихже местех написася. Во (с. уи~и) святей же восточной церкви не инако творится, но тако якоже пишется. Идеже написася, людие глаголют, то вси вкупе, елицы обретаются в церкви, глаголют: или Господи помилуй, или Подай Господи, или И со духом твоим, или отче наш: Аще у нас и не творится сего, обаче подобает творити. Ибо якоже выше речеся, егда речет диакон: Миром Господу помолимся, или Рцем вси, тогда всем подобает и отвещати: Господи помилуй. Аще бы ко единому клиру глаголалося отвещати, то не бы написали: людие глаголют. Такожде и святый священный златоуст в томже нравоучении глаголет паки: Во время самых страшных таин, приветствует иерей людем: Мир вам. приветствуют и людие иерею глаголюще: И духови твоему. Ничтоже ино есть, разве сие: яже благодарения паки общая, ниже бо он сам благодарит, но и людие вси. Первее бо их прием глас: таже согласившымся яко достойно и праведно сие бывает, тогда начинает благодарения. И что чудишися, аще негде со священником людие вещают, идеже и с самыми херувимы, и с вышними силами обще священныя оны песни возсылают; Сия же вся оная речена быша, да кождо и от начинаемых трезвится в поучении сем: да увемы, яко тело есмы вси едино, толико имуще друг ко другу различие, елико уд ко удом. и не все на священники возверзем, но и сами якоже о общем теле, о церкви всей тако да печалуем. Сие бо утверждение большее и нам и вам преподает множайшыя устрояти добродетели: даже проходящии сия, получим милость божию (с. уи~и об.) зде, и в будущем веце царство небесное, о Христе Иисусе Господе нашем: яко тому подобает слава, со отцем, и святым духом, во веки, аминь.

%(В среду а~-я седмицы вечера,%)

Егда имать иерей священнодействовати преждеосвященную, вшед во святилище облачится во священническую одежду, якоже писася в литургиарии. И по з~и поклонех глаголем трисвятое, и отче наш: Господи помилуй, в~и. и молитва: Всесвятая Троице: посем, достойно есть: и отпуст по обычаю. И творит начало вечерни по обычаю, и на едином коемждо антифоне стихословия, глаголет малую ектению иерей или диакон. На Господи воззвах, ставим стихов и~, от Изведи из\ темницы душу мою, на глас самогласна дне, повторяюще тойжде. Таже мученчен, в тойже глас: и г~ подобны триоди: и г~ минеи, повторяюще едину. Слава, и ныне, Богородичен. и бывает вход с кадильницею без\ евангелиа [Егда же имать честися евангелие, и со евангелием.] Свете тихий: Чтец прокимен, и чтение бытия. Посем вторый прокимен: и возглашает диакон: Повелите. Священник же взем обема рукама кадильницу, и свещник со свещею, стоит пред\ святою трапезою зря к востоком, и назнаменуя крест, глаголет: Премудрость прости: Таже обратяся на запад к народу (с. уф~и) глаголет: Свет Христов просвещает всех. Чтец: Притчей чтение. Диакон Вонмем. И по исполнении паремий, глаголет иерей: Мир ти. И диакон: Премудрость. Чтец: Да исправится молитва моя: Тогда праваго и леваго лика, и предстоящий народ обе страны во всей церкви стоят на коленах молящеся. И по пении чтеца, а~-й лик поет тойжде: Да исправится молитва моя: И чтец, и другая страна лика, и предстоящий народ, стоят на коленах, дондеже пропоют. Таже чтец поет а~-й стих: Господи воззвах к тебе, услыши мя: И по пропетии стиха, поет в~-й лик: Да исправится молитва моя: Тогда чтец, и а~-й лик, и тоя страны предстоящий народ припадают на колена: Таже чтец поет в~-й стих: Положи Господи хранение: И а~-й лик паки поет: Да исправится молитва моя: И чтец и в~-й лик, и предстоящий народ, паки приклоняют колена. И паки чтец поет г~-й стих: Не уклони сердце мое: и в~-й лик поет: Да исправится молитва моя: И приклоняет колена чтец, и а~-й лик, и народ. И паки чтец поет: Да исправится молитва моя, яко кадило пред\ тобою. И тогда оба лика, и во церкви предстоящий весь народ, припадают на колена, и стоят, дондеже чтец поет. И воставше допевают на клиросе: Воздеяние руку моею жертва вечерняя. И по исполнении творим поклоны г~. И прочее бывает последование преждеосвященных по чину, якоже в служебниках из\ъявися.

[зри] Вестно же буди: Яко егда божественныя преносятся тайны, вси людие поклонение богоподобное, и певцы (с. уф~и об.) ниц падше Христу Богу в тайнах сущему творят: понеже совершенно пред\ъосвященны суть. По происхождении же святых даров, исполняему, Ныне силы небесныя: творим поклоны г~, непокровени суще. Киноник: Вкусите и видите, яко благ Господь. Аллилуиа, трижды. По отверзении же врат, речет диакон: Со страхом божиим и верою приступите. Мы же поклон един. И поем: Благословлю Господа на всякое время, хвала его во устех моих: и прочее. Аллилуиа, трижды. По возглашении же от иереа: Всегда, ныне и присно: Лик, да исполнятся уста наша: Аллилуиа, трижды. По заамвонной же молитве: Буди имя господне: И метания г~. Благословлю Господа на всякое время: и подается нам антидор: и совершенный отпуст. [зри] Сие последование бывает во всю четыредесятницу преждеосвященной сущей. А идеже несть преждесвященныя, поются на вечерни стихиры на з~, подобны триоди: и минеи. Слава, и ныне, Богородичен, по гласу минеи. На стиховне триоди самогласен дне, дважды: и мученчен, иже есть на Господи воззвах: Слава, и ныне, Богородичен тогоже гласа, и обычное кончание. Входяще же в трапезу, ядим сухоядение: пием и сок с медом. В четверток же тоя седмицы трапезы не поставляем, но пребываем постящеся даже до пятка: тогда бо ядим входяще в трапезу.

(с. у~к)

%(В пяток вечера во светильничное, по обычном стихословии.%)

На Господи воззвах, ставим стихов и: и поем триоди самогласен дважды: и д~ мученичны октоиха, прилучившагося гласа: Таже святаго феодора самогласны д~, глас в~: Приидите мученколюбцы вси: Слава, глас з~: Сосуда употребив враг: И ныне, Богородичен гласа. Вход без\ евангелиа. Свете тихий: Прокимен, и чтение бытия. Посем другий прокимен, и чтение притчей. Таже, да исправится молитва моя: И прочее последование преждесвященных.

По заамвонной же молитве: Поем настоящий молебный канон святаго феодора. Предложше же коливо, глаголем псалом рм~в: Господи, услыши молитву мою: Таже: Бог Господь, и явися нам, благословен грядый во имя господне. И абие:

Тропарь, глас в~:

Велия веры исправления, во источнице пламене, яко на воде упокоения, святый мученк феодор радовашеся: огнем бо всесожжегся, яко хлеб сладкий Троице принесеся. того молитвами Христе Боже спаси душы нашя.

Слава, тойже: И ныне, Вся паче смысла: И абие, псалом н~. и кадит священник коливо, и настоятеля, и лики, по чину. Таже глаголем канон на д~, без\ ирмосов, глас и~. Припев: Святый великомученче феодоре, моли Бога о нас. По з~-й песни,

(с. у~к об.)

Кондак, глас и~:

Веру Христову яко щит внутрь приим в сердце твоем, противныя силы попрал еси многострадальче: и венцем небесным венчался еси вечно феодоре, яко непобедимый.

По ф~-й песни, ирмос: Тя неискусобрачную матерь: И абие трисвятое. Тропарь святаго: Велия веры: Слава, кондак: Веру Христову: И ныне, Богородичен, глас тойже: Якоже предстательство вси: И бывает молитва на благословение колив. Таже, Буди имя господне: и Благословлю Господа: и дается преломление от иереа: и отпуст.

[зри] А идеже не быти преждесвященной, кончаем часы сице: По Ослави, остави: и по конечных поклонех, глаголем трисвятое: И отче наш: Господи помилуй, в~и. и молитва: Всесвятая Троице: И начинаем вечерню: Приидите поклонимся, трижды. псалом р~г. кафисма и~и. И поем на Господи воззвах, стихиры на з~: мученчны г~, во октоихе гласа, иже на ряду: и святаго феодора г~: Слава, феодора: Сосуда употребив: И ныне, Богородичен гласа рядоваго. Свете тихий: без\ входа, и чтение. На стиховне триоди самогласен дне дважды: и мученчен, глас е~: Благословено воинство: Слава, феодора, глас в~: Божественных даров: писана в стихирах. И ныне: Все упование мое: Ныне отпущаеши: Трисвятое. По отче наш, тропарь: Велия веры: Слава, и ныне: Вся паче смысла: Таже ектениа Помилуй нас Боже: и поклоны г~. и по поклонех глаголем псалом р~в: Господи, услыши молитву мою: и прочее, якоже указано прежде, и до отпуста. И входим в трапезу, вкушаем же вина и елеа, ради святаго. Сие прияхом в лавре преподобнаго отца нашего саввы, и киновии преподобнаго великаго евфимиа: но не творим (с. ук~а) сего ныне за честность дне, обаче ядим варение с сливами без\ елеа, и армеа: произволяющии же ядят сухоядение, якоже и в среду.

[зри] Вестно буди, яко в сей а~-й седмице песни, з~-я, з~-я, и~-я и ф~-я, глаголются прежде в пяток. Во в~-й же, г~-й, и д~-й, седмицах глаголются на ряду.

Подобает ведати, яко во всех пятках святыя и великия четыредесятницы на вечернях, и повечериях, поклонов не творим, токмо воображенныя в преждесвященной, еже есть, по да исправится: поклоны г~. По входе святых даров, поклоны г~. И на Буди имя господне: поклоны г~. Повечерие же поем великое, на немже по а~- м трисвятом глаголем тропарь мученка: Слава, и ныне, Богородичен. По в~-м обычныя тропари: Помилуй нас Господи: и поем покойный канон настоящаго гласа. По Достойно и по трисвятом, кондак мученчен: и прочая, и отпуст малый.

[зри] Ведомо да есть, Яко последование минеи, прилучающихся святых в субботы и недели святыя четыредесятницы, поется в повечериях, или егда изволит екклисиарх. Тако творим во всех пятках в вечер святыя и великия четыредесятницы.

%(В субботу а~-ю святых постов.%)

На утрени, по шестопсалмии поем Бог Господь, на глас в~. И глаголем тропарь святаго феодора: Велия веры: дважды. Слава, и ныне, Богородичен: Вся паче смысла: и обычныя кафисмы. По а~-й кафисме седален (с. ук~а об.) мученчен осмогласника, настоящаго гласа, с Богородичным. По в~-й кафисме седален святаго феодора, глас г~. Подобен: Божия веры: Кипя веры православием: Другий седален святаго: Божественный дар тя: Богородичен: Невместимаго Бога: и чтем мучение святаго. Таже псалом н~: И канон храма, со ирмосом на з~: И святаго феодора два, на и~: а~-й, глас д~: в~-й, глас з~. Катавасиа: Отверзу уста моя: По г~-й песни, седален святаго, глас и~. Подобен: Премудрости слова: Божественное всеоружие восприим: Слава: Максимиановыми ласканьми: И ныне: Яко всенепорочная невесто творца: По з~-й песни, кондак святаго, глас и~: Веру Христову: И икос. и чтем синаксарий. По ф~-й песни, ексапостиларий святаго: и Богородичен. На хвалитех, стихиры на д~, глас а~. Подобен: Небесных чинов: Слава, глас з~: Священия дар: И ныне: Богородице, ты еси лоза: На стиховне стихиры святаго, глас д~, самогласны, с припевы их: а~-й, Праведник яко финикс процветет: в~-й, Насаждени в дому господни: Слава, глас и~: Страдальческим мужеством: И ныне: Владычце, приими молитвы: и прочее последование утрени. присовокупляем и час а~-й.

{комм.} На литургии из\ъобразительная.

И канона святаго, песнь г~-я, и з~-я. Прокимен, глас з~: Возвеселится праведник о Господе: Стих: услыши Боже глас мой: Апостол дне, ко евреем, зачало т~г: Многочастне и многообразне: И святаго, к тимофею, зачало сч~в: Возмогай о благодати: Аллилуиа, глас д~: Праведник яко финикс процветет: Евангелие марка, зачало и~: Идяше Иисус в субботы сквозе сеяния: И святаго, (с. ук~в) иоанна, зачало н~в: Си заповедаю вам: Причастен: В память вечную: На трапезе чтем слово похвальное о святом феодоре, святаго григориа нисскаго. И ядим боб обваренный, с маслинами белыми и черными, и варение со елеем: Вина же испиваем по красоволю, ради святаго. Сие же прияхом от лавры преподобнаго отца нашего саввы, и от богоноснаго отца нашего евфимиа.

[зри] Ведати подобает, яко дважды прияхом ясти рыбы в сей великий пост: в праздник благовещения, и цветоносия.

%(Неделя первая святых постов, в нюже православие воспоминается, бдение обычное.%)

В субботу вечера, на малей вечерни, ставим стихи д~: и поем стихи подобныя, творение николаа, глас а~. Подобен: Небесных чинов: Ныне благочестия светлость: Слава, и ныне: Подобен: Безначальным: На стиховне стихиры, глас в~. Подобен: Доме евфрафов: Губительства тлетворнаго: Слава, и ныне: Подобен: тойже: Вознесла еси смиренных: Тропарь: Пречистому твоему образу: и отпуст. На велицей вечерни, по предначинательном псалме, поем: Блажен муж: кафисму всю. На Господи воззвах, ставим стихов и~: и поем стихиры воскресны г~, и анатолиевы г~, и триоди д~, глас з~. Подобен: Всю отложивше: Тя непостижимаго: Слава, глас в~: Благодать возсия истины: (с. ук~в об.) И ныне, Богородичен а~-й гласа. На литии стихира храма. Слава, глас в радуйтеся пророцы честнии: И ныне, Богородичен: Все упование мое: На стиховне октоиха. Слава, глас в~: Из\ нечестия во благочестие прешедше: И ныне: О чудесе новаго! По трисвятом тропарь: Богородице Дево радуйся: дважды: и праздника: Пречистому твоему образу: единожды. и обычное благословение хлебов, и раздаяние их. На утрени, на Бог Господь, тропарь воскресн, дважды. Слава: Пречистому твоему образу: И ныне, Вся паче смысла: Посем обычное стихословие: По а~-й кафисме седальны воскресны: Слава, и ныне, Богородичен а~-й гласа, и чтение во евангелии толковом о святых иконах, леонтиа папы римскаго: егоже начало: Четверодесятный пост: По в~-й кафисме седальны воскресны: Слава, и ныне, Богородичен, и чтение тогожде слова: Непорочны с тропари своими, впакои гласа, и чтение. Степенна, и прокимен гласа. Всякое дыхание: Евангелие воскресно рядовое. Воскресние Христово: псалом н~. Слава, глас и~: Покаяния отверзи ми двери: И ныне: На спасения стези: яко предписася в неделю мытареву. Канон воскресн, со ирмосом на д~, и крестовоскресн на два, и Богородицы на два, и триоди на з~, творение феофаново, глас д~. Катавасиа: Моря чермную пучину: По г~-й песни, седальны, глас а~. Подобен: Лик ангельский: Божественный твой зрак: Слава: Зраками пророков: И ныне: Любовию чистая: и чтение. По з~-й песни,

Кондак, глас и~.

Неописанное слово отчее, из\ тебе Богородице описася воплощаемь, и оскверншийся образ в древнее вообразив, божественною (с. ук~г) добротою смеси: но исповедающе спасение, делом и словом сие воображаем.

И икос, и чтем синаксарий. По ф~-й песни, светилен воскресн: Слава, триоди. Подобен: Со ученки: Взыграйте, восплещите: И ныне: оружия ныне оскудеша: На хвалитех стихиры воскресны д~, и анатолиев един: и триоди г~, глас д~. Подобен: Дал еси знамение: В тебе ныне радуется церковь: Припев глаголем: Исповемся тебе Господи: Припев: Возвеселюся и возрадуюся о тебе: Таже припев, глас з~: Воскресни Господи Боже мой, да вознесется рука твоя: и поем триоди самогласен: Моисей во время воздержания: Слава, паки поем тойже самогласен. И ныне: Преблагословенна еси: Славословие великое. По трисвятом тропарь воскресн. Ектении, и отпуст, и исхождение в притвор. Слава, и ныне: Стихира евангельская, и поучение студитово, и час а~. На а~-м часе, тропарь воскресн: Слава: Пречистому твоему образу: По трисвятом кондак триоди, и конечный отпуст. На литургии, блаженна гласа, на з~: триоди песнь з~, на д~. По входе тропарь воскресн, и праздника. Слава, и ныне, кондак: Неописанное слово: Прокимен, глас д~, песнь отцев: Благословен еси Господи Боже отец наших: Стих: Яко праведн еси о всех: Апостол ко евреем, зачало тк~ф от полу: Верою моисей велик быв: Аллилуиа, глас д~: Моисей и аарон во иереех его: Стих: Призываху Господа: Евангелие иоанна, зачало е~: Восхоте Иисус изыти в галилею: [зри] Яко в неделях великия четыредесятницы, кроме недели ваий, совершается литургиа великаго василиа. Вместо, Достойно: О тебе радуется: Причастен: (с. ук~г об.) Хвалите Господа с небес: Другий: Радуйтеся: На трапезе же ядим варение с елеем, а не рыбы. Аще же прилучится, пием вино уставленое в славу божию, по две чаши: такожде и в вечер по две.

%(В туюжде неделю вечера.%)

На Господи воззвах, ставим стихов и~: и поем октоиха покаянны д~: писаны в неделю вечера, на стиховне два, и в понедельник на утрени на стиховне два, и триоди подобны г~: и минеи святаго г~. Слава, и ныне, Богородичен. Вход. Прокимен, глас и~: Дал еси достояние боящымся тебе Господи. Стих а~: От конец земли к тебе воззвах. Стих в~: Покрыюся в крове крил твоих. Стих г~: Тако воспою имени твоему во веки. И паки: Дал еси достояние:

[зри] Подобает ведати, Яко сия два великия прокимены, еже есть: Не отврати лица твоего: и Дал еси достояние: со стихи их, един по единому поется чрез\ весь святый пост. Начинаем от недели сырныя до недели ваий. От Сподоби Господи начинаются поклоны. Ектениа: Исполним вечернюю молитву нашу: И посем сошедшеся оба лика, поем на стиховне триоди самогласен дне, дважды, со обычными припевы, и мученчен. Слава, и ныне, Богородичен. Ныне отпущаеши: Трисвятое, и метания три. По отче наш, иерей возглас: Яко (с. ук~д) твое есть царство: И абие тропарь: Богородице Дево радуйся, благодатная: И поклон един. Слава, Крестителю Христов: Поклон. И ныне, Молите о нас: Поклон. Таже, Под\ твое благоутробие: без\ поклона. Господи помилуй, м~. Слава, и ныне, Честнейшую: и прочее все, якоже предписася в неделю сыропустную вечера. [зри] В сию же а~-ю неделю на повечерии поем канон святых пророков, глас е~, творение феофана.

[зри] Подобает ведати: Якоже указася служба прешедшия недели, на вечерни: сице должно есть бывати и в прочих неделях святыя четыредесятницы на вечернях.

%(В понедельник в~-я седмицы постов.%)

Совершается последование все, якоже пред\ъявленно в понедельник а~-я седмицы поста. На утрени, по обычных кафисмах, и на часех чтение обычное. [Нецыи же чтут сказание о чудесех пресвятыя владычцы нашея Богородицы и приснодевы Марии, яже пречистою и честною иконою ея содеяшася, яже и римляныни нарицатися обыкши. Еже и лепотственно читатися в соборных и приходских храмех.] [зри] Да будет же и сие ведомо, яко от сего понедельника в~-я седмицы поста, поются в повечериих каноны минеи, имущих прилучитися святых, от субботы лазаревы до недели фомины, с каноны Богородичными. Прежде поем (с. ук~д об.) канон Богородицы, таже минеи. По г~-й песни, кондак и седален минеи. По з~-й песни, седален Богородицы.

[зри] Потребно есть, и сие ведати, Яко в пятцех святыя четыредесятницы, поем час г~, и з~, вкупе же и ф~. На вечерни же оставляем поклоны от начала, кроме трех великих.

%(В пяток в~-я седмицы вечера,%)

Стихословим кафисму, Ко Господу внегда скорбети ми: И по коемждо антифоне, творит иерей ектению малую. И поем Господи воззвах, во глас самогласна триоди. И прочая служба вечера, и литургии преждесвященныя, якоже из\ъявися в среду и пяток мимошедшия седмицы. [зри] Аще ли не будет преждесвященныя, по обычной кафисме, поем Господи воззвах, во глас октоиха, и стихиры на з~: мученчны гласа три: и минеи святаго подобны г~. Слава, святаго, аще есть: Аще ли ни, Слава, мертвен дамаскиновых октоиха. И ныне, Богородичен а~-й гласа. На стиховне триоди самогласен дне, дважды: и мученчен, в тойже глас: писаны на Господи воззвах. Слава, и ныне, Богородичен, в тойже глас. Ныне отпущаеши: Трисвятое. Тропарь: Апостоли, мученцы и пророцы: Слава, Помяни Господи: И ныне, Богородичен, Мати святая: Таже, ектениа: Помилуй нас Боже: и поклоны г~ великия, и молитва: Всесвятая Троице: Буди имя господне: и псалом, Благословлю Господа: и отпуст.

(с. ук~е)

[зри] Должно есть ведати, яко сице совершается служба во вся пятки, от сея седмицы, даже до пятка пятыя седмицы поста. На повечерии, по а~-м трисвятом, Тропарь: Апостоли, мученцы: Слава, Помяни Господи: И ныне, Богородичен, Мати святая: По в~-м трисвятом, Помилуй нас Господи: По Достойно, и по трисвятом, кондак, Со святыми упокой: И отпуст малый.

%(В субботу в~-ю постов на утрени.%)

Поем Аллилуиа, на глас в~-й. Стихи зри в субботу мясопустную, лист тч~е. Тропарь, глас в~: Апостоли, мученцы и пророцы: дважды. Слава, мертвен: Помяни Господи: И ныне, Мати святая: и стихословим кафисму з~и: Рече Господь Господеви моему: и седальны мученчны октоиха г~, и мертвен. Слава, и ныне, Богородичен а~-й настоящаго гласа. И чтение в шестодневе златоустове. Таже, Блажени непорочнии, поем на глас е~, с припевы: Благословен еси Господи: Разделяем на две статии. Иерей же кадит посреди кафисмы, и творит ектению о усопших. писана лист тч~е. Таже другий лик поет, Твой есмь аз: Припев: Спасе, спаси мя. По конце же кафисмы, поем тропари покойны, глас е~: Святых лик: и прочая. По скончании же тропарей ектениа о усопших. и молитва, Боже духов: иерей поминает всех преждеусопших отец и братий наших. мы же глаголем: Господи помилуй, м~. Таже седален, глас е~: Покой Cпасе наш: Слава, и ныне, От Девы возсиявый миру: и (с. ук~е об.) чтение от шестодневника златоустаго первыя книги. псалом н~. Поем канон минеи, со ирмосом на з~: и храма святаго на д~. Глаголется бо ирмос и тропарь без\ стихов, и держим стихи, от Тогда потщашася владыки: Не стихословим бо песней от начала до з~-я песни, во всех субботах святыя четыредесятницы, до акафиста. Аще ли храм Христов, или Богородицы, поем канон храма со ирмосом на з~, и минеи на д~. По г~-й песни, ектениа обычная, а не за упокой. Кондак и икос святаго, таже седален. Слава, и ныне, Богородичен. От з~-я же песни начинается четверопеснец триоди: тогда оставляется канон храма. Песни же з~-я, яже во псалтири не глаголем, но поем ю всю в запевех. Предваряет же канон минеи святаго со ирмосом на з~: и триоди поем д~ тропари иосифа, и з~ тропарей феодора студита. Слава, троичен: И ныне, Богородичен. таже оба лика поют и оба стиха, мученчен и мертвенный, с припевы их: таже ирмос триоди. Потом ектениа за упокой, и кондак: Со святыми упокой: И икос. и чтем пролог. И стихословим з~-ю песнь во псалтири: Благословен еси Господи Боже отец наших: и поем ирмос з~-я песни, минеи: таже триоди подобне и~-ю и ф~-ю песнь, по чину их. Светилен гласа. На хвалитех, стихиры на д~, мученчны октоиха, Слава, самогласен мертвен: И ныне, Богородичен. На стиховне мертвены стихиры господина феофана, прилучившагося гласа: Слава, и ныне, Богородичен. По Благо есть, и по трисвятом тропарь: Апостоли, мученцы и пророцы: Слава, Помяни Господи: И ныне, Мати святая: ектениа, и час а~-й, и отпуст. На литургии блаженна гласа на з~. По входе (с. ук~з) тропарь: Апостоли, мученцы и пророцы: Другий, Помяни Господи: Слава, кондак, Со святыми упокой: И ныне, Богородичен: Тебе и стену: Прокимен: Веселитеся о Господе: Стих: Блажени, ихже оставишася беззакония: Другий за упокой: Душы их во благих водворятся. Апостол дне, ко евреем, зачало т~ф: Блюдите, да не когда будет: И за упокой к солуняном, зачало с~о: Не хощу вас не ведети о умерших: Аллилуиа: Воззваша праведнии: Стих: Блажени, яже избрал: Евангелие марка, зачало з~: Иде Иисус в пусто место: Другое иоанна, зачало з~и: Аминь аминь глаголю вам, яко слушаяй словесе моего: Причастен: Радуйтеся праведнии: Другий: Блажени, яже избрал: [зри] Сице убо бывает служба за упокой, в три субботы святаго и великаго поста, егда ни един есть от триех праздников: Предтечев, Святых четыредесять мученк, или Благовещение.

%(Неделя в~-я святых постов.%)

{комм.} Поется настоящее последование, во святых отца нашего григориа архиепископа, фессалонитскаго чудотворца, и паламы, сложенное о всесвятейшаго патриарха филофеа.

В субботу вечера, на малей вечерни по обычаю. На велицей вечерни, по предначинательном псалме: Блажен муж, кафисма вся. На Господи воззвах ставим стихов и поем стихиры воскресны гласа, г~: и анатолиевы г~: и настоящыя святаго на д~, глас в~. Подобен: (с. ук~з об.) Киими похвальными: Киими благопохвалений песньми: Слава, глас з~: Преподобне треблаженне: И ныне, Богородичен а~-й гласа. На литии стихира храма, по обычаю: Слава, и ныне, Богородичен: На стиховне стихиры по алфавиту. Слава, глас и~: Бодрый язык твой ко учительству: И ныне: Безневестная Дево: По Ныне отпущаеши: отпустительный: Богородице Дево: трижды, и прочее последование бдения по обычаю. На утрени по шестопсалмии, на Бог Господь: Тропарь воскресн, дважды. Слава,

Тропарь святаго, глас и~:

Православия светильниче, церкве утверждение и учителю, монахов доброто, богословов поборниче непреборимый, григорие чудотворче, фессалонитская похвало, проповедниче благодати, молися выну спастися душам нашым.

И ныне, Богородичен: Иже нас ради: По кафисмах седальны воскресны с Богородичны их: и чтения обычная. По непорочных тропари: Ангельский собор: и прочая. впакои гласа. Степенна и прокимен гласа. Всякое дыхание: Евангелие воскресно. Воскресние Христово: и псалом н~. Слава, преждеписанная стихира: Покаяния отверзи ми двери: и прочая. Канон воскресн, со ирмосом на д~, и триоди на д~: и святаго на з~. Катавасиа: Отверзу уста моя: По г~-й песни,

Кондак, глас д~:

Ныне время делательное явися, при дверех суд, востанем убо постящеся, принесем слезы умиления, милостынями, зовуще: согрешихом паче песка морскаго. но ослаби содетелю всех, яко да приимем нетленныя венцы.

(с. ук~з)

Таже седален святаго, глас д~. Подобен: Скоро предвари: Прелесть попалил еси: Слава, тойже: И ныне: Скоро приими владычце: По з~-й песни,

Кондак святаго, глас и~. Подобен: Взбранной:

Премудрости священный и божественный орган, богословия светлую согласно трубу, воспеваем тя григорие богоглагольниче. но яко ум уму первому предстояй к нему ум наш отче настави, да зовем: радуйся проповедниче благодати.

И икос и чтем синаксарий. По ф~-й песни, светилен воскресн. Слава, святаго. Подобен: Со ученки: Радуйся отцев похвало: И ныне, Богородичен: Владычце, всех владычце: На хвалитех стихиры воскресны д~, и анатолиев а~: и настоящыя г~, глас а~. Подобен: Небесных чинов: Блаженную в мире жизнь совершив: Припев а~: уста праведнаго поучатся премудрости: в~: услышите сия вси языцы: Таже, Припев: Воскресни Господи Боже мой: и поем стихиру самогласну триоди, глас з~: Во тьме согрешений ходящым: Слава, паки туюжде стихиру, высочайшим гласом. И ныне, Преблагословенна еси Богородице Дево: и прочее воследование утрени, якоже пред\ъуказася в неделю православия. На литургии, блаженна гласа, на з~: и святаго песнь г~-я, на д~. По входе тропарь воскресн, и храма Богородицы, и храма святаго, или святыя, таже святаго. Кондак триоди, и храма святаго, или святыя. Слава, святаго: И ныне, храма Богородицы: А идеже несть храма Богородицы, глаголем кондак триоди. Прокимен, глас е~: Ты Господи сохраниши ны: Стих: Спаси мя Господи, яко оскуде преподобный: и святаго, глас а~: уста моя возглаголют премудрость: Апостол к евреем, зачало т~д: В начале ты Господи землю основал еси: и (с. ук~з об.) святаго, к евреем, зачало ти~и: Таков нам подобаше архиерей: Аллилуиа гласа. Евангелие марка, зачало з~: Вниде Иисус в капернаум: Другое иоанна, зачало л~з: Аз есмь дверь: Божественная литургиа великаго василиа. Причастен: Хвалите Господа: Другий: В память вечную: На трапезе же ядим, имиже и в а~-ю неделю удоволихомся, во славу божию.

%(В туюжде неделю вечера поем все последование, %)

Якоже пред\ъуказася в мимошедшую неделю. На вечерни по входе прокимен, глас и~: Не отврати лица твоего: со стихи его.

%(Тояжде третия недели,%)

В пяток вечера, на Господи воззвах, триоди самогласен, глас з~: Яко блудный отступих: дважды. и мученчны д~, октоиха, и минеи д~. Слава, мертвен: И ныне, Богородичен а~-й, гласа, и чтения. [зри] Аще же несть преждесвященныя, тогда стихиры на з~: мученчны октоиха г~, и минеи г~. Слава, мертвен, И ныне, Богородичен а~-й, и чтения. На стиховне самогласен дне дважды: и мученчен. Слава, и ныне, Богородичен: Ты еси Бог наш: В пяток сей на повечерии поем службу минеи, имущаго святаго прилучитися в неделю третию поста.

Подобает ведати: Яко в пост, во всех пятках, на повечерии творит иерей отпуст малый.

(с. ук~и)

%(В субботу г~-я седмицы постов.%)

Поется все воследование, якоже и во вторую субботу явленно есть. На литургии, блаженна гласа. Прокимен дне, и за упокой. Апостол ко евреем, зачало тк~е: Воспоминайте первыя дни вашя: Другий к солуняном, зачало с~о: Не хощу вас не ведети о умерших: Аллилуиа дне, и за упокой. Евангелие марка, зачало и~: Мимо грядый Иисус: И другое за упокой, иоанна, зачало з~и. Причастен: Радуйтеся: Другий: Блажени, яже избрал:

%(Неделя третия святых постов, %)

{комм.} поклонение празднуем честнаго и животворящаго креста.

В субботу вечера, на малей вечерни, стихиры на д~, глас з~. Подобен: Ангельския пред\ъидите силы: Ныне ангельская воинства: Слава, и ныне: Егда кресту пригвожденна: На стиховне стихиры, глас в~. Подобен: Доме евфрафов: Разрешившеся уз: Слава, и ныне, подобен тойже: Вознесена на кресте: Таже, Ныне отпущаеши: По трисвятом тропарь, глас а~: Спаси Господи люди твоя: и отпуст. По отпусте же входит иерей со екклисиархом в сосудохранильницу: и вземлют честное древо, пред\ъидущу свещнику и кадилу, поющым тропарь: Спаси Господи люди твоя: и приносят на святую трапезу, и вжигают свещу на всю нощь, якоже предписася (с. ук~и об.) септемвриа в г~и день, вечера. На велицей вечерни, по обычном псалме, Блажен муж: кафисма вся. На Господи воззвах ставим стихов и~: и поем стихиры воскресны г~: и анатолиевы г~: и честнаго креста д~: глас е~. Подобен: Радуйся: Возсияй Господень кресте: Слава, глас г~: Христе Боже наш: И ныне, Богородичен а~-й гласа. Вход. Прокимен дне. На литии стихира храма. Слава, и ныне, глас е~: Зрящи тя тварь: На стиховне октоиха. Слава, и ныне, глас д~: Пособивый Господи кроткому Давиду: По Ныне отпущаеши, и по трисвятом тропарь: Богородице Дево радуйся: дважды: и креста: Спаси Господи люди твоя: единожды: и благословение хлебов, по обычаю. и чтение. На утрени, на Бог Господь, тропарь воскресн, дважды: Слава: Спаси Господи люди твоя: И ныне, Богородичен: Гавриилу вещавшу: и обычныя кафисмы. По кафисмах седальны воскресны с Богородичны их. и чтение во евангелии толковом. [По полиелеи, аще где храм честнаго креста, седален креста, глас и~. Подобен: Повеленное: В раи убо прежде: Слава, и ныне, тойже. Аще же ни] поем непорочны, и тропари: Ангельский собор: и чтение. Степенна и прокимен гласа. Евангелие воскресно. Воскресние Христово: псалом н~. Стихира, глас и~: Покаяния отверзи ми: и прочая, якоже указася в неделю мытареву. Канон воскресн со ирмосом на д~: и Богородицы на в~: и триоди на и~, глас а~. Катавасиа: Божественнейший прообрази: оба лика вкупе. По г~-й песни, седален креста в триоди, глас з~: Крест твой Господи освятися: Стих: Возносите Господа Бога нашего: Днесь пророческое исполнися слово: Слава: Токмо водрузися древо: И ныне: Богородице Дево: По з~-й песни,

(с. ук~ф)

Кондак, глас з~, самогласен:

Не ктому пламенное оружие хранит врат едемских, на тыя бо найде преславный соуз, древо крестное: смертное жало и адова победа прогнася. предстал бо еси Cпасе мой, вопия сущым во аде: внидите паки в рай.

И икос: и чтем синаксарий. По ф~-й песни, светилен воскресн: Слава, креста. Подобен: Со ученки: Крест Христов честный: И ныне, Богородичен: Древу, на немже всечистая: На хвалитех стихиры воскресны, д~: и креста г~, на д~, глас д~. Подобен: Яко добля: Во гласех воскликнем: повторяюще ю. Припевы же глаголем: Возносите Господа Бога нашего: Бог же царь наш прежде века: Таже глаголем припев: Воскресни Господи Боже мой, да вознесется рука твоя: и поем самогласен триоди, глас и~: Высокомудраго разума: Слава, паки тойже. И ныне: Преблагословенна еси Богородице Дево: Славословие великое тихогласно. Тогда приходит иерей оболчен во вся священническия одежды. [или аще где будет старейший, то от первейшаго во своих им местех должно есть сему быти.] и взем кадильницу, кадит святую трапезу, и честный крест. таже под\ъемлет его на дискосе [со хранильницею] на главу свою, и исходит северными дверьми, пред\ъидущым ему свещам двум, и кадильнице, и отходит до царских врат. Скончану же бывшу славословию и трисвятому, глаголет иерей: Премудрость, прости. и начинаем тропарь: Спаси Господи люди твоя: трижды. И приходит иерей нося честный крест, пред\ святыя двери, и тамо уготовану четвероножцу, полагается верху его честный крест: и отверз хранильницу, кадит крестообразно от четырех стран. (с. ук~ф об.) И абие поем

Тропарь, глас з~:

Кресту твоему покланяемся Владыко, и святое воскресние твое славим. трижды.

Таже поют и ликове велегласно трижды. и начинают покланятися, аще во обители игумен, или ин первенствуяй во священных. Такожде и прочии священницы, покланяющеся пред\ честным крестом, дважды: целуют же прежде старейший, и по целовании паки покланяются единожды. такожде творят и прочии священницы, десная страна и левая. такожде приходят и братия два два, покланяющеся по чину их. Кланяющымся же братиям, поем стихиры самогласны сия, глас в~: Приидите вернии животворящему древу поклонимся: Ин, глас и~: Днесь Владыка твари: Слава, глас тойже: Днесь неприкосновенный существом: И ныне, глас тойже: Днесь пророческое исполнися слово: таже ектении, и отпуст: и стихира евангельская в притворе, и час а~-й. На а~-м часе, тропарь воскресн. Слава, креста: И ныне, Богородичен часов. По трисвятом, кондак креста: и прочее по обычаю. и совершенный отпуст. На литургии, блаженны гласа, на з~: и от канона креста песнь з~, на д~. По входе тропарь воскресн, и креста, Слава, и ныне, кондак креста. Вместо же трисвятаго поем: Кресту твоему покланяемся Владыко: Прокимен, глас з~: Спаси Господи люди твоя: Стих: К тебе Господи воззову: Апостол ко евреем, зачало та~и. Имуще архиереа велика: Аллилуиа, глас и~: Помяни сонм твой: Стих: Бог же царь наш прежде века: Евангелие марка, зачало л~з: Иже хощет по мне ити, да отвержется себе: Причастен: Знаменася на нас: на трапезе же учреждаемся, якоже указася в а~-ю неделю православия.

(с. у~л)

%(В туюжде неделю вечера.%)

Последование поем, якоже и в первых неделях указася. По входе прокимен, глас и~: Дал еси достояние: и прочыя стихи:

[зри] Подобает ведати: Яко поклонение честнаго креста творим по д~ дни, по преждеписанному образу: сиречь, в неделю, в понедельник, в среду и пяток: Бывает же сице: В понедельник на а~-м часе творим поклонение честному кресту, якоже и в неделю, по написанному образу, поюще вместо: Стопы моя: Кресту твоему покланяемся Владыко: Покланяющымся братиям, поем стихиры, глас в~: Приидите вернии: и прочая. По трисвятом глаголем кондак креста: такожде и на прочих часех.

%(Во вторник тояже седмицы вечера.%)

По обычной кафисме, на Господи воззвах, ставим стихов з~: и поем стихиры подобны триоди дне г~: и честнаго креста, г~: глас д~. Подобен: Дал еси знамение: Слава, и ныне, глас и~: Днесь Владыка твари: Таже прокимен, и чтение дне: и паки прокимен, и чтение. На стиховне триоди самогласен, глас г~: Побеждая мытаря: дважды, и мученчен. Слава, и ныне, креста, глас е~: Зрящи тя тварь: Канон минеи святаго глаголем на повечерии.

(с. у~л об.)

%(В среду д~-я седмицы на утрени:%)

обычное воследование, якоже на всяк день. Канон креста со ирмосом на з~: и трипеснец, по обычаю. По г~-й песни, седален креста, глас з~: Днесь пророческое: Слава, Крест твой Господи: И ныне: Токмо водрузися: По з~-й песни, кондак, глас з~: Не ктому пламенное оружие: писан в неделю. По ф~-й песни, светилен. Подобен: Духом: Преполовением постов: Слава, и ныне, крестобогородичен: Безневестная: На стиховне триоди самогласен дне, дважды, и мученчен. Слава, глас а~: Преполовивше пучину воздержания. И ныне, паки тойже. Творим же и поклонение кресту на а~-м часе, якоже прежде из\ъявися о сем в понедельник. покланяющымся братиям, поем преднаписанныя стихиры, глас в~: Приидите вернии, и прочее, и отпуст.

%(В туюжде среду вечера,%)

обычная кафисма. на Господи воззвах: ставим стихов и~. и поем триоди самогласен, глас д~. Пост благих ходатай: единожды. Ин, глас е~: В тайне добродетели делающии: единожды. и мученчен: и подобны триоди г~, и минеи на д~. Слава, и ныне, креста, глас и~: Днесь неприкосновенный существом: Вход, (с. ул~а) прокимен, и чтение дне, и прочее преждесвященных. От сего дне глаголется на литургиах оглашенная ектениа сугубая, на преждесвященных, якоже писася в служебниках.

[зри] Ведомо же да будет и сие: Яко в сию средопостную среду, на трапезе не достоит разрешати на елей и вино, яко паче день плача есть, а не радости: понеже и Бог Господь не поется на утрени в сию среду, но Аллилуиа.

%(В пяток же тоя седмицы:%)

Поем службу всю вечер и утро, якоже в среду предписася, и по отпусте часов бывает поклонение честному кресту, поющым нам стихиры самогласны, якоже прежде из\ъявися: и взимается иереем честный крест, и относится во святый олтарь.

%(В субботу д~-ю постов.%)

Поется возследование, якоже и в минувших субботах, все непременно. На вечерни, и на утрени, и прочее все, якоже указася в субботу вторую поста. На литургии, блаженна гласа. Прокимен дне: и за упокой. Апостол дне, ко евреем, зачало тг~и: Надеемся о вас возлюбленнии: Другий за упокой, к коринфяном, (с. ул~а об.) зачало ркс~г: Первый человек от земли перстен: Аллилуиа, мертвых. Евангелие дне, марка, зачало л~а: Изыде Иисус от предел тирских и сидонских: и за упокой, иоанна, зачало з~и: Аминь аминь глаголю вам: яко слушаяй словесе моего: Причастен: Радуйтеся: Другий: за упокой: Блажени, яже избрал:

%(Неделя д~-я святых постов.%)

В субботу вечера, на малей вечерни, обычное. На велицей вечерни, на Господи воззвах, стихиры воскресны г~: и анатолиевы д~: и минеи г~. Инии же последнейшии определиша петися последованию святаго иоанна лествичника. Стихиры, глас и~. Подобен: О преславнаго чудесе! отче иоанне преподобне: Слава, глас е~: Преподобне отче: И ныне, Богородичен а~-й гласа. На литии стихиры по обычаю. На стиховне стихиры октоиха. Слава, святаго, глас в~: На земли ангела: И ныне, О чудесе новаго! Ныне отпущаеши: таже, Богородице Дево: трижды. и благословение хлебов, по обычаю. А идеже несть бдения, глаголем тропарь воскресн. Слава,

Тропарь святаго, глас а~:

Пустынный житель, и в телеси ангел, и чудотворец явился еси богоносе отче наш иоанне: постом, бдением, молитвою, небесная дарования приим, исцеляеши недужныя, и душы верою притекающих к тебе. слава давшему ти крепость: слава венчавшему тя: слава действующему тобою всем исцеления.

(с. ул~в)

И ныне, Богородичен. На утрени, по обычаю последований. Каноны: воскресный с Богородичным на з~: и триоди на д~, глас е~: и святаго на д~, глас и~. Катавасиа: Отверзу уста моя: По г~-й песни,

Кондак святаго, глас д~. Подобен: Явился еси:

На высоте Господи воздержания, истинна тя положи, якоже звезду нелестную, световодящую концы, наставниче иоанне отче наш.

Седален, глас е~. Подобен: Странное: Пречистый крест твой: Слава, преподобнаго, глас д~. Подобен: Вознесыйся: Добродетельми к небеси возсиявый: И ныне: На престоле херувимском седяй: По з~-й песни, кондак и икос воскресн. и чтем синаксарий. По ф~-й песни, Светилен воскресн: Слава, преподобнаго: Подобен: Жены услышите: Мира благострастия: И ныне: Господьтвенно Богородицу тя исповедуем: На хвалитех стихиры воскресны д~: и анатолиевы д~. Таже глаголем припев: Воскресни Господи Боже мой, да вознесется рука твоя: И поем самогласен триоди, глас а~: Приидите делаим: Слава, паки тойже. И ныне: Преблагословенна еси: Славословие. великое, и отпуст. и исхождение в притвор, Слава, и ныне, стихира евангельская, и оглашение, и прочее последование, яко обычно. На литургии, блаженна гласа: Прокимен гласа, и преподобнаго: Восхвалятся преподобнии во славе: Апостол дне, ко евреем, зачало тд~и: Аврааму обетовая Бог: И святаго, ко ефесеем, зачало ск~ф: Яко чада света ходите: Аллилуиа гласа, и святаго. Стих: Насаждени в дому господни: Евангелие марка, зачало м~: Человек некий прииде ко Иисусу: И преподобнаго, матфеа, (с. ул~в об.) зачало и~: По Иисусе идоша народи мнози: Причастен: Хвалите Господа: Другий: В память вечную: На трапезе учреждаемся, якоже пред\ъиз\ъявися в мимошедших неделях.

%(В туюжде неделю вечера.%)

На Господи воззвах, ставим стихов и~: и поем октоиха гласа покаянны д~, писаны в неделю на стиховне, два, и в понедельник на утрени на стиховне в~. и триоди подобны г~: и минеи святаго г~. Вход, прокимен великий, глас и~. Не отврати лица твоего: со стихи. и прочая служба, якоже предписася. Службу минеи прилучившагося святаго в четверток великаго канона поем во вторник на повечерии.

{комм.} указ о кафисмах е~-я седмицы великаго поста, како глаголати, предписася, лист л~в.

%(В среду пятыя седмицы вечера:%)

Звон в красныя: такожде и в четверток ко утрени и вечерни.

(с. ул~г)

%(В среду вечера,%)

Стихословим кафисму рядовую седмую. На Господи воззвах стихиры триоди: самогласен дне, дважды, глас и~: Моими помышлении: и мученчен: и подобны г~. И посем ины стихиры по алфавиту, к~д, великаго канона: творение кир андреа критскаго. И творим на кийждо стих по г~ поклоны, глас д~. Подобен: Хотех слезами омыти: Начинаем же припевы: от Падут во мрежу свою: Егда же скончаются припевы: припеваем к прочым: Слава тебе Боже наш, слава тебе. На последнем же поем вышшим гласом: Слава: О неизреченнаго твоего: И ныне, Богородичен: О неизреченнаго снизхождения: Вход. Свете тихий: прокимен, паремии, и чтение. и паки прокимен, и чтение. Да исправится молитва моя: и прочее последование преждесвященных.

[зри] Аще ли не будет преждесвященныя: На Господи воззвах: поем триоди подобны г~, и стихиры к~д, великаго канона: и прочее. Прокимен, и чтения. На стиховне триоди, самогласен дне, дважды, и мученчен: Слава, и ныне, Богородичен. На трапезе разрешаем на елей, и вина причащаемся труда ради бденнаго, хотящаго быти: Внимающии же спастися, воздержанию прилежат: Множайшии же посту нелицемерну. Повечерие же глаголем малое в келлиах без\ поклонов. По трисвятом кондак андреева канона. Такожде и полунощницу.

(с. ул~г об.)

%(В четверток пятыя недели святых постов.%)

Клеплет в д~-й час нощи, и собравшымся нам в церковь, бывает начало от иереа, по обычаю, и глаголем: Царю небесный: Трисвятое, и отче наш: Господи помилуй, в~и. Слава, и ныне, Приидите поклонимся, и прочыя два псалма, ф~и и к~: и обычныя тропари, и ектениа. и посем глаголем шестопсалмие. И по псалмех поем Аллилуиа, и троичны гласа, яко обычай. И стихословим кафисму едину осмую. И седальны октоиха. Слава, и ныне, Богородичен. И чтем житие преподобныя марии, на две статии. таже псалом н~. Песней не стихословим. И абие начинаем великий канон косно, и с сокрушенным сердцем и гласом, творение святаго андреа критскаго, иеросолимскаго, глас з~. ирмос: Помощник и покровитель: по дважды. Потом тропари, творяще на кийждо метания г~ и припевающе: Помилуй мя Боже, помилуй мя.

[зри] Ведомо же буди: Егда един лик поет, тогда другий творит метания, благочиния ради. Егда же приидет канон преподобныя Марии, и глаголем к стихом тем припев: Преподобная мати Марие, моли Бога о нас. К стихом же преподобнаго андреа, припев: Преподобне отче андрее, моли Бога о нас. По г~-й песни, ирмос: утверди Господи на камени: Седален апостолов, глас и~. Подобен: Воскресл еси от гроба: Слава, другий, глас тойже. Подобен: Повеленное: И ныне, Богородичен. И чтем оставшее жития преподобныя Марии. Таже трипеснец (с. ул~д) глаголем по обычаю, без\ метаний. ирмосов же у трипеснца не поем: и Слава, и ныне, не глаголем. Припеваем же к стихом: Святии апостоли молите Бога о нас. Такожде и на и~-й песни, и ф~-й. Егда же трипеснец изглаголется, тогда поем ирмос великаго канона. И по з~-й песни, покрываем темже ирмосом. Кондак, глас з~: Душе моя, душе моя: писан в понедельник а~-я седмицы на повечерии. И икос, и чтем синаксарий. Посем блаженна великаго канона с метании: Таже седмая песнь, и прочая. По и~-й песни, Хвалим благословим: и паки ирмос. Посем поем, Честнейшую херувим: По ф~-й песни ирмос: Безсеменнаго зачатия: Светилен троичен гласа, яко обычно. На стиховне самогласен дне дважды, и мученчен: Слава, и ныне, Богородичен. Совокупляем же и а~-й час, без\ кафисмы: Стихословим же ту кафисму в тойже четверток, на вечерни, вместо: Ко Господу внегда скорбети ми: На всех часех по трисвятом кондак: Душе моя, душе моя:

%(В сий же четверток.%)

Всю службу поем поскоро, труда ради бденнаго. Совершается же служба преждеосвященных, в нейже приудостоившиися причащаются святых Христовых таинств. На трапезе же ядим елей, и вино пием, труда ради бывшаго. Нецыи же уставы разрешати точию на вино попущают, на елей же не оставляют. Во святыя же (с. ул~д об.) горы типице разсуждает: На святых мученк м~, На предтечевы главы обретение, В среду крестопоклонную, На великий канон, и на неседальное, ясти два варения со елеем, и испивати по две чаши вина.

%(В пяток е~-я седмицы вечера,%)

обычная кафисма: На Господи воззвах, ставим стихов и~: и поем триоди самогласен дне, дважды, и мученчен. Таже поем стихиры праздника пресвятыя Богородицы, г~: творяще я з~, глас з~. Подобен: Всю отложивше: Совет превечный: Слава, и ныне, праздника, глас в~: Еже от века таинство: Вход. Свете тихий: прокимен, и чтения дне.

Аще ли храм похвалы Богородицы: Чтем и праздника чтения г~: писаны на успение Богородицы, и прочее последование преждеосвященных.

[зри] Аще ли не совершается преждесвященная: На Господи воззвах, поем стихиры праздника Богородицы на и~: глас з~. Подобен: Всю отложивше: Слава, и ныне, праздника. На стиховне, самогласен дне, дважды. и мученчен. Слава, и ныне, праздника, глас д~: Языка, егоже не ведяше: писан на хвалитех. По трисвятом тропарь: Повеленное тайно: Таже, ектениа: Помилуй нас Боже: и поклоны г~. и Всесвятая Троице: Буди имя господне: и метания г~, и псалом: Благословлю Господа: и отпуст. На трапезе пием вино, труда ради бденнаго, хотящаго быти. Повечерие же малое и полунощницу поем в келлиах. Канон мертвен гласа поем в гробнице.

(с. ул~е)

%(В субботу е~-я седмицы постов. %)

Ко утрени знаменает в д~-й час нощи, молебнаго ради последования акафиста. и собравшымся в церковь, благословившу иерею, начинаем утреню, якоже предписася, лист ул~г об. иерей же кадит церковь всю. По шестопсалмии, Бог Господь, во глас и~. и поем тропари косно: Повеленное тайно: дважды. Слава, и ныне, тойже. Таже стихословим кафисму з~и: Рече Господь Господеви моему: и по исполнении сея, ектениа малая. И поем кондак на среде со сладкопением косно, глас и~: Взбранной воеводе победительная: на немже кадит диакон святыя иконы, и братию по чину. На прочих же точию настоятеля, и лики, и чтем икосов и кондаков з~: на чтении стоим. Тии же икосы суть по алфавиту, сиесть, к~д, и глаголются от иереа во святом олтаре. Икос а~: Ангел предстатель: и прочее. и паки кондак: Взбранной воеводе: и чтем от слова акафиста, на даяния два. Таже стихословим непорочны, и ектениа. И паки глаголем кондак: Взбранной воеводе: и другия икосы, и кондаки з~: Икос д~: Слышаша пастырие: и прочее. и паки кондак: Взбранной воеводе: Таже чтем прочее слова акафиста. псалом н~. И каноны храма святаго со ирмосом на з~: и пресвятыя Богородицы, на з~, глас д~: творение господина иосифа. Катавасиа: Отверзу уста моя: Аще ли храм Богородицы, поем канон праздника Богородицы, со ирмосом на в~и: ирмос по дважды, тропари на и~.

(с. ул~е об.)

[Аще ли храм похвалы пресвятыя Богородицы: По обычных кафисмах, и по кондаках, поем полиелей, и седален храма Богородицы. Слава, и ныне, тойже. и чтение. Степенна, а~-й антифон д~-го гласа. Прокимен: Всякое дыхание: евангелие, и стихиры храма Богородицы. Поем канон храма похвалы Богородицы, со ирмосом на д~и: ирмос по дважды, тропари на в~и. По г~-й песни, ектениа малая. и по возгласе кондак: Взбранной воеводе: и чтем другия з~ икосов и кондаков. Икос з~: Новую показа тварь: и прочее. и паки кондак: Взбранной воеводе: Седален, глас а~. Подобен: Гроб твой: Великий воин: Слава, и ныне, тойже, и паки чтение. На з~-й песни престает канон храма святаго: и поем праздника Богородицы, со ирмосом на з~: и триоди по чину своему. Катавасиа триоди. По з~-й песни, ектениа малая. и паки поем кондак: Взбранной воеводе: и чтем оставшыяся з~ икосов и кондаков. Икос и~: Стена еси девам: и прочее. Кондак г~и: О всепетая Мати: Сей кондак глаголи трижды. и паки чтется а~-й икос: Ангел предстатель: и паки кондак: Взбранной воеводе: и чтем синаксарий. На ф~-й песни поем, Честнейшую. По ф~-й песни, светилен праздника Богородицы. Подобен: Жены услышите: Еже от века днесь: трижды. На хвалитех поставим стихи д~, и поем стихиры Богородицы, глас д~. Подобен: Яко добля: Сокровенное таинство: Слава, и ныне, глас тойже: Языка, егоже не ведяше: Славословие великое. Тропарь праздника. ектении, и отпуст: и час а~-й. На а~-м часе, тропарь и кондак праздника. На литургии, блаженна от канона акафиста. Песнь г~ и з~. Прокимен, глас г~, (с. ул~з) песнь Богородицы: Величит душа моя Господа: Стих: Яко призре на смирение рабы своея: Апостол дне, ко евреем, зачало тк~в: Не в рукотворенная святая: и Богородицы, тогоже послания, зачало т~к: Имеяше первая скиниа: Аллилуиа, глас и~: Воскресни Господи в покой твой: Стих: Помяни Господи Давида и всю кротость его. Евангелие дне, марка, зачало л~е: Изыде Иисус и ученцы его: И Богородицы, луки, зачало н~д: Вниде Иисус в весь некую: Причастен: Чашу спасения прииму: На трапезе ядим два варения с елеем, и пием вино, благодаряще всесвятую владычцу нашу Богородицу, о бывшем от нея чудеси.

%(В неделю е~-ю святых постовъ%)

{комм.} последование, якоже и в прочих неделях, в нейже поем и минеи последование случившагося святаго.

{комм.} Инии же последнейшии предаша пети в сию неделю последование преподобныя матере нашея марии египетския.

Во светильничном по предначинательном псалме, и обычном стихословии, на Господи воззвах, поставим стихов и~, и поем осмогласника стихиры воскресны г~: и анатолиевы г~: и преподобныя, стихиры г~, творяще я на д~, глас з~. Подобен: Всю отложивше: Тебе убо возбраняше: Слава, глас д~: Очудотвори Христе креста твоего сила: И ныне, Богородичен а~-й гласа. На литии стихиры по обычаю. На стиховне, стихиры осмогласника. Слава, преподобныя, глас в~: Душевная ловления: И ныне, Богородичен: О чудесе новаго: По Ныне отпущаеши, (с. ул~з об.) тропарь воскресн: Слава, преподобныя, глас и~: В тебе Мати: И ныне, Иже нас ради: На утрени, на Бог Господь, тропарь воскресн, дважды.

Слава, преподобныя, глас и~:

В тебе мати известно спасеся еже по образу: приимши бо крест, последовала еси Христу и деющи учила еси, презирати убо плоть, преходит бо, прилежати же о души вещи безсмертней. темже и со ангелы радуется, преподобная марие, дух твой.

И ныне, Иже нас ради: и прочее последование яко обычно. Каноны г~: воскресный с Богородичным на з~: и триоди на д~, глас и~: и преподобныя на д~, глас з~: Катавасиа: Отверзу уста моя: По г~-й песни,

Кондак преподобныя, глас г~. Подобен: Дева днесь:

Блудами первее преисполнена всяческими, Христова невеста днесь покаянием явися, ангельское жительство подражающи, демоны креста оружием погубляет: сего ради царствия невеста явилася еси Марие преславная.

Седален, глас и~. Подобен: Премудрость и слово: Взыграния вся: Слава, и ныне: Небесная врата и ковчег: По з~-й песни кондак и икос воскресн, и чтем пролог. По ф~-й песни, Светилен воскресн: Слава, преподобныя. Подобен: Небо звездами: Образ покаяния: И ныне, Сладосте ангелов: На хвалитех стихиры воскресны д~, и анатолиевы д~, таже глаголем стих: Воскресни Господи Боже мой: и поем самогласен, глас а~: Несть царство божие нища и питие: Слава, паки тойже. И ныне, Преблагословенна еси: Славословие великое. и отпуст. Слава, и ныне, стихира евангельская, и час первый. На литургии, блаженна, и прокимен гласа. таже преподобныя, (с. ул~з) прокимен, глас д~: Дивен Бог во святых своих, Бог Исраилев. Апостол ко евреем, зачало тк~а, от полу: Христос пришед, архиерей грядущих благ: И преподобныя, к галатом, зачало с~и: Прежде пришествия веры: Аллилуиа гласа. Евангелие марка, зачало м~з: Поят Иисус обанадесять: И преподобныя, луки, зачало л~г: Моляше Иисуса некий от фарисей: Причастен: Хвалите Господа: Другий: В память вечную: На трапезе же учреждаемся, якоже и в преждних неделях.

%(В туже неделю на вечерни.%)

По обычаю преждних недель. таже вход, и прокимен великий, глас и~: Дал еси достояние: со стихи его, и прочая яко обычно.

%(В пяток ваий на утрени.%)

Аллилуиа, и троичны гласа, и обычное стихословие: и прочее возследование, якоже пред\ъуказася. На стиховне триоди самогласен дне, глас а~: Презревши душе моя: дважды, и мученчен. Слава, глас и~: Душеполезную совершивше четыредесятницу: И ныне, паки тойже. Таже: Благо есть: и час первый, по обычаю, и отпуст.

(с. ул~з об.)

%(В тойже пяток вечера.%)

Стихословим кафисму: Ко Господу внегда скорбети ми: Господи воззвах, поем во глас и~: поставим стихов и~, и поем самогласну стихиру, глас и~: Душеполезную совершивше четыредесятницу: дважды, и мученчен, и святаго лазаря самогласны е~, творяще я з~, глас з~: Господи, лазарев хотя гроб видети: Слава, глас и~: Представ гробу лазареву: И ныне, глас тойже: Душеполезную совершивше четыредесятницу, возопиим: Вход, прокимен, и чтение дне. [зри] А идеже не быти преждесвященной: на Господи воззвах, стихиры на з~, глас з~: Господи, лазарев хотя гроб: Слава, и ныне, праздника, глас и~: Душеполезную совершивше четыредесятницу, возопиим: Таже, Свете тихий: без\ входа: Прокимен, и чтение дне. На стиховне самогласен: Душеполезную: дважды, и мученчен. Припев же глаголем: К тебе возведох очи мои: Слава, и ныне, глас и~: Представ гробу лазареву: писан на Господи воззвах. По Ныне отпущаеши, трисвятое, и по отче наш, тропарь праздника: общее воскресние: Таже, ектениа: Помилуй нас Боже: и г~ поклоны великия, и молитва: Всесвятая Троице: и прочая по обычаю, и отпуст, и многолетны.

[зри] Ведомо буди: Яко от днесь, ниже мученчен, ниже Богородичен, ниже осмогласник поется, даже до понедельника святаго фомы. В тойже пяток повечерие глаголем великое. По а~-м трисвятом тропарь праздника. По в~-м трисвятом тропари обычныя: Помилуй (с. ул~и) нас Господи, помилуй нас: и поем канон триоди, творение господина андреа критскаго, глас а~. По ф~-й песни ирмос: Сотвори державу: оба лика вкупе. По трисвятом кондак праздника, и отпуст малый.

%(В субботу святаго и праведнаго лазаря.%)

На полунощнице, по а~-м трисвятом, и по отче наш, глаголем вместо, Се жених: Тропарь: общее воскресние: По в~-м трисвятом, и по отче наш, глаголем кондак: Всех радость Христос: Господи помилуй, в~и. и отпуст. Молитвы же, Помяни Господи, не глаголем. На утрени, на Бог Господь:

Тропарь, глас а~:

общее воскресние прежде твоея страсти уверяя, из\ мертвых воздвигл еси лазаря Христе Боже. темже и мы яко отроцы победы знамения носяще, тебе победителю смерти вопием: осанна в вышних, благословен грядый во имя господне. Трижды.

И обычныя кафисмы две. По а~-й кафисме седален, глас а~: ущедрив марфины и мариины слезы: Слава, и ныне, тойже. и чтение в евангелии толковом, еже от иоанна, емуже начало: Господу нашему Иисусу Христу: По в~-й кафисме поем тропари воскресны: Ангельский собор: и по них ектениа, и седален, глас е~: Источник премудрости: Слава, и ныне, тойже, и чтение тогоже слова. Таже глаголем: Воскресние Христово: псалом н~. и прочая по обычаю. Каноны два, до з~-я песни, (с. ул~и об.) творение господина феофана: отонудуже начинаем четверопеснец. Первый канон со ирмосом на и~: другий на з~, глас и~. Песнь а~, ирмос: Поим Господеви: Другий канон, творение иоанна монаха, глас тойже, ирмос: Воду прошед: Припевы песней: Поим Господеви: такожде и в неделю ваий. Катавасиа: Воду прошед: По г~-й песни седален праздника, глас д~. Подобен: удивися: Вкупе предстасте: Слава, и ныне, глас и~. Подобен: Премудрости: Проведый всяческая: и чтение. От з~-я же песни поем четверопеснец, творение господина космы: ирмос по дважды, тропари на з~. И кир иоанна, глас тойже, на з~. Катавасиа: Очисти мя Cпасе: По з~-й песни,

Кондак, глас в~. Подобен: Вышних ищя:

Всех радость Христос, истина, свет, живот, и мира воскресние сущым на земли явися, своею благостию, и бысть образ воскресния, всем подая божественное оставление.

[зри] И икос, и чтем синаксарий. На ф~-й песни, Честнейшая не стихословится, от сего дне, и в прочыя дни, и до новыя недели: по ирмос, и последи катавасиа: Воистинну Богородицу: Таже, на глас а~: Свят Господь Бог наш. трижды. Светилен триоди: Словом твоим: дважды. Слава, и ныне: Лазарем тя Христос: На хвалитех стихиры на и~, глас а~, самогласны: Воскресние и жизнь человеком: Глаголем же и припевы: Воскресни Господи Боже мой: и Исповемся тебе Господи, всем сердцем моим: Слава, глас в~: Велие и преславное чудо: И ныне: Преблагословенна еси: Славословие великое. По трисвятом тропарь праздника. Ектении, и отпуст, и час а~. Тропарь и кондак праздника. На литургии блаженна, песнь (с. ул~ф) г~-я и з~-я, на и~. По входе тропарь праздника: Слава, и ныне, кондак. Вместо же трисвятаго, поем: Елицы во Христа креститеся: Прокимен, глас г~: Господь просвещение мое и спаситель мой, кого убоюся; Стих: Господь защититель живота моего: Апостол ко евреем, зачало тл~г, от полу: Царствие непоколебимо приемлюще: Аллилуиа, глас е~: Господь воцарися, в лепоту облечеся. Стих: Ибо утверди вселенную: Евангелие иоанна, зачало л~ф: Бе некто боля лазарь от вифании: Причастен: Из\ уст младенец и ссущих совершил еси хвалу. На трапезе учреждаемся варением со елеем. Аще же и икру имамы, да дастся коемуждо брату по три онгии: и вино пием.

[зри] Подобает ведати, Аще храм праведнаго лазаря, по обычных кафисмах полиелей. Величание святительское, и псалом: услышите сия вси языцы: Таже седальны, яже по г~-й песни. и житие святаго лазаря, от никифора ксанфопула написано. Антифон а~-й д~-го гласа. Прокимен: Честна пред\ Господем смерть: Стих: Что воздам: Всякое дыхание: Евангелие от иоанна, зачало л~з: Аз есмь дверь: псалом н~. Стихира, глас з~: Господи, глас твой разруши: Каноны в~, на д~и: Катавасиа в~-го канона. По г~-й песни, седален праздника. По з~-й песни, кондак: Всех радость: И икос, и прочее последование якоже указася.

(с. ул~ф об.)

%(В субботу ваий вечера.%)

На малей вечерни, на Господи воззвах, поем стихиры праздника, на д~, глас з~. Подобен, Тридневен: От незлобивых младенец Христе: Слава, и ныне, подобен тойже: На плещах херувимских: На стиховне стихиры праздника, глас в~. Подобен: Доме евфрафов: Светлися сионе: с припевы праздника. Слава, и ныне, глас и подобен тойже: Пою твое страшное: Тропарь, глас а~: общее воскресние:

Слава, и ныне, глас д~:

Спогребшеся тебе крещением Христе Боже наш, безсмертныя жизни сподобихомся воскреснием твоим, и воспевающе зовем: осанна в вышних, благословен грядый во имя господне.

Ектениа малая, и отпуст. На велицей вечерни, по предначинательном псалме: Блажен муж, кафисма вся. Господи воззвах поем во глас з~. поставим стихов и~: и поем стихиры самогласны е~, повторяюще я, глас з~: Днесь благодать святаго духа: Слава, стихиру а~-ю: Днесь благодать святаго духа: И ныне, паки туюжде. Таже вход: Свете тихий: Прокимен: Господь воцарися: со стихи. Таже, чтения г~, праздника: а~-е, Бытия: Призва иаков сыны своя: в~-е, Пророчества софониева: Тако глаголет Господь: радуйся зело дщи сионова: г~-е, Пророчества захариина: Тако глаголет Господь: радуйся зело дщи сионя. На литии самогласны стихиры, глас а~: Всесвятый дух: Слава, и ныне, глас г~: Прежде шести дней бытия пасхи: и обычныя молитвы. На стиховне стихиры самогласны, (с. у~м) глас и~: Радуйся и веселися граде сионе: с припевы предписанными на малей вечерни. Слава, глас з~. Днесь благодать святаго духа: И ныне, паки тойже. На благословении хлебов тропарь праздника, глас а~: общее воскресние, дважды. и глас д~: Спогребшеся тебе: единожды. И Буди имя господне, трижды: и псалом: Благословлю Господа: и предложится чтение, слово торжественное праздника. На утрени, на Бог Господь, тропарь, глас а~: общее воскресние: дважды. Слава, и ныне, глас д~: Спогребшеся тебе: и обычныя кафисмы. По а~-й кафисме седален, глас д~. Подобен: удивися иосиф: С ветвьми умно: Слава, и ныне, глас тойже. Подобен: Явился еси: Четверодневна лазаря: и чтение во евангелии толковом иоанна златоустаго. По в~-й кафисме седален, глас д~. Подобен: удивися: Над\ другом твоим Христе, Слава, и ныне, глас а~. Подобен: Камени запечатану: Восхвалите согласно: и чтение тогоже слова. Таже полиелеи праздника, седален, глас и~. Подобен: Повеленное: На престоле херувимстем: Слава, и ныне, тойже. и чтем празднику слово святаго кир андреа критскаго. Степенна, а~ антифон д~-го гласа. Прокимен праздника, глас д~: Из\ уст младенец: Стих: Господи Господь наш: Всякое дыхание: Евангелие матфеа, зачало п~г: Егда приближися Иисус во иерусалим: Воскресние Христово, не глаголем: но абие глаголем псалом н~. Таже иерей взем кадило, кадит крестообразно, глаголя молитву на благословение ваий. Диакон: Господу помолимся. Лик: Господи помилуй. Господи Боже наш, седяй на херувимех: Егда же целуют братия святое евангелие, приходяще покланяются игумену, и от руку его вземлют ваиа со свещами. (с. у~м об.) Таже вместо, Молитвами: Слава, глас в~: Днесь Христос: И ныне, паки тойже. Помилуй мя Боже: Посем поем стихиру, глас з~: Днесь благодать святаго духа: И молитва: Спаси Боже люди твоя: Господи помилуй, в~и. И по возгласе, Канон, глас д~, творение кир космы. ирмос по дважды: тропари на в~и. Катавасиа, ирмос тогоже канона оба лика вкупе. По г~-й песни впакои, глас з~: С ветвьми воспевше: и чтение праздника. По з~-й песни,

Кондак, глас з~:

На престоле на небеси, на жребяти на земли носимый Христе Боже, ангелов хваление, и детей воспевание приял еси, зовущих ти: благословен еси грядый адама воззвати.

И икос, и чтем синаксарий. На ф~-й песни Честнейшую не поем, но ирмос: Бог Господь: По ф~-й песни светильна не глаголем: но абие: Свят Господь Бог наш, трижды, во глас д~. На Хвалитех поставим стихов з~: и поем стихиры самогласны, д~: повторяюще две, глас д~: Множество народа Господи: Слава, и ныне, глас з~: Прежде шести дней пасхи: Славословие великое. По трисвятом тропарь: общее воскресние: Ектении, и отпуст, и поучение студитово, и час а~. На а~-м часе тропарь: общее воскресние, Слава, Спогребшеся тебе: И ныне, Богородичен часов: По трисвятом кондак праздника. На престоле на небеси: и прочая, и совершенный отпуст. Такожде и на прочих часех. и литиа бывает вне монастыря. На литургии Антифон а~, глас в~, псалом рд~и: Возлюбих яко услышит Господь глас моления моего. Припев: Молитвами Богородицы, Cпасе спаси нас. Стих в~: Яко приклони ухо свое мне: Молитвами Богородицы: (с. ум~а) Стих г~: Об\ъяша мя болезни смертныя: Молитвами Богородицы: Стих д~: Скорбь и болезнь обретох: Молитвами Богородицы: Слава, и ныне: Молитвами Богородицы: Антифон в~, псалом ре~и: Веровах, темже возглаголах, аз же смирихся зело. Спаси ны сыне божий, возседый на жребя поющыя ти: аллилуиа. Стих в~: Что воздам Господеви о всех: Спаси ны сыне божий: Стих г~: Чашу спасения прииму: Спаси ны сыне божий: Стих д~: Молитвы моя Господеви воздам: Спаси ны сыне божий: Слава, и ныне: Единородный сыне: Антифон г~, псалом рз~и: Исповедайтеся Господеви, яко благ, яко в век милость его. Тропарь: общее воскресние: Стих в~: Да речет убо дом Исраилев: общее воскресние: Стих г~: Да речет убо дом ааронь: общее воскресние: Стих д~: Да рекут убо вси боящиися Господа: общее воскресние: Вход: Благословен грядый во имя господне: благословихом вы из\ дому господня, Бог Господь, и явися нам. Тропарь: общее воскресние: Слава: Спогребшеся тебе крещением: И ныне, кондак: На престоле на небеси: Таже трисвятое. Прокимен апостола, глас д~: Благословен грядый во имя господне: Стих: Исповедайтеся Господеви, яко благ: Апостол к филипписием, зачало см~з: Радуйтеся всегда о Господе: Аллилуиа, глас а~: Воспойте Господеви песнь нову: Стих: Видеша вси концы земли: Евангелие иоанна, зачало м~а: Прежде шести дней пасхи прииде Иисус в вифанию: Причастен: Благословен грядый во имя господне, Бог Господь, и явися нам. И бывает литургиа златоустова. На трапезе утешение, ядим рыбы, и вино пием благодаряще Бога.

(с. ум~а об.)

%(В неделю ваий вечера.%)

На Господи воззвах, поставим стихов з~: и поем стихиры самогласны г~, повторяюще я, глас и~: Радуйся и веселися граде сионе: Слава, глас тойже: первую стихиру: Радуйся и веселися: И ныне, На херувимех носимый: Вход, прокимен дне: Се ныне благословите Господа: Таже, Сподоби Господи: и метания г~. Ектениа: Исполним вечернюю: На стиховне стихиры самогласны г~: глас в~: От ветвий и ваий: Припев: Воспойте Господеви песнь нову: глас г~, Страшно еже впасти: Припев: Видеша вси концы земли: глас з~, Сонмице лукавая: Слава, стихиру а~-ю, глас в~: От ветвий и ваий: И ныне, глас г~: Страшно еже впасти: По Ныне отпущаеши, и по трисвятом тропарь: Богородице Дево радуйся, и прочая с поклоны, якоже и в прежния недели указася. и отпуст. [зри] Вестно буди, яко, Богородице Дево, и прочая, со сладкопением поются во вся недели святыя четыредесятницы, такожде и в настоящую. [зри] В прочыя же дни великия сея седмицы, поскору глаголются. Повечерие же глаголем малое по обычаю, якоже указася прежде: точию на повечерии поем трипеснец, глас и~, великаго понедельника, творение кир андреа критскаго: ирмосы по дважды, тропари колико их есть, и последи ирмос, оба лика вкупе. По трисвятом кондак триоди, Иаков рыдаше: и прочее поем все, якоже указася в прежних неделях. [зри] Ведомо буди, како глаголати псалтирь в сию святую великую седмицу: Предписася во главе з~и на ряду, лист л~в об.

(с. ум~в)

%(Во святый и великий понедельник на утрени.%)

По шестопсалмии поем Аллилуиа, во глас и~, со обычными стихи.

Тропарь, глас тойже:

Се жених грядет в полунощи, и блажен раб, егоже обрящет бдяща. недостоин же паки, егоже обрящет унывающа. блюди убо душе моя, не сном отяготися, да не смерти предана будеши, и царствия вне затворишися. но воспряни зовущи: свят, свят, свят еси Боже, Богородицею помилуй нас. Трижды поем велегласно.

Таже обычныя кафисмы, с метании. и седальны триоди дне, и чтения г~, в толковании златоустаго, еже от матфеа, евангелие. Посем, И о сподобитися нам: Евангелие матфеа, зачало п~д: Возвращься Иисус во град, взалка: без\ преступки. Конец, в зачале п~и- м: И дастся языку творящему плоды его. Таже псалом н~. и обычная молитва: Спаси Боже люди твоя: и поем триоди трипеснец: глас в~, творение кир космы, ирмос по дважды, тропари на в~и. Припев: Слава тебе Боже наш, слава тебе. Во всю сию седмицу. последи ирмос, оба лика вкупе. По а~-й песни ектениа малая, таже,

Кондак, глас и~. Подобен: Яко начатки:

Иаков рыдаше иосифа лишения, и доблий седяше на колеснице, яко царь почитаемь: египтяныни бо тогда сластем не поработав, возпрославляшеся от ведущаго человеческая сердца, и посылающаго венец нетленный.

(с. ум~в об.)

И икос, и чтем синаксарий. На ф~-й песни, Честнейшую не поем, но ирмос, кийждо лик. И последи тойже ирмос поем оба лика вкупе: и поклон. Светилен самогласен, глаголется трижды. Чертог твой вижду: Поется же первее посреде церкве канонархом единожды. Таже: Слава, на клирос: И ныне, на другий. и тако глаголем во всю седмицу. На хвалитех, стихиры самогласны дне на д~, глас а~: Грядый Господь к вольной страсти: Слава, и ныне, глас е~: Господи, грядый к страданию: На стиховне стихиры, глас е~: Господи к таинству неизглаголанному: со обычными припевы: Слава, и ныне, глас и~: Вторую еву: Глаголют же сия припевы, во вторник, и среду. Таже, Благо есть: и прочая служба по обычаю с поклоны, и час а~-й, без\ кафисмы: точию обычныя г~ псалмы, и прочее с поклоны. час же г~- й, и з~-й поем с кафисмами во свое время, якоже предречеся. и прочая. По тому же образу бывает служба вся во вторник, и среду. При часе г~-м дне, ударяет параекклисиарх в било, якоже есть обычай, и собравшеся в церковь, поем г~-й час с кафисмою, и поклоны. таже тропарь: Господи, иже пресвятаго твоего духа: со стихи обычными. и Богородице ты еси лоза: и абие украшену аналогию, полагается на нем верху святое тетроевангелие, и лампаде возжжене, и кадит иерей окрест аналогиа, и олтарь, и церковь всю, и братию по чину. Таже, глаголет диакон: И о сподобитеся нам слышанию: и прочее обычно. [зри] Сия глаголются точию к началом евангелистов: к началом же глаголет токмо: Премудрость, прости: и тако чтет иерей тетроевангелие, оболчен в фелонь. Чтому же (с. ум~г) сему, стоим вси откровенными главами, слушающе его со вниманием. По скончании же чтений евангелиа, чтем слово во святом ефреме о иосифе прекрасном, и потом: Господь Бог благословен: и трисвятое: По отче наш, глаголем кондак триоди: Иаков рыдаше: Господи помилуй, м~. и молитва: Иже на всякое время: Господи помилуй, трижды. Слава, и ныне, Честнейшую херувим: И поклоны г~ великия с молитвою: Господи и Владыко живота моего: и прочих в~и, и последи един, якоже многащи из\ъявися.

[зри] Ведомо же буди: Яко евангелие от матфеа все чтется: подобне и от марка, и от луки. От иоанна же чтется до начала святых страстей, яве яко до Ныне прославися сын человеческий: Чтется же тако в трех днех, сиречь в понедельник, во вторник, в среду, и совершается в среду на ф~-м часе. Бывают же от луки чтения г~: прочая же по два. вкупе всех чтений девять, и вящше ничтоже. и поем час з~-й: Приидите, поклонимся: трижды: и обычныя псалмы г~. Кафисма рядовая. таже тропарь: Иже в шестый день же и час: со стихи обычными. таже тропарь, и прокимен паремии, и пророчества, и чтется тетроевангелие. и чтение во ефреме о иосифе прекрасном. и абие, Скоро да предварят ны: Трисвятое, по отче наш, кондак. Господи помилуй, м~. и молитва: Иже на всякое время: и прочее по обычаю, с поклоны все, якоже и прежде. Вкупе же поем и ф~-й час без\ кафисмы. По триех псалмех глаголем тропарь: Иже в девятый час: со стихи обычными: и чтется тетроевангелие. Посем чтения во ефреме о иосифе прекрасном. Оставшее же чтем (с. ум~г об.) на трапезе. Таже, Не предаждь нас до конца: Трисвятое, и по отче наш, кондак триоди. Господи помилуй, м~. И молитва: Иже на всякое время: Господи помилуй, трижды. Слава, и ныне: Честнейшую херувим: и поклоны г~ великия. и глаголем молитву: Владыко Господи Иисусе Христе Боже наш: и поем блаженны: Во царствии твоем: по обычаю. И Помяни нас Господи: с поклоны. Посем: Лик небесный: и прочая. Слава: Лик святых ангел: И ныне: Верую во единаго Бога: Ослаби, остави: отче наш: кондак триоди един. Господи помилуй, м~. Слава, и ныне: Честнейшую херувим: и поклоны г~ великия, с молитвою: Господи и Владыко: и прочих в~и. Посем, трисвятое, и метания г~. По отче наш, Господи помилуй, в~и. молитва: Всесвятая Троице: и отпуст по обычаю. Присовокупляем же и вечерню.

%(Во святый и великий понедельник вечера:%)

По предначинательном псалме, Слава, и ныне, аллилуиа, трижды. таже, ектениа, и обычная кафисма: Ко Господу внегда скорбети ми: с метании. Господи воззвах, поем во глас а~-й и ставим стихов и~. поем стихиры самогласны дне, глас а~: Грядый Господь к вольной страсти: Слава, и ныне, глас и~: Вторую еву: Вход с евангелием: Свете тихий: прокимен, паремии, и чтение исхода. и паки прокимен: и чтение иова. Таже, Да исправится молитва моя: и посем евангелие матфеа, (с. ум~д) зачало ч~и: Седящу Иисусу на горе елеонстей: и прочее последование преждеосвященных, яко обычно. Тако долженствует быти в великий вторник и среду. [зри] Аще же несть преждеосвященныя, поем на Господи воззвах, половину от стихир на з~, глас а~: Грядый Господь к вольной страсти: Слава, и ныне: Господи, грядый к страданию: Вход с евангелием. Свете тихий: Таже, прокимен, паремии, и чтения дне, и евангелие. Посем: Сподоби Господи: и ектении: Исполним вечернюю: На стиховне стихиры от техже половину, глас е~: Господи совершеннейшая мудрствовати: со обычными припевы вечерними. Слава, и ныне, глас тойже: Вторую еву: Таже, Ныне отпущаеши: трисвятое. и по отче наш: Тропарь: Богородице Дево радуйся: и прочая по обычаю, с поклоны. И по конечном трисвятом, и по отче наш: Господи помилуй в~и. таже, Молитва: Всесвятая Троице: и Буди имя господне: и метания г~. псалом: Благословлю Господа: и отпуст. Сице убо творим во вторник вечера и в среду. [зри] На трапезе же ядим сухоядение, и сим удовляемся: И якоже в а~-ю седмицу святаго сего поста, сице и в сия дни. В великий понедельник, во вторник и в среду, поститися подобает.

[зри] Ведати бо подобает: Яко и з~-й великий собор повеле спасительныя страсти дни в посте и молитве и умилении сердца сотворяти верным. В полунощи же великия субботы, оставляти пост. Божественным евангелистом, матфею и луце, овому убо позде в субботу глаголанием: овому же утром глубоким медлемое нам нощи написующым. Повечерие же глаголем великое по обычаю, с поклоны, и тропари (с. ум~д об.) обычными, на немже поем трипеснец, глас и~, творение кир андреа критскаго. ирмос по дважды, тропари по предписанному: последи ирмос оба лика вкупе. По трисвятом кондак триоди, и по нем тропарь: Господи сил с нами буди: и прочее по обычаю, с поклоны, и отпуст: Владыко многомилостиве: Сице же творим в великий понедельник вечера, и во вторник к среде.

%(Во святый и великий вторник:%)

На утрени, по шестопсалмии поем Аллилуиа, во глас и~. и тропарь, глас тойже: Се жених грядет: трижды, велегласно и тихо. таже обычныя кафисмы, г~: и седальны триоди, и чтение в толковании златоустаго, еже от матфеа евангелиа, слово дне того, и по чтении евангелие матфеа, зачало ч~: Совет приемше вси фарисее на Иисуса: без\ преступки. Конец в зачале ч~з-м: Благословен грядый во имя господне. Таже псалом н~. и молитва. Спаси Боже люди твоя, Господи помилуй, в~и. Посем ектениа малая. Таже,

Кондак, глас и~. Подобен: Вышних ищя:

Час душе конца помысливши, и посечения смоковницы убоявшися, данный тебе талант трудолюбно делай окаянная, бодрствующи и зовущи: да не пребудем вне чертога Христова.

И икос, и чтем синаксарий. Таже, поем двоепеснец, творение кир космы, глас в~. ирмос по (с. ум~е) дважды. тропари на в~и. Последи же ирмос оба лика вкупе. На ф~-й песни, Честнейшую не поем, но абие ирмос, кийждо лик, и последи тойже, оба лика вкупе, и поклон. Светилен, трижды: Чертог твой вижду: На хвалитех, стихиры самогласны на д~, глас а~: Во светлостех святых твоих: Слава, и ныне, глас д~: Скрывшаго талант: На стиховне стихиры самогласны, глас з~: Приидите вернии: со обычными припевы. Слава, и ныне, глас з~: Се тебе талант: и прочее последование, яко обычай, с поклоны, и час а~-й без\ кафисмы. Час же г~-й и з~-й, поем с кафисмами, во свое время, и с поклоны. И чтем тетроевангелие. и потом чтем слово иоанна златоустаго, о десятих девах, и о милостыни, и о покаянии. Вкупе же поем и ф~-й час без\ кафисмы, и чтем тетроевангелие: и прочее чтение иоанна златоустаго, тогоже слова. Оставшее же чтем на трапезе, и блаженны поем, и Помяни нас Господи: с поклоны, и прочее все, якоже в понедельник указася.

%(В тойже святый и великий вторник вечера.%)

обычная кафисма с поклоны. На Господи воззвах, ставим стихов и~: и поем стихиры самогласны, глас а~: Во светлостех святых твоих: Слава, и ныне, глас з~: Се тебе талант: Вход со евангелием. Свете тихий: прокимен, паремии, и чтение дне. и паки прокимен, и чтение. и Да исправится молитва моя: Евангелие (с. ум~е об.) матфеа: зачало р~в: О дни и часе пришествия сына человеческаго никтоже весть: Ектениа: Рцем вси: и прочая преждесвященных. [зри] Повечерие великое с поклоны, на немже поем трипеснец кир андреа критскаго, глас в~. ирмосы по дважды, яко предписася: последи ирмос оба лика вкупе. По трисвятом кондак триоди, и Господи сил с нам буди: и прочее.

%(Во святую и великую среду на утрени.%)

По шестопсалмии Аллилуиа, во глас и~. тропарь, глас тойже: Се жених: трижды. Таже кафисмы г~: и седальны триоди: и чтение в толковании златоустаго, еже от матфеа евангелие дне того, и слово святаго ефрема сирина, о блуднице. Таже евангелие иоанна зачало м~а, близ\ конца без\ преступки: Свидетельствоваше народ сый со Иисусом: Конец в зачале м~г-м: Якоже рече мне отец, тако глаголю. Таже псалом, н~, и молитва: Спаси Боже люди твоя: И поем трипеснец, глас в~, творение кир космы. ирмос по дважды, тропари на в~и: последи ирмос оба лика вкупе. По г~-й песни, ектениа малая. Таже,

Кондак, глас д~. Подобен: Вознесыйся:

Паче блудницы блаже, беззаконновав, слез тучи никакоже тебе принесох: но молчанием моляся припадаю ти, любовию облобызая пречистеи твои нозе, яко да оставление мне яко Владыка подаси долгов, зовущу ти Cпасе: от скверных дел моих избави мя.

(с. ум~з)

И икос и чтем синаксарий. Таже светилен, Чертог твой вижду: трижды. На хвалитех стихиры самогласны на д~, глас а~: Тебе Девыя сына: Слава, глас в~: Грешная тече к миру: И ныне, глас з~: Погруженная грехом: На стиховне стихиры самогласны, глас з~: Днесь Христос приходит в дом фарисеов: с припевы обычными. Таже припев: Исповемся тебе Господи, всем сердцем моим: Отчаянная жития ради: Слава, и ныне, глас и~: Господи, яже во многия грехи: и прочее, и час а~-й без\ кафисмы, с поклоны, по обычаю: и прочее, и отпуст. При часе же е~-м дне, ударяет параекклисиарх в било: и собравшеся в церковь, благословившу иерею, поем г~-й час, и з~-й с кафисмами, и тропари обычными, и поклоны: и чтем тетроевангелие, по обычаю. и потом чтем слово иоанна златоустаго, о любодейце и о масти. Вкупе же поем и ф~-й час, без\ кафисмы. и чтем тетроевангелие: и скончаваем его зде. и потом чтение тогоже слова иоанна златоустаго: оставшее же чтем на трапезе. Таже, Не предаждь нас до конца: и прочее с поклоны. Посем поем блаженны: и Помяни нас Господи: с поклоны. Лик небесный: и прочая. Слава, Лик святых ангел: И ныне, Верую во единаго Бога: Ослаби, остави: отче наш: Посем кондак триоди, и храма святаго или святыя: Слава, Со святыми упокой: И ныне, храма Богородицы. Аще же ни, глаголем: Предстательство Христиан: Господи помилуй, м~. Слава, и ныне, Честнейшую херувим: И поклоны г~ великия, с молитвою: Господи и Владыко живота моего: И прочих в~и. И последи един: Таже, трисвятое, и метания г~. Господи помилуй, в~и. И молитва: Всесвятая (с. ум~з об.) Троице: Таже, Достойно есть: Слава, и ныне: И вместо отпуста глаголет настоятель молитву: Владыко многомилостиве: всю до конца. Сей же глаголемей, мы ниц падше на землю, молимся. И по исполнении тоя нам воставшым, прекланяется и той сам к братии, и просит прощения, глаголя: Благословите отцы святии, и простите ми грешному, яже согреших во всей жизни моей, и во всей святей четыредесятнице, словом, делом, помышлением, и всеми моими чувствы. Братиям же отвещавшым: Бог да простит ти честный отче. Таже приходят и братия два два, просят подобне и тии прощения, глаголюще: Прости мя отче святый, и прочая якоже выше писася. И приемше прощение, идем в келлии нашя, и молчим до часа вечерняго. В соборных же храмех и приходских, росход не бывает, но по прощении трезвон в двои.

%(Во святую и великую среду вечера: %)

Стихологисуем кафисму, Ко Господу внегда скорбети ми: без\ поклонов. На Господи воззвах, ставим стихов: и~: И поем самогласны стихиры, глас а~: Тебе Девыя сына: Слава, и ныне, глас и~: Господи яже во многия грехи: творение кассии монахини. Вход со евангелием: Прокимен, паремии, и чтения дне. Да исправится молитва моя: и поклоны г~. Таже евангелие матфеа, зачало р~и: (с. ум~з) Ии~су бывшу в вифании в дому симона прокаженнаго: Ектениа: Рцем вси: и прочее последование преждесвященных. и по пренесении святых даров, поклоны три. На Буди имя господне: поклоны г~. и абие упраждняются совершенно в церкви бываемыя поклоны: В келлиах же даже и до великаго пятка совершаются. Повечерие глаголем малое, и поем трипеснец великаго четвертка, глас з~, творение кир андреа критскаго. ирмос по дважды, по предписанному, последи ирмос оба лика вкупе. По трисвятом кондак: Хлеб прием: и прочее повечерия малаго, по обычаю: и отпуст. и творим поклоны три вси равно косно, и бывшей молитве от предстоятеля, отходим в келлии своя.

[зри] Ведомо же буди: Яко от сего святаго дни полунощница не поется в церкви до седмицы фомины. В соборных же храмех и мирских поют в церквах.

%(Во святый и великий четверток. %)

В з~-й час нощи клеплет параекклисиарх, и собравшеся в церковь, и сотворшу иерею начало: Благословен Бог наш: начинаем абие по обычаю, якоже писася в четверток е~-я недели. Таже шестопсалмие, и по исполнении ектениа великая. Таже поем Аллилуиа, во глас и~.

Тропарь, глас тойже:

Егда славнии ученцы на умовении вечери просвещахуся, тогда иуда злочестивый сребролюбием недуговав омрачашеся, и беззаконным (с. ум~з об.) судиям тебе праведнаго судию предает. виждь имений рачителю, сих ради удавление употребивша: бежи несытыя души учителю таковая дерзнувшия. иже о всех благий, Господи слава тебе.

Трижды. посем чтение в толковании златоустаго, еже от матфеа евангелие дне того. По чтении же евангелие луки, зачало р~и: Приближашеся праздник опреснок: без\ преступки. Конец, в зачале р~ф- м: По немже идоша ученцы его. Таже, псалом н~. Молитвы же, Спаси Боже люди твоя: не глаголем. Поем канон, глас з~, творение кир космы: ирмос по дважды, тропари на з~. последи ирмос оба лика вкупе. По г~-й песни, седален триоди, глас а~: Езера и источники: Слава, глас г~: Смиряяся за благоутробие: И ныне, глас д~: Ядый Владыко со ученки твоими: И чтем слово иоанна златоустаго о предании Христове, и о пасце, и о сказании святых таин. Прочее же от словес чтем на трапезе. По з~-й песни,

Кондак, глас в~. Подобен: Вышних ищя:

Хлеб прием в руце предатель, сокровенно тыя простирает и приемлет цену создавшаго своима рукама человека: и неисправлен пребысть иуда раб и льстец.

И икос, и чтем синаксарий. По ф~-й песни, светилен: Чертог твой: трижды. На хвалитех стихиры на д~, самогласны, глас в~: Стекается прочее, Слава, и ныне, глас тойже: Егоже проповеда агнца исаиа: На стиховне стихиры самогласны, глас и~: Днесь еже на Христа лукавое собрася соборище: Припев: Ядый хлебы моя, возвеличи на мя запинание. Днесь иуда нищелюбия сокрывает лице: в~-й припев: Исхождаше вон и глаголаше вкупе. г~-й припев: Слово законопреступное (с. ум~и) возложиша на мя. Слава, глас тойже: Нрав твой льсти исполняется: И ныне, глас е~: Тайноводствуя твоя Господи ученки: Таже, Благо есть: По трисвятом тропарь: Егда славнии ученцы: и ектениа: Присовокупляем же и а~-й час по обычаю, в немже глаголем тропарь: Егда славнии ученцы: И ныне, Богородичен часов: Что тя наречем: Таже тропарь пророчества, глас г~: Заушенный за род человеческий: Слава, и ныне, тойже: Прокимен, и паремиа: Пророчества иеремиина. Таже прокимен, и Стопы моя: и Да исполнятся уста моя: По трисвятом кондак триоди: Хлеб прием: и прочая, и совершенный отпуст.

[зри] Подобает ведати: Яко литиа за упокой в притворе не бывает до недели фомины. При часе же г~-м дне ударяет параекклисиарх в било, и поем часы вкупе, г~-й, з~-й, и ф~-й, по обычаю просто в притворе, на нихже глаголется тропарь: Егда славнии: По трисвятом кондак: Хлеб прием: И блаженны скоро без\ пения. И Помяни нас Господи: Лик небесный: Верую во единаго Бога: Ослаби, остави: отче наш: Кондак един: Хлеб прием: Господи помилуй, м~. Таже, молитва: Всесвятая Троице: и отпуст.

%(Во святый великий четверток вечера.%)

Во и~ час дне ударяет параекклисиарх, и собравшеся в церковь, благословившу иерею, начинаем вечерню без\ стихословия: Царю небесный: Трисвятое: Господи помилуй, в~и. (с. ум~и об.) Приидите поклонимся: трижды. и псалом: Благослови душе моя Господа: и ектениа великая. Господи воззвах, поем во глас в~. иерей же или диакон кадит: и возвращься творит проскомидию. Ставим стихов и~: и поем стихиры, самогласны дне, глас в~: Стекается прочее: повторяюще сия. Слава, и ныне, глас з~: Рождение ехидново: Вход с евангелием. Свете тихий: Прокимен, паремии, и чтения дне, три. таже ектениа малая. Посем трисвятое. Прокимен апостола, глас з~: Князи людстии собрашася вкупе, на Господа и на Христа его. Стих: Вскую шаташася языцы: Апостол к коринфяном, зачало рм~ф: Аз приях от Господа: аллилуиа, глас з~: Блажен разумеваяй: Стих: Врази мои реша ми злая. Стих: Ядый хлебы моя, возвеличи на мя запинание. Евангелие матфеа, зачало р~з: Весте, яко по двою дню пасха будет: и по чину божественная литургиа великаго василиа. Вместо же херувимския песни, поем возглас з~: Вечери твоея тайныя: трижды, лики пременяющеся: на конечном же аллилуиа, трижды. Вместо достойно поем ирмос: Странствия владычня: В причастна же место поем тойже тропарь: Вечери твоея тайныя: И поем множицею, дондеже причащаются братия божественных таин. и потом аллилуиа, трижды. И вместо, да исполнятся, поем тойже тропарь: и аллилуиа. Таже входим в трапезу, и ядим варение с елеем. пием же и вино, и ино сухоядение, занеже поется Аллилуиа. Студийския же обители типик повелевает в великий святый четверток ясти едино варение, и сочиво, и обварен боб: пием же и вино. Святыя же горы типик повелевает во святый великий четверток, (с. ум~ф) ясти варения два с елеем, и вина по г~ чаши. И сия вся како разсудит настоятель, зря свою о Христе братию произволяющу к душеспасительней пользе. Повечерие же глаголем малое: на немже трипеснец поется, глас и~, песнь е~, ирмос: Мрак души моея: по дважды, тропари колико их есть. последи ирмос оба лика вкупе, и по трисвятом кондак: Нас ради распятаго: и прочее, и отпуст. Полунощницу же поем в келлиах.

%(Последование святых и спасительных страстей Господа нашего Иисуса Христа. %)

{комм.} Во святый и великий пяток утра:

Во в~-й час нощи клеплет параекклисиарх. И собравшымся нам во храм, благословившу иерею с кадилом, глаголем по обычаю, якоже предписася в четверток е~ недели. И обычное шестопсалмие. По сих, ектениа великая. И по возгласе поем Аллилуиа, во глас и~. Тропарь, глас тойже: Егда славнии ученцы: трижды, косно и со сладкопением, писан в четверток, на утрени. Тогда церквонастоятель раздавает свещы братии, ихже вжигают ко всякому евангелию. По тропаре же входит настоятель со диаконом во святый олтарь, и облачася во священныя одежды, кадит святую трапезу крестообразно, и весь святый олтарь, и лики, и братию по чину. Таже ектениа малая, и прочее. (с. ум~ф об.) Сии ектении глаголются от диакона, или от иереа пред\ седальными до и~-го евангелиа. Посем, И о сподобитися нам: Клирицы же, Господи помилуй, трижды. Диакон: Премудрость, прости: Настоятель: Мир всем: Лик: И духови твоему. И чтет а~ евангелие иоанна, завета святых страстей, зачало м~з: Ныне прославися сын человеческий: Конец: Воньже вниде сам и ученцы его. Клирицы же: Слава долготерпению твоему Господи. Чтет же сие а~ евангелие настоятель, прочыя же иереи, един по единому. кийждо. По чтении же евангелиа абие поем антифоны, повторяюще вся тропари. Антифон а~, глас и~. По г~- м же антифоне, седален, глас з~, поется посреде церкве от канонарха. Слава, конец: И ныне, паки весь. На нихже не седим, но стояще поем: за еже кадит тогда иерей или диакон святую трапезу. Таже, глаголет диакон: И о сподобитися нам: Чтет иерей евангелие в~-е иоанна, зачало н~и: Изыде Иисус со ученки своими: Конец: Но да ядят фаску. По евангелии же поем антифон д~, глас е~. Таже седален, глас з~, яко предписася. Евангелие г~-е матфеа, зачало р~ф: Воини емше Иисуса ведоша к каиафе: Конец: И изшед вон плакася горько. Таже поем антифон з~, глас и~, якоже предписася. И седален, глас и~. Евангелие д~-е иоанна, зачало н~ф: Ведоша Иисуса от каиафы в претор: Конец: Предаде его им, да распнется. Таже поем антифон и~, глас з~. И седален, глас и~. Посем чтет иерей евангелие е~-е матфеа, зачало ра~и: Видев иуда предавый Иисуса: Конец: Понести крест его. Таже поем антифон г~и, глас з~. И седален, глас д~. Евангелие з~-е марка, зачало кс~з: Воини ведоша Иисуса: Конец: Да видим (с. у~н) и веру имем ему. И абие поем блаженны, глас д~: Во царствии твоем помяни нас Господи: ставим стихов ф~, о Блажени алчущии: Таже прокимен, глас д~: Разделиша ризы моя себе: Стих: Боже Боже мой, вонми ми: Евангелие з~-е матфеа, зачало рг~и: Пришедше воини на место: Конец: Воистинну божий сын бе сей. Таже чтение в толковании евангелиа, еже от матфеа в конец: Слово крестное: или слово преподобнаго ефрема о страсти спасове. Посем псалом н~. От зде же диакон престает кадити, и ектении седальнов не глаголются, токмо И о сподобитися нам, глаголем ко всем евангелием. Таже евангелие и~-е луки, зачало ра~и: Ведяху со Иисусом и ина два злодея: Конец: От галилеи, зряще сих. Посем поем трипеснец. Творение кир космы, глас з~. Песнь е~, Ирмос по дважды. Тропари на в~и. Последи ирмос оба лика вкупе. ектениа. По е~-й песни,

Кондак, глас и~, самогласен:

Нас ради распятаго, приидите вси воспоим, того бо виде Мариа на древе, и глаголаше: аще и распятие терпиши, ты еси сын и Бог мой.

И икос, и чтем синаксарий. По ф~-й песни, Светилен, трижды. Таже евангелие ф~-е иоанна, зачало кс~а. Стояху при кресте Иисусове Мати его: Конец: Воззрят нань, егоже прободоша. И абие, Всякое дыхание, на глас г~. и поем стихиры самогласны г~, повторяюще первую: Два и лукавная сотвори: Слава, глас з~: Совлекоша с мене ризы моя: И ныне, глас тойже: Плещи моя дах на раны: Таже евангелие и~-е марка, зачало кс~ф: Прииде иосиф от аримафеа: Конец: Зрясте, (с. ум~ф об.) где его полагаху. Таже, Слава в вышних Богу: Посем иерей ектению: Исполним утреннюю: И прочее по обычаю. И по возгласе: Яко Бог милостив: Абие, евангелие а~и, иоанна, зачало кс~в: Моли пилата иосиф: Конец: Положиста Иисуса. Таже на стиховне поем стихиры самогласны: едина, глас а~: Вся тварь изменяшеся страхом: и три, гласа в~-го. Припевы: а~, Разделиша ризы моя себе: в~, Даша в снедь мою желчь: г~, Бог же царь наш прежде века: Слава, глас и~: Господи, восходящу ти на крест: И ныне, глас тойже: уже омакается трость: Таже диакон кадит, якоже и в начале, храм весь. Посем настоятель чтет евангелие в~и-е матфеа, зачало рд~и: Во утрий день, иже есть по пятце: Конец: Знаменавше камень с кустодиею. Таже, Благо есть: Трисвятое. по отче наш:

Тропарь, глас д~:

Искупил ны еси от клятвы законныя честною твоею кровию, на кресте пригвоздився, и копием прободся, безсмертие источил еси человеком, Cпасе наш слава тебе.

Посем ектениа: Помилуй нас Боже: Таже иерей: Премудрость. И отпуст. Первый же час не присовокупляем.

%(Последование часов святаго великаго пятка: %)

{комм.} творение кирилла архиепископа александрийскаго.

При часе в~-м дне, [звон в двои, един долгий.] И собравшеся в церковь. Облачится иерей во священныя (с. ун~а) ризы, диакон же в стихарь. Поем часы вкупе, час а~, г~, з~ и ф~. Благословившу иерею, глаголем: Слава тебе Боже наш, слава тебе. Царю небесный: Трисвятое. отче наш: Иерей возглас. Господи помилуй, в~и. Слава, и ныне: Приидите поклонимся. трижды. И глаголем не обычныя псалмы, но яже зде из\ъявляет. а~-го часа, псалом е~: Глаголы моя внуши Господи: псалом в~: Вскую шаташася языцы: псалом к~а: Боже Боже мой, вонми ми: Таже, Слава, и ныне, аллилуиа трижды. Господи помилуй, трижды.

Слава, тропарь, глас а~:

Распеншуся тебе Христе, погибе мучительство, попрана бысть сила вражия: ниже бо ангел, ниже человек. но сам Господи, спасл еси нас, слава тебе.

И ныне, Богородичен: Что тя наречем: Таже поем тропарь, г~, от в~и. Кийждо тропарь, от обою лику по дважды. а~-й тропарь, а~-го часа, глас и~: Днесь церковная завеса: дважды, без\ припева. Таже припев: Вскую шаташася языцы: И поем другий тропарь, глас и~: Яко овча на заколение веден был еси: Другий припев: Предсташа царие земстии: И паки поем тойже тропарь: Яко овча: Таже, Слава, тропарь: Емшым тя беззаконным: И ныне, паки тойже. Посем поем прокимен паремии, глас д~: Сердце его собра беззаконие себе. Стих: Блажен разумеваяй: Таже паремиа: Пророчества захариина: Тако глаголет Господь: прииму жезл мой добрый: Посем апостол к галатом, зачало се~и от полу: Мне да не будет хвалитися: Таже евангелие матфеа, зачало р~и: утру бывшу, совет сотвориша вси архиерее: Конец: И Мати (с. ун~а об.) сыну зеведеову. и чтем словеса о страстех господних. Таже, Стопы моя направи: Трисвятое: по отче наш: кондак, глас и~: Нас ради распятаго: Господи помилуй, м~. и молитва: Иже на всякое время: Господи помилуй, трижды. Слава, и ныне: Честнейшую херувим. Именем господним: Иерей: Боже ущедри ны: Таже, молитва: Христе свете истинный: Посем поем г~-й час, глаголем: Приидите поклонимся, трижды. и другия три псалмы г~-го часа. псалом л~д: Суди Господи, обидящыя мя: р~и: Боже, хвалы моея не премолчи: н~: Помилуй мя Боже: Слава, и ныне, аллилуиа, трижды. Господи помилуй, трижды.

Слава, тропарь, глас з~:

Господи, осудиша тя иудее на смерть, жизнь всех: иже чермное море жезлом прошедшии, на кресте тя пригвоздиша, и иже от камене мед ссавшии, желчь тебе принесоша. но волею претерпел еси, да нас свободиши от работы вражия, Христе Боже слава тебе.

И ныне, Богородице ты еси лоза: Таже тропари г~, глас и~: Страха ради иудейскаго: дважды, без\ припева. Таже припев: Глаголы моя внуши Господи: Прежде честнаго твоего креста: Припев: Вонми гласу моления моего: паки тойже тропарь. Слава, глас е~: Влекомь на крест: И ныне, тойже. Посем прокимен, глас д~: Яко аз на раны готов: Стих: Господи, да не яростию твоею обличиши мене: Таже, Пророчества исаиина: Паремиа: Господь дает мне язык научение: Апостол к римляном, зачало п~и от полу: Христос сущым нам немощным: Евангелие марка, зачало кс~з: Совет сотвориша архиерее со старцы: Конец, Яже взыдоша с ним (с. ун~в) с ним во иерусалим. и чтение. Таже, Господь Бог благословен. Трисвятое. и по отче наш, кондак, Нас ради распятаго: Господи помилуй, м~. и молитва, Иже на всякое время: Господи помилуй, трижды. Слава, и ныне, Честнейшую херувим: Иерей, Боже ущедри ны: Таже молитва: Владыко Боже отче вседержителю: и абие поем: з~ час. глаголем, Приидите поклонимся: трижды, и г~ псалмы з~-го часа: псалом н~г: Боже, во имя твое спаси мя: рл~ф, Изми мя Господи от человека лукава: ч~, Живый в помощи вышняго: Слава, и ныне, аллилуиа, трижды. Господи помилуй, трижды. Слава, тропарь, глас в~, Спасение соделал еси: И ныне, Яко не имамы дерзновения: Таже тропари три, глас и~, Сия глаголет Господь иудеом: дважды, без\ припева. Таже припев: Даша в снедь мою желчь: Тропарь, Законоположницы Исраилевы: Припев, Спаси мя Боже, яко внидоша воды: И паки тойже. Слава, глас е~, Приидите Христоноснии людие: И ныне, тойже. Посем прокимен, глас д~: Господи Господь наш, яко чудно имя твое: Стих: Яко взятся великолепие твое: Паремиа: Пророчества исаиина: Тако глаголет Господь: се разумеет отрок мой: Апостол ко евреем, зачало т~з: Святяй и освящаемии от единаго вси: Евангелие луки, зачало ра~и: Ведяху со Иисусом и ина два злодея: Конец: От галилеи зряще сих. И чтение. Таже, Скоро да предварят ны: Посем трисвятое. и отче наш: Кондак: Нас ради распятаго: Господи помилуй, м~. И молитва: Иже на всякое время: Господи помилуй, трижды. Слава, и ныне, Честнейшую херувим: Иерей: Боже ущедри ны: Посем молитва: Боже и Господи сил: Таже поем ф~-й час: глаголем: Приидите поклонимся: (с. ун~в об.) трижды. и г~ псалмы. псалом кс~и: Спаси мя Боже, яко внидоша воды: кс~ф: Боже, в помощь мою вонми: п~е: Приклони Господи ухо твое: Слава, и ныне, аллилуиа, трижды. Господи помилуй, трижды. Слава, тропарь, глас и~: Видя разбойник начальника жизни: И ныне: Иже нас ради рождейся от Девы: Таже тропари, глас з~: ужас бе видети: дважды, без\ припева. Таже припев: Разделиша ризы моя себе: Тропарь, глас в~: Егда на кресте пригвоздиша: Таже припев: Даша в снедь мою желчь: и паки тойже. Таже, Слава, глас з~: Днесь висит на древе: И ныне, тойже. Посем прокимен, глас з~: Рече безумен в сердце своем: Стих: Несть творяй благостыню: Таже, паремиа: Пророчества иеремиина: Господи, скажи ми, и разумею: Апостол ко евреем, зачало тк~д: Имуще дерзновение входити: Евангелие иоанна, зачало н~ф: Ведоша Иисуса от каиафы в претор: Конец: Воззрят нань, егоже прободоша. И чтение. Таже, Не предаждь нас: Трисвятое, и по отче наш: Кондак: Нас ради распятаго: Господи помилуй, м~. И молитва: Иже на всякое время: Господи, помилуй, трижды. Слава, и ныне: Честнейшую херувим: Иерей: Боже ущедри ны: Посем молитва: Владыко Господи Иисусе Христе Боже наш, долготерпевый: Таже блаженна, скоро. И Помяни нас Господи: Лик небесный: Слава: Лик святых ангел: И ныне: Верую во единаго Бога: Ослаби, остави: отче наш: Кондак: Нас ради распятаго: Господи помилуй, м~. и молитва: Всесвятая Троице: Таже, Буди имя господне: трижды. Слава, и ныне: Благословлю Господа на всякое время: Посем, достойно есть: и отпуст часов.

(с. ун~г)

[зри] Подобает же и сие ведати: Яко прияхом в палестине, в сей святый день великаго пятка, не творити преждесвященную, ниже паки совершенную литургию, но ниже трапезу поставляем, ниже ядим в сий день распятия: аще же кто будет многонемощен, или престарелся, и не могий пребыти постен, дается ему хлеб и вода, по захождении солнца. Сице бо прияхом от святых заповедей святых апостол, не ясти в великий пяток. Господне бо слово, еже рече к фарисеом: Яко егда отимется от них жених, тогда постятся в тыя дни: зде блаженнейшии апостоли восприяша. И сие обрящеши во апостольских преданиих, внимательно сия проходя. Но и правильное послание святейшаго архиепископа александрийскаго дионисиа яве сие предпоставляет.

%(Во святый и великий пяток вечера.%)

При часе и~-м дне клеплет в великое, и собравшеся в церковь, начинаем вечерню. Глаголет иерей: Благословен Бог наш: Таже предстатель глаголет: Аминь. Слава тебе Боже наш, слава тебе. Царю небесный: Трисвятое. и по отче наш: Господи помилуй, в~и. Слава, и ныне: Приидите, поклонимся: трижды. Таже псалом: Благослови душе моя Господа: и ектениа великая. Господи воззвах, поем во глас а~. и ставим стихов з~. и поем стихиры самогласны, глас а~: Вся тварь изменяшеся (с. ун~г об.) страхом: Слава, глас тойже: О како беззаконное сонмище: И ныне, глас тойже: Страшное и преславное таинство: Вход со евангелием. Свете тихий: Прокимен паремии, глас д~: Разделиша ризы моя себе: Стих: Боже, Боже мой, вонми ми: Таже чтение исхода: Глагола Господь к моисею лицем к лицу: Посем прокимен, глас д~: Суди Господи обидящыя мя, побори борющыя мя. Стих: Приими оружие и щит, и востани в помощь мою. Таже иова: Благослови Господь последняя иовля: Посем паремиа: Прр\оочества исаиина: Тако глаголет Господь се разумеет отрок мой: Таже прокимен, глас з~: Положиша мя в рове преисподнем, в темных и сени смертней. Стих: Господи Боже спасения моего, во дни воззвах и в нощи пред\ тобою. Апостол к коринфяном, зачало рк~е: Слово крестное: Конец: И сего распята. Аллилуиа, глас е~: Спаси мя Боже, яко внидоша воды: Стих: Поношение чаяше душа моя и страсть: Стих в~: Да помрачатся очи их еже не видети: Евангелие матфеа, зачало р~и: Совет сотвориша вси архиерее и старцы: Конец: Седяще прямо гроба. Посем ектениа: Рцем вси: Таже: Сподоби Господи: И потом ектениа: Исполним вечернюю молитву: И возглас. Таже на стиховне, поем стихиры глас в~. Самоподобны: Егда от древа: припев же глаголем: а~, Господь воцарися: в~, Ибо утверди вселенную: г~, Дому твоему подобает: Слава, и ныне, глас е~: Тебе одеющагося светом: Таже: Ныне отпущаеши: Трисвятое. по отче наш. тропарь, глас в~: Благообразный иосиф: Слава, и ныне: Мироносицам женам: Иерей: Премудрость. Лик: Благослови: и отпуст по обычаю. [зри] Повечерие поем (с. ун~д) малое, на немже канон о распятии господни, и на плачь пресвятыя Богородицы. Творение симеона логофета, глас з~. ирмосы по дважды. Яко по суху: тропари на д~. Последи ирмос оба лика вкупе. По ф~-й песни, ирмос оба лика вкупе: Бога человеком не возможно видети: По трисвятом кондак: Нас ради распятаго: [зри] Полунощницу поем в келлиах, и глаголем кафисму ф~-ю. По а~-м трисвятом тропарь: Благообразный иосиф: По в~-м кондак: Бездну заключивый: Господи помилуй, в~и. и отпуст.

%(Во святую и великую субботу.%)

В з~-й час нощи ударяет параекклисиарх в тяжкая и великая: и собравшеся в церковь поем утреню по обычаю. Глаголем: Царю небесный: Трисвятое. по отче наш: Иерей: возглас. Господи помилуй, в~и. Слава, и ныне: Приидите, поклонимся: трижды. И обычныя два псалма. Таже иерей возглас: Слава святей: и абие шестопсалмие, и по сих ектениа великая. На Бог Господь, глаголем:

Тропарь, глас в~:

Благообразный иосиф, с древа снем пречистое тело твое, плащаницею чистою обвив, и вонями во гробе нове покрыв положи.

Слава:

Егда снизшел еси к смерти животе безсмертный, тогда ад умертвил еси блистанием божества. егда же и умершыя от преисподних воскресил еси, вся силы небесныя взываху: жизнодавче Христе Боже наш, слава тебе.

(с. ун~д об.)

И ныне:

Мироносицам женам, при гробе представ ангел вопияше: мира мертвым суть прилична, Христос же истления явися чуждь.

Посем настоятель свещы раздает братии: и начинаем пети непорочны со сладкопением. Такожде по стиху. И похвалы возглашает певец, во глас е~. Благословен еси Господи, научи мя оправданием твоим. Блажени непорочнии в путь, ходящии в законе господни. И похвалы, во глас е~: Жизнь во гробе положился еси Христе, и ангельская воинства ужасахуся, снизхождение славяще твое. И прочая с припевы. Тогда настоятель кадит церковь всю, и братию по чину. По конце же поем: Слава, припев. И ныне, припев. Таже оба лика вкупе, а~-й припев. ектениа малая: И покадив начинает ь статию. Другий лик поет припев: Достойно есть величати тя жизнодавца, на кресте руце простершаго, и сокрушшаго державу вражию. Таже иерей кадит токмо иконы первыя, и лики. По конце же поем: Слава, припев. И ныне, припев. и паки а~-й припев, оба лика. и ектениа. И начинаем г~ статию, кадящу настоятелю. Лик поет припев во глас г~: Роди вси песнь погребению твоему приносят Христе мой. Слава, и ныне: яко предписася. и абие поем тропари воскресны, глас е~, Благословен еси Господи: Таже тропари, Ангельский собор удивися: и прочее по чину их. Посем ектениа малая. Таже, седален дне, глас а~. Подобен: Гроб твой Cпасе: Плащаницею чистою: Слава, тойже. И ныне, другий, ужасошася лицы ангельстии: И чтение в толковании златоустаго на евангелие матфеа, зачало рд~и: Во утрий же день, иже есть по пятце. Воскресние (с. ун~е) Христово, не глаголем: но абие псалом н~. Таже канон, глас з~. Песнь а~. ирмос: Волною морскою, по дважды: Тропари на в~и. И паки последи ирмос оба лика вкупе. Есть же канон от первыя песни до шестыя, творение марка монаха, епископа идрунтскаго: [Ирмосы же творение жены некия кассии именуемыя от з~-я же песни до конца, творение господина космы. По г~-й песни, седален, глас а~, самоподобен: Гроб той Cпасе: Слава, и ныне: тойже. По з~-й песни,

Кондак, глас з~:

Бездну заключивый мертв зрится, и смирною и плащаницею обвився, во гробе полагается, яко смертный безсмертный. жены же приидоша помазати его миром, плачущыя горько и вопиющыя: сия суббота есть преблагословенная, в нейже Христос уснув воскреснет тридневен.

И икос, и чтем синаксарий. Паки свещы вжигают братия. Вместо светильна, Свят Господь Бог наш, поем трижды, во глас в~. На хвалитех, ставим стихи д~, и поем стихиры самогласны, глас в~: Днесь содержит гроб: Слава, глас з~: Днешний день тайно. И ныне, Преблагословенна еси: Славословие великое. Таже входит настоятель во святый олтарь со иереи и диаконы. и облачится во вся священныя одежды, иереи же токмо в ризы: исходит со евангелием под\ плащаницею, наддержащым священником, диаконом же кадящым. В то время звон во вся, предходящым ему со свещами, и со двема лампадома: и оба лика поюще трисвятое надгробное. Приходит же игумен пред\ святыя царския двери, и ту стоит ожидая конца трисвятаго последняго. Сему же кончану бывшу, входит настоятель (с. ун~е об.) со евангелием в царския двери, и полагает евангелие на престоле. плащаницу же на уготоване столе, во образ гроба. И глаголет настоятель: Премудрость, прости. и чтец абие тропарь: Благообразный иосиф: единожды. таже тропарь паремии, глас в~, Содержай концы: Слава, и ныне, тойже. И абие прокимен, глас д~: Воскресни Господи, помози нам, и избави нас имене твоего ради. Стих: Боже ушима нашима услышахом: Таже паремиа, Прр\оочества иезекиилева, Бысть на мне рука господня: Посем прокимен апостола, глас з~: Воскресни Господи Боже мой, да вознесется рука твоя: Стих: Исповемся тебе Господи всем сердцем моим: Апостол к коринфяном, зачало рл~г, Мал квас все смешение квасит: Аллилуиа, глас е~, Да воскреснет Бог, и расточатся врази его: Стих: Яко исчезает дым, да исчезнут: Стих: Тако да погибнут грешницы от лица божия: Евангелие матфеа, зачало рд~и, Во утрий день, иже есть по пятце: Конец, С кустодиею. Таже ектениа, Рцем вси: И посем, Исполним утреннюю молитву: и отпуст. И бывает целование во обителех на плащанице положения во гробе. А идеже несть плащаницы. целуют образ. певцы же поют стихиру, глас е~: Приидите ублажим: и час а~-й. На а~-м часе, тропарь дне триоди. По трисвятом кондак триоди. и совершенный отпуст.

При часе же д~-м дне, ударяет параекклисиарх в малое било. и собравшеся поем час г~, з~, и ф~, вкупе, просто, в притворе: На нихже глаголем тропарь и кондак дне триоди. И блаженна, Во царствии твоем: скоро без\ пения. и Помяни нас Господи: Лик небесный: (с. ун~з) и прочее. Слава: Лик святых ангел: И ныне: во единаго Бога: Ослаби, остави: отче наш: Таже кондак дне триоди, Бездну заключивый: Господи помилуй, в~и: и молитва, Всесвятая Троице: Достойно есть, и отпуст.

%(Во святую и великую субботу вечера:%)

О часе и~-м дне клеплет в великое: И собравшеся в церковь, Облачится иерей и диакон. И благословившу иерею, начинаем вечерню, глаголем: Царю небесный: Трисвятое, по отче наш: Господи помилуй в~и. Слава, и ныне: Приидите поклонимся: трижды. псалом, Благослови душе моя Господа: Посем ектениа великая. И возглас. Господи воззвах, поем во глас а~. Иерей же и диакон отшедше творят проскомидию. И ставим стихов и~, и поем стихиры воскресны д~, глас а~: Вечерния нашя молитвы: В тоже время кадит диакон. И триоди самогласны и~, глас и~, на д~: Днесь ад стеня вопиет: дважды. Слава, глас з~: Днешний день тайно: И ныне: Богородичен а~: Всемирную славу: Вход со евангелием. Свете тихий: Прокимен не глаголется: По абие иерей, или диакон, Премудрость. И начинает чтец чтения дне триоди по чину их. Всех же чтений, е~и. По скончании же чтений, ектениа малая. Иерей возглас, Яко свят еси Боже наш: Вместо же трисвятаго, поем: Елицы во Христа крестистеся: Прокимен, глас е~, Вся земля да поклонится тебе, и поет тебе: Стих: Воскликните (с. ун~ з об.) Господеви вся земля, пойте же имени его: Апостол к римляном, зачало ч~а: Елицы во Христа Иисуса крестихомся: Аллилуиа. и псалом Давидов не глаголется, но по еже рещи иерею, Мир ти: И абие чтец глаголет вместо аллилуиа, Воскресни Боже, суди земли, яко ты наследиши во всех языцех. глас з~: И людие тойже. И прочее со стихи. И паки последи, Воскресни Боже, суди земли: Поему же сему, извлачаются иерее и диакони от одежд, и облачаются в белыя. Евангелие матфеа, зачало ре~и, В вечер субботный: Конец, до скончания века, аминь. И по чину божественная литургиа великаго василиа.

{комм.} Вместо же херувимския песни поется настоящий тропарь, на глас и~:

Да молчит всякая плоть человеча, и да стоит со страхом и трепетом, и ничтоже земное в себе да помышляет: царь бо царствующих, и Господь господьствующих, приходит заклатися, и датися в снедь верным. предходят же сему лицы ангельстии со всяким началом и властию, многоочитии херувими, и шестокрилатии серафими, лица закрывающе, и вопиюще песнь: аллилуиа, Трижды.

За Достойно, Не рыдай мене Мати: Причастен: Воста яко спя Господь, и воскресе спасаяй нас. аллилуиа, трижды. И дается антидор от иереа: И отпуст. Потом бывает обычное благословение хлебов, и вина. Приходит иерей, покадив их, глаголет обычную молитву благословения: Господи Иисусе Христе Боже наш, благословивый пять хлебов: И рекше: Аминь.

[зри] Подобает ведати, Аще ли некия нужды ради великия несть литургии, Поем на Господи воззвах, стихиры на и~: Воскресны г~, и анатолиев един, и триоди г~, на д~. (с. ун~з) Слава, глас з~, Днешний день тайно: И ныне, Богородичен а~. Всемирную славу: Вход с кадилом. Свете тихий: Прокимен, Господь воцарися: И чтения дне триоди по чину своему. По скончании же чтений, ектениа, Рцем вси: Таже, Сподоби Господи в вечер сей: Посем, Исполним вечернюю молитву: На стиховне стихиры воскресны, глас а~: Страстию твоею Христе: И по алфавиту г~, с припевы их, Господь воцарися: Слава, и ныне, Богородичен: Се исполнися исаиино проречение: Таже, Ныне отпущаеши: По трисвятом тропарь, Благообразный иосиф: Слава, Егда снизшел еси к смерти: И ныне, Мироносицам женам: и отпуст.

[зри]{комм.} Долженствует же екклисиарх имети опасство, да егда скончавается литургиа, будет час в~-й нощи.

По отпусте же исходим из\ церкве в трапезу, и сядем кийждо на месте своем, с безмолвием и со благоговеинством. И абие входит келарь, и дает братии по единому укруху хлеба: якоже бы просфоры на то уготовлены, в пол литры хлебы, умерены равны, и по з~ смоквей, или фиников, и по единой мерней чаши вина. А идеже вина несть, испивают братия квас от меда, или от жита. Смокви же обретаются на множайших странах. Нам же вкушающым, предложится чтение великое, в деяниих святых апостол от начала: Глаголет же чтец начало, Иерей же стих: Молитвами святых апостол, Господи Иисусе Христе Боже наш, помилуй нас. и по амине начинает чтец чести.

[зри] Ведомо же да есть, Яко в завещаниих святых апостол, и инде паки отцы, даже до куроглашения, повелевают оговевати верным. Святый же з~-й собор до (с. ун~з об.) полунощи повелевает: Типицы же, студийский, иерусалимский, и святыя горы, до конца г~-го часа нощи глаголют совершати службу, и тако ясти, ничтоже ино, но хлеб, и овощие, и мало вин, якоже мню. Сия убо вся мы сочетавше, сущым у нас о Христе братиям предложихом, якоже и предречеся по отеческому уставу, яко да купно, внегда зайдет солнце, клепати, идеже доспеет отпуст.

[зри] По вкушении же всея братии, бывает чтение в техже деяниих святых апостол, якоже предречеся. Сие опасство да внимает цр~квоначальник, Да вся деяния прочтутся до конца. Братиям же всем с прилежанием послушающым, и да не будет леть ни единому же на сон предати себе, боящеся скверны искусителя врага: в таковых бо временех и местех тщится враг осквернити нерадивыя, и многосонливыя монахи. Изменяются же чтецы, и чтут даже до часа д~-го нощи: Посем же вжигает параекклисиарх вся кандила по местом: И взем от настоятеля благословение, и тако изшед ударяет в било. И чтец совершает чтение. И абие благословившу иерею, глаголем трисвятое, и по отче наш: Господи помилуй, в~и. Слава, и ныне: Приидите поклонимся, трижды: псалом н~. Таже поем канон великия субботы, глас з~: Волною морскою: Ирмосы по дважды: тропари на в~и, со стихами песней. Последи ирмос оба лика вкупе. По г~-й песни, седален: Гроб твой Cпасе: Слава, и ныне, тойже. И чтется слово святаго епифаниа кипрскаго, егоже начало: Что сие днесь безмолвие много, яко царь спит; По з~-й песни, кондак, и икос великия субботы: Бездну (с. ун~и) заключивый: И чтение от словес златоустаго, в конец толкования евангелиа еже от матфеа: или от иоанна, слово воскресно. Посем песнь з~, и прочее. По ф~-й песни, последи ирмос оба лика вкупе. Таже трисвятое. и по отче наш: Тропарь, глас в~: Егда снизшел еси к смерти: Таже ектениа, Помилуй нас Боже: И отпуст преждеписанный.

