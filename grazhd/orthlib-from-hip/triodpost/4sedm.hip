<::лат> OCR:

<::рус> Библиотека святоотеческой литературы

<::лат> http://orthlиb.rу

<::слав>

(л. сл~д)

*%[В понедельник д~-я седмицы,%]*

*на утрени троичны случившагося гласа. По а~-м стихословии глаголем седальны умилительны осмогласника. По в~-м же стихословии глаголем настоящий седален, глас и~, господина иосифа.*

*Подобен:*
Воскресл еси:

Всечестному вернии поклонимся древу, на немже творец всех вознесеся. предлежит освящая приступающыя душею и телом, скверну очищая греха, постящихся верно, и воспевающих всегда Христа, единаго благодетеля.

*Слава, тойже.*

*И ныне, Богородичен. Подобен:*

Слово отчее на землю сниде, и ангел света Богородице вопияше: радуйся благословенная, чертог едина сохраншая, зачатие приемшая превечнаго Бога и Господа: да от прелести спасет яко Бог, род человеческий. (л. сл~д об.)

*По г~-м стихословии седален, глас г~.*

*Подобен:*
Красоте девства:

Преполовивше ныне воздержание, и на поклонение Христе предваривше живоноснаго твоего креста, припадающе вопием ти: велий еси человеколюбче, и велия дела твоя, яко явил еси крест твой честный, емуже со страхом покланяющеся взываем: слава крайнему благоутробию твоему.

*Слава, тойже.*

*И ныне, Богородичен. Подобен:*

Якоже неделанная Дево лоза, прекраснейший грозд прозябла еси, источающий нам вино спасительное, веселящее всех душы и телеса. темже яко виновную тя добрых ублажающе, присно со ангелом вопием ти: радуйся благодатная.

*Канон минеи, и настоящий трипеснец, и стихословится песнь.*

*Глас и~.*

*Песнь а~.*

*Ирмос:*
Колесницегонителя фараоня:

Светоносное креста поклонение всем явися, солнечную зарю спасения испущающее, и всех озаряющее страстей омрачением одержимых: стецемся сей чисте облобызати.

Поста очистившеся благодатию, чистым умом, чистому единому, приидите, возопиим гласом благодарения: ты кровь твою слове за ны вся дал еси, ты и крестом освящаеши ны.

Запенся прилоги змииными, падением ужасным всегда лежу, Cпасе, падение первозданнаго страстию твоею и крестом исправивый, исправи, и настави к хотений твоих исполнению. (л. сл~е)

*Богородичен:*
Предстоящи кресту твоему Господи, неискусобрачная, и твоя язвы зрящи Владыко, уязвляема глаголаше: увы мне чадо, болезни избегши в рождестве твоем, ныне болезненно уязвляюся.

*Иный, господина феодора.*
*Глас г~.*

*Ирмос:*
Поим Господеви сотворшему дивная чудеса:

Седмица святая сия и светоносная: крест всечестный предлагает мирови: приидите, поклонимся, страхом же и любовию душы просветивше, на нем пригвоздившагося Христа в песнех славяще.

Кресту твоему вси покланяемся Христе, предпровождение творяще воскресния твоего: поем гвоздия твоя, чтим и копие твое, устнама и очима, душею же и телом сими очищаеми.

*Слава, троичен:*
Троице во едином существе певаемая, отче, сыне, со духом святым, безначальное, присносущное, несозданное божество, света источниче и жизни: тебе покланяемся вси человецы, все осуществившему.

*Богородичен:*
Поем тя Дево Богородице чистая, херувимскую колесницу, из\ неяже Бог родися: ты бо едина была еси источник нетления, источающий всем жизнь, из\ негоже почерпающе исцеление приемлем.

Слава тебе Боже наш, слава тебе.

Четыредесяте постных стадий преполовляюще, приидите любовию со Христом идем к божественней страсти, да сраспеншеся ему, общницы будем того воскреснию.

*Ирмос:*
Поим Господеви, сотворшему дивная чудеса в чермнем мори: понтом бо покры противныя, и Cпасе Исраиля. тому единому поим, яко прославися. (л. сл~е об.)

*Песнь и~.*

*Ирмос:*
Седмерицею пещь:

Ядовитыми страстьми и душу и мысль уязвлену стяжавшаго, Господи помилуй, ущедри твоим крестом. защити и от ребр твоих излиянными каплями, да усердно пою: священницы благословите, людие превозносите во вся веки.

На горе древле тебе моисей прообрази, руце возвысив, и амалика побеждая, кресте всечестный, емуже кланяющеся днесь, побеждаем демонов иноплеменныя полки, и верою поем: священницы благословите, людие превозносите во вся веки.

Страстьми преклонена, враги запинаема, обычаем лукавым влекома, ущедри благоутробне, твоим крестом защити, яко да пою неуклонным сердцем: отроцы благословите, священницы воспойте, людие превозносите во вся веки.

*Богородичен:*
Болезненно стенящи, матерски восклицающи, и от внутренних скорби не терпящи, на крест взирала еси к рожденному из\ твоего чрева, чадо, вопиющи, что видение сие; како страждеши, естеством безстрастный, всяко хотя род человеческий от тли свободити;

*Иный. Ирмос:*
Ангельми немолчно:

В церкви предложенный крест Христов видяще, страхом и верою братие пришедше поклонимся, тому вопиюще: ты жизнь процвел еси человеком светоносне.

Победоносна в бранех, небо тя показа животворный нам кресте, оружие непобедимое, врагом низложение, церквам рог, и верным спасение. (л. сл~з)

Благословим отца, и сына, и святаго духа, Господа.

*Троичен:*
отца святаго славлю, и сына святаго чту, и духа святаго пою, единосущную Троицу простую, Бога коегождо сих, светы и свет, яко от солнца единаго происходяща.

*Богородичен:*
Радуйся двере непроходимая: радуйся купино неопалимая: радуйся ручко златая: радуйся горо несекомая: радуйся Богородице, упование нерушимое, и стено на тя надеющымся.

Слава тебе Боже наш, слава тебе.

Пост преполовивше, дерзаим духом на грядущее юношески, благотекуще с богом братие, яко да и пасху радостно узрим Христу воскресшу.

Хвалим, благословим, покланяемся Господеви:

*Ирмос:*
Ангельми немолчно в вышних славимаго Бога, небеса небес, земля, и горы, и холми, и глубина, и весь род человеческий, песньми того яко создателя, и избавителя благословите, и превозносите во вся веки.

*Песнь ф~.*

*Ирмос:*
устрашися всяк:

Внучата древле иаков благословляя, проображаше светло крест честный, имже щедре нас благослови, освящения подательную благодать подая покланяющымся ему и всех избавителя тя прославляющым.

Пощения водою вернии очистившеся, и душею и мыслию, животодательное и божественное древо облобызаим: предлежит бо яве всем, источая божественное оставление, и свет небесный, и жизнь, и истинное радование. (л. сл~з об.)

Судию тя вем страшна, грядуща во славе божества, всех сокровенная обличити тогда хотяща Господи. темже тебе зову блаже: согреших, прости, не обличи моя многая и лютая согрешения.

*Богородичен:*
Агнца древле агница зрящи на кресте пригвождена, и омрачаему солнечному сиянию, плачущи глаголаше: солнце славы Иисусе, зашел еси умерщвляемь: но возсияй востания свет любящым тя.

*Иный. Ирмос:*
На синайстей горе:

На месте, идеже нозе стоясте [тебе] Владыки и Бога, поклонимся вси днесь кресту всечестному, якоже Давид взывает богогласнейший: ибо вся содержай горстию, на сем вознесеся.

На земли живущии приступите, постом чистии, и предлежащий видяще днесь всечестный крест, поклонитеся страхом и верою, веселитеся и срадуйтеся, освящение душам почерпающе.

*Троичен:*
Существом единица есть несекома, пребожественная Троица, соединяема естеством, делится лицы свойственно: несекома бо сечется, едино сущи троится. сия отец есть, сын, и дух живый, соблюдающая все.

*Богородичен:*
Детородную Деву кто слыша; и матерь без\ мужа; Марие, совершаеши чудо: но скажи ми, како; не испытуй глубины богорождения моего. сие всеистинное, паче человеческаго ума постижение.

Слава тебе Боже наш, слава тебе.

Благодарную хвалу принесем Богу вси людие, яко видяще ныне облобызаем всесвятый крест. разумейте убо и покаряйтеся в сем демони: языцы варварстии разумейте, и покаряйтеся, имже с нами Бог. (л. сл~з)

*Ирмос:*
На синайстей горе, виде тя в купине моисей, неопально огнь божества заченшую во чреве: даниил же тя виде гору несекомую: жезл прозябший, исаиа взываше, от корене Давидова.

*Светилен гласа.*

*На стиховне самогласен, дважды, глас з~:*

Изрядный путь возношения Христе, смирение показал еси, сам себе истощив, и зрак раба приим: фарисеа велехвальныя молитвы не послушав, мытаря же сокрушенное стенание, яко жертву непорочную в вышних прием. темже и аз вопию ти: очисти Боже, очисти Cпасе мой, и спаси мя.

*Мученичен:*
Господи, в память святых твоих вся тварь празднует, небеса радуются со ангелы, и земля веселится с человеки. тех молитвами помилуй нас.

*Слава, и ныне, глас тойже:*
Архангельское слово прияла еси, и херувимский престол показалася еси, и на об\ъятиих твоих носила еси Богородице, надежду душ наших.

*На первом часе творим поклонение честному кресту якоже и в неделю, по написанному образу, поюще вместо,*
Стопы моя: Кресту твоему покланяемся Владыко: *На часех же по*
отче наш: *Кондак:*
Не ктому пламенное оружие:

*Такожде и в среду и пяток, четыре сия дни: в пяток же сохраняем крест якоже тамо положися.*

*На з~-м часе тропарь пророчества, глас з~:*

Господи, да не яростию твоею обличиши люди согрешившыя, ниже гневом твоим накажеши нас благ сый: тебе бо славит вся земля, и молимся, пощади нас святый.

*Прокимен, псалом кс~а, глас з~: О*
Бозе спасение мое, и слава моя. *Стих:*
Не Богу ли повинется душа моя; (л. сл~з об.)

*Пророчества исаиина чтение. [Глава д~и, ст. к~д- л~в.]*

Тако глаголет Господь саваоф: якоже глаголах, тако будет, и якоже совещах, тако пребудет: Еже погубити ассириан на земли моей, и на горах моих: и будут в попрание, и отимется от них ярем их, и слава их от рамен их отимется. Сей совет, егоже совеща Господь на всю вселенную, и сия рука на вся языки вселенныя. Яже бо Бог святый совеща, кто разорит; и руку его высокую кто отвратит; В лето, в неже умре ахаз царь, бысть глагол сей: Не радуйтеся вси иноплеменницы, сокрушися бо ярем биющаго вы: от семене бо змиина изыдут исчадия аспидов, и исчадия их изыдут змии парящии. И упасутся убозии им: нищии же человецы в мире почиют: и потребит гладом семя твое, и останок твой избиет. Восплачитеся врата градов, да возопиют грады смятеннии, иноплеменницы вси: зане дым от севера идет, и несть, иже пребудет. И что отвещают царие языков, яко Господь основа сиона, и тем спасутся смиреннии людей его.

*Прокимен, псалом кс~в, глас д~:*
Тако благословлю тя в животе моем. *Стих:*
Боже Боже мой, к тебе утренюю, возжада тебе душа моя. (л. сл~и)

*%[В понедельник вечера%].*

*На*
Господи воззвах, *стихиры подобны, глас и~:*

*Подобен:*
Что вас наречем:

В средних днех воздержания, преходяще днесь силою крестною, на сем вознесшагося посреде земли, Cпаса и Бога славословим, вопиюще: зрители нас покажи страстем твоим Владыко, и честнаго воскресния, даруя нам очищение, и велию милость.

*Подобен:*

Страсти смирим телесныя, брашен отложением, и сластей отвращением, и древо креста облобызаим верно: зрится бо яве покланяемое, и вся освящает божественною благодатию, и Господеви возопиим: благодарим тя благоутробне, спасающаго сим душы нашя.

*Ина, глас тойже.*

*Подобен:*
Богородицу:

Ныне кресту покланяющеся, вси воззовем: радуйся, древо жизни. радуйся, скиптре святый Христов. радуйся, человеков слава небесная. радуйся, верных похвало. радуйся, державо веры. радуйся, оружие непобедимое. радуйся, врагов отгнание. радуйся, сияние светлое, спасительное миру. радуйся, мучеников велия славо. радуйся, сило праведных. радуйся, ангелов светлосте. радуйся, всечестне.

*И в минеи г~.*
*Слава, и ныне, Богородичен.*

*Прокимен, псалом кс~г, глас з~:*
услыши, Боже глас мой, внегда молити ми ся к тебе. *Стих: От*
страха вражия изми душу мою. (л. сл~и об.)

*Бытия чтение. [Глава и~, ст. к~а-к~в, глава ф~, ст. а~-з~.]*

Рече Господь Бог: размыслив, не приложу ктому прокляти землю за дела человеческая: зане прилежит помышление человеку прилежно на злая от юности его. не приложу убо ктому поразити всякую плоть живущую, якоже сотворих. Во вся дни земли сеятва и жатва, зима и зной, лето и весна, день и нощь не престанут. И благослови Бог ноа, и сыны его, и рече им: раститеся, и множитеся, и наполните землю, и обладайте ею. И страх и трепет ваш будет на всех зверех земных [и на всех скотех земных,] на всех птицах небесных, и на всех движущихся по земли, и на всех рыбах морских: в руце ваши вдах [я]. И всякое движущееся, еже есть живо, вам будет в снедь: яко зелие травное дах вам все. Точию мяса в крови души да не снесте. Крови бо вашей, душ ваших, от руки всякаго зверя изыщу [ея] и от руки человека брата изыщу ея. Проливаяй кровь человечу в ея место его пролиется: яко во образ божий сотворих человека. Вы же раститеся и множитеся, и наполните землю, и умножитеся на ней.

*Прокимен, псалом кс~д, глас з~:*
услыши ны Боже спасителю наш. *Стих:*
Тебе подобает песнь Боже в сионе.

*Притчей чтение. [Глава а~и, ст. ф~и-л~а, глава в~и, ст. а~-з~.]*

Сын праведный раждается в живот: гонение же нечестиваго в смерть. Мерзость Господеви путие развращенни: приятни же ему вси непорочнии в путех своих. В руку руце вложив неправедно, не без\ муки будет злых: сеяй же правду, приимет мзду (л. сл~ф) верну: Якоже усерязь златый в ноздрех свинии, тако жене злоумней лепота. Желание праведных все благое: надежда же нечестивых погибнет. Суть иже своя сеюще, множайшая творят: суть же и собирающе чуждая, умаляются. Душа благословенна всякая простая: муж ярый неблагообразен. удержаваяй пшеницу оставит ю языком: продаяй пшеницу скупо от народа проклят, благословение же господне на главе подавающаго. Творяй благая, ищет благодати добры: ищущаго же злая постигнут его. Надеяйся на богатство свое, сей падет: заступаяй же праведных, той возсияет. Не сматряяй своего дому, наследит ветры: поработает же безумный разумному. От плода правды древо жизни прозябает: отемлются же безвременно душы беззаконных. Аще праведный едва спасается: нечестивый же и грешный где явится; любяй наказание, любит чувство: ненавидяй же обличения, безумен. Лучше обретый благодать от Господа Бога: муж же законопреступник премолчан будет. Не исправится человек от беззаконнаго: корения же праведных не отимутся. Жена мужественная венец мужу своему: якоже в древе червь, тако мужа погубляет жена злотворная. Мысли праведных судьбы: управляют же нечестивии лести. Словеса нечестивых льстива в кровь: уста же правых избавят их.

*На стиховне стихира самогласна, глас и~. Дважды.*

Велеречивый фарисей омерзися похвалився, и мытарь смиренномудрый молчанием помолився, оправдася: темже обою уведевши различие, душе моя, смиренномудрие приими и облобызай: Христос бо (л. сл~ф об.) смиренным обеща даяти благодать, яко человеколюбец.

*Мученичен:*
Мученцы господни, молите Бога нашего, и испросите душам нашым множество щедрот, и очищение многих прегрешений, молимся.

*Слава, и ныне, Богородичен. Глас тойже:*
Аз, Дево святая Богородице, к покрову твоему прибегаю, вем яко обрящу тобою спасение: можеши бо чистая, помощи мне.

*%[Во вторник д~-я седмицы на утрени троичны%].*

*По а~-м стихословии седальны умилительныя осмогласника. По в~-м же стихословии глаголем настоящий седален, глас и~.*

*Подобен:*
Непоколебимое утверждение:

Воздержанием просветивше душы нашя, кресту поклонимся спасительному, на немже Христос пригвоздися, и возопиим ему: радуйся, постящихся сладосте, и известная помоще. радуйся губителю страстей, бесом сопротивоборче. радуйся древо блаженное.

*Богородичен. Подобен:*

Непоколебимое утверждение веры, и честное дарование душ наших, Богородицу в песнех величаем вернии: радуйся, камень жизни во чреве твоем вместившая. радуйся концев упование, оскорбляемых заступница. радуйся, невесто неневестная.

*По г~-м же стихословии седален, глас тойже:*

*Подобен:*
Яко начатки:

Якоже жизнь твари, твой крест предлежащий вселенная целует, Господи, и покланяющися зовет ти: (л. с~м) того действом в мире глубоце поющыя, и воспевающыя тя воздержанием соблюди, многомилостиве.

*Богородичен, глас тойже:*
Радуйся, ангелом радость мира приимшая. радуйся, рождшая творца твоего и Господа. радуйся, сподобльшая быти Мати божия.

*Канон минеи и настоящий трипеснец, господина иосифа.*

*И стихословится песнь.*
*Глас и~.*

*Песнь в~.*

*Ирмос:*
Видите видите, яко аз есмь Бог, древле Исраиля сквозе чермное море проведый, и питавый, и спасый, и от горькия работы свободивый фараоновы.

Среде твари претерпел еси крест, мессиа слове божий: емуже поста днесь преполовением верно покланяемся, просяще видети и воскресние твое.

Жезлом силы, проображенным моисею, море страстей пресекающе, достигнем к земли обетования, и манны мысленныя насытимся богатно.

Кто не возрыдает тя; кто не восплачет тя душе, желающую лукавая, и не взыскающую любовию благих, праведнаго судию презирающую присно, долготерпящаго на тебе;

*Богородичен:*
Плоть бывша непременно, Христа Дево раждаеши: егоже прилежно моли, плотских страстей изменити покланяющыяся кресту, егоже плотию претерпе.

*Иный, глас тойже.*

*Ирмос:*
Видите:

Видите видите, яко аз есмь Бог, вселенней крест мой подаяй оружие спасения, во еже ныне поклонитися ему: яко да целующии его упражняют вражия коварства. (л. с~м об.)

Велий еси Господи, многомилостивый, яко дал еси животворящему твоему поклонитися ныне кресту, идеже руце твои и нозе пригвоздишася, на немже кровь излияся пречистаго твоего ребра, жизнь источи нам.

*Троичен:*
Пресовершенная единице, пребожественная, триипостасная, нерожденне отче, и сыне единородне, душе от отца исходяй, сыном же являяйся, существо едино и естество, господство, царство, спаси всех нас.

*Богородичен:*
Неизглаголанное чудо твоего рождества Мати Дево: како бо и раждаеши, и чиста еси в томже; како отроча раждаеши, и не веси искуса мужеска отнюд; якоже весть паче естества, от мене новолепно слово божие рождшееся.

Слава тебе Боже наш, слава тебе.

Тя моисей великий прообразова кресте нам, руце распростер, и победив амалика. тя из\ъображающе в сенех и воздусе, отвращаем и побеждаем началозлобнаго врага, песнословяще Христа.

*Ирмос:*
Видите видите, яко аз есмь Бог ваш, прежде век рожденный от отца, и от Девы в последняя без\ мужа заченшийся, и разрушивый грех праотца адама, яко человеколюбец.

*Песнь и~.*

*Ирмос:*
Покрываяй водами:

Составивый основания всея земли, яко Бог вознесся на древо, недвижимое всем даровал еси верным утверждение Господи, спасительное оружие креста твоего: емуже покланяющеся, тя превозносим во вся веки.

Облистаемо зряще, паче солнечныя зари, крестное древо, приидите постом облистаеми, ныне (л. см~а) облобызаим, почерпающе благодать светоносную, и тьму отгоняющую от превозносящих Христа во веки.

Вода живая неизменная, в вечную жизнь, ты сущи слове, кровь и воду от ребр на кресте источил еси Владыко, греховныя потоки изсушая. темже молю тя: изсуши страстей моих лукавная истицания.

*Богородичен:*
Яко освящение умное, во святых Бога почивающаго раждаеши, святая Богомати чистая, вся концы освящающаго, божественным поклонением днесь Дево древа пресвятаго, на немже плотию пригвоздися.

*Иный. Ирмос:*
Ангели и небеса:

Приидите видим людие, живоносное древо ныне предлежащее, на немже плотию Христос водрузися Бог наш, и со страхом поюще, сему покланяемся во вся веки.

Трисложный крест, яко троичный образ воспеваем, и покланяющеся со страхом возопиим, благословяще, поюще и превозносяще Христа во веки.

Благословим отца, и сына, и святаго духа, Господа.

Един Бог убо Троица, ни отцу изступившу в сыновство, ниже сыну пременившуся во исхождение: но свойственная, и обое свет, Бога, три славлю во веки.

*Богородичен:*
Едина нетленно раждаеши, едина доиши младенца без\ брака, едина создателя твоего раждаеши и Владыку, аще и Мати и раба: тя Мати Дево, поем во веки.

Слава тебе Боже наш, слава тебе.

Слепаго от рождества воочил еси словом, ослепленныя мои сердечныя очи паки отверзи, да узрю свет повелений твоих Христе во веки. (л. см~а об.)

Хвалим, благословим, покланяемся Господеви:

*Ирмос:*
Ангели и небеса на престоле славы седящаго, и яко Бога непрестанно славимаго, благословите, пойте и превозносите его во веки.

*Песнь ф~.*

*Ирмос:*
Благословен Господь Бог:

Благословен Господь Бог Исраилев, крестом своим разрушивый древнюю клятву, и сего нам даровавый державу, и прибежище и твердое основание, имже враги нашя ныне рогами избодем.

Яко пленицами стягнут есмь, безмерными злобами, и стези твоя спасительныя Христе, волею разумети не хощу твоим мя обрати крестом, омрачение мое разрешая, за неизреченную милость благоутробия твоего.

Фарисеево возношение подражав зле, низведохся падением лютым и болезненным, и лежу врагом в попрание: но ущедри и спаси мя Христе, щедрот ради смиривый себе вышний царю славы.

*Богородичен:*
Родове тя вси блажат, чистая: Иисус бо един рождейся от твоея утробы, той яко весть, сотвори отроковице Дево, с тобою величия: егоже моли спастися стаду, и людем твоим.

*Иный.*
Ирмос тойже.

Благословен Господь Бог Исраилев, крестом своим разрушивый древнюю клятву, и сего предложивый нам в поклонение. того целующе верно, того и воспевающе, твою великую милость поем непрестанно.

Церкви похвала ты еси честный кресте, царей оружие и миру всему мира почесть богоделанная, кресте, (л. см~в) православных радосте, вселенныя хранителю, сохрани, освяти тебе покланяющыяся.

*Слава:*
Троице святая, слава тебе, единочестная единице, божественное естество, едино царство страшное, отче, сыне, со духом, свете неприступный всем, безначальное божество, спаси служащыя тебе, всех создателю.

*Богородичен: у*
креста яко стояше агница твоя Иисусе, пастыря и Владыку своего зрящи, горько рыдаше, и утробу движущи о тебе Христе взываше: что странное видение; жизне, како умираеши;

Слава тебе Боже наш, слава тебе.

Манассию яко спасл еси покаявшася Боже, спаси и мене, слезами кающася горце, и не отврати раба твоего: уклоних бо мою душу, яко древле Исраиль оный, вся дни моя живый в блуде.

*Ирмос:*
Благословен Господь Бог Исраилев, воздвигнувый рог спасения нам, в дому Давидове отрока своего: в нихже посети нас восток с высоты, и направил ны есть на путь мира.

*Светилен гласа.*

*На стиховне самогласен дне, дважды, глас и~:*

Велехвальнаго фарисеа, от возношения помышляющи душе моя осуждение, и смиренномудраго мытаря исповеданием прегрешений познавши оправдание, оваго убо отложити потщися о добродетели дерзновение: оваго же прияти, яже согрешила еси, исповедание. воздвигнися несмирительную себе припложающи, мерострастием высоту, от Христа имущаго велию милость.

*Мученичен:*
Вельми подвизастеся святии, муки от беззаконных претерпевше доблественно, Христа исповедающе пред\ царьми: и паки преставившеся от жития, (л. см~в об.) силы действуете в мире, и недужныя от страстей их исцеляете святии, молите спастися душам нашым.

*Слава, и ныне, Богородичен, глас тойже:*
Кров твой Богородице Дево, врачевство есть духовное: вонь бо прибегающе, душевных болезней избавляемся.

*На з~-м часе тропарь пророчества, глас з~:*

Кресту твоему покланяемся Владыко, и святое воскресние твое славим.

*Прокимен, псалом кс~е, глас з~:*
Благословен Бог, иже не отстави молитву мою, и милость свою от мене. *Стих:*
Благословите языцы Бога нашего.

*Пророчества исаиина чтение. [Глава к~е, ст. а~- ф~.]*

Господи Боже мой, прославлю тя, воспою имя твое, яко сотворил еси чудная дела, совет древний истинный: да будет, Господи. Яко положил еси грады в персть, грады твердыя, еже пасти основаниям их, нечестивых град да не созиждется в век. Сего ради благословят тя людие нищии, и гради человеков обидимых возблагословят тя. Был бо еси всякому граду смиренному помощник, и изнемогающым за оскудение покров, от человек злых избавиши их: покров жаждущих, и дух человеков обидимых. Аки человецы малодушнии жаждущии в сионе, яко избавиши их от человек нечестивых, имже нас предал еси. И сотворит Господь саваоф всем языком: на горе сей испиют радость, испиют вино. Помажутся миром на горе сей: предаждь сия вся языком: той бо совет на вся языки. Пожре смерть возмогши, и паки отят Господь Бог всякую слезу от всякаго лица: поношение (л. см~г) людей отят от всея земли, уста бо господня глаголаша [сия]. И рекут в день оный: се Бог наш, наньже уповахом, и спасет нас: сей Господь, потерпехом его, и возрадовахомся, и возвеселихомся о спасении нашем.

*Прокимен, псалом кс~з, глас з~:*
Благослови ны Боже, Боже наш, благослови ны Боже. *Стих:*
Боже, ущедри ны и благослови ны.

*%[Во вторник средния седмицы вечера%].*

*На*
Господи воззвах, *поставим стихов з~, и поем стихиры подобны триоди. Глас з~:*

*Подобен:*
Всю отложивше:

Посреде земли претерпел еси крест и страсть щедре, всем безстрастие и избавление подая, преполовением днесь постов: сего ради вси в поклонение того предлагаем, и радостно облобызаем, видети твоя страсти, и живоносное воскресние, просвещени божественными добродетельми, слове божий, да сподобимся вси, едине многомилостиве.

*Подобен:*

Мертв был еси на кресте простерт, и копием прободен, и желчию долготерпеливе напаяемь, меррския воды Владыко, рукою моисеовою в сладость преложивый. темже молюся тебе и прошу: страсти горчайшыя от мысли моея отжени, и покаяния медом ум мой усладив, поклонника мя покажи честныя страсти твоея. (л. см~г об.)

*Ина, глас а~.*

*Подобен:*
Древле моисею:

Егоже древле моисей проображ дланьма своима, побеждаше амалика, великий крест днесь, пред\ очима нашима зряще людие предлежимый страшно, прикоснемся чистотою, умом же и устнама: на нем бо Христос вознесеся умертвивый смерть. и таковыя благодати вси сподобившеся, песньми богодухновенными всех Cпаса песнословяще, молимся достигнути и самое спасительное воскресние.

*Ины стихиры подобны. Глас д~.*

*Подобен:*
Дал еси знамение:

Приидите поклонимся жизни нашея ходатаю, явленному древу днесь, Христа Бога нашего кресту, имже смерть уязвися, и воскресние нам падшым обновися яве, избавившему зовуще: нас ради волею пострадавый, да спасеши всяческая, Боже наш, слава тебе.

Держава необоримая Христианом нам дадеся крест твой Cпасе наш, имже иноплеменных языков побеждаются множества, и мир церкви твоей Христе осеняет, православящей добре. егоже ныне целующе, тебе тепле взываем: части сподоби и нас святых твоих.

Слезами очистивше душевная чувства, и постом очистившеся, приидите поклонимся крестному древу, имже упраждняются душетленныя плоти воздержанием взыграния, распеншемуся зовуще: твоего Cпасе, сподоби тридневнаго востания поклонитися сиянию.

*Слава, и ныне, глас и~:*
Днесь Владыка твари, и Господь славы, на кресте пригвождается, и в ребра прободается, желчи и оцта вкушает, сладость церковная. венцем от терния облагается, покрываяй небо облаки: одеждею (л. см~д) облачится поругания, и заушается бренною рукою, рукою создавый человека: по плещема биен бывает, одеваяй небо облаки. заплевания и раны приемлет, поношения и заушения. и вся терпит мене ради осужденнаго, избавитель мой и Бог, да спасет мир от прелести яко благоутробен.

*В минеи же оставляем, и глаголем канон святаго на повечерии.*

*Прокимен псалом кс~з, глас з~:*
Воспойте Господеви, пойте имени его. *Стих:*
Путесотворите возшедшему на запады.

*Бытия чтение. [Глава ф~, ст. и~-з~и.]*

Рече Бог ноеви, и сыном его с ним, глаголя: Се аз поставляю завет мой вам, и семени вашему по вас, И всякой души живущей с вами, от птиц, и от скот, и всем зверем земным, елика с вами [суть] от всех изшедших из\ ковчега. И поставлю завет мой с вами: и не умрет всяка плоть ктому от воды потопныя, и ктому не будет потоп водный, еже истлити всю землю. И рече Господь Бог ноеви: сие знамение завета, еже аз даю между мною и вами, и между всякою душею живою, яже есть с вами в роды вечныя: Дугу мою полагаю во облаце, и будет в знамение завета [вечнаго] между мною и землею. И будет егда наведу облаки на землю, явится дуга моя во облаце: И помяну завет мой, иже есть между мною и вами, и между всякою душею живущею во всякой плоти, и не будет ктому вода в потоп, яко потребити всяку плоть. И будет дуга моя во облаце: и узрю ю, еже помянути завет вечный между мною и землею, и между всякою (л. см~д об.) душею живущею во всякой плоти, яже есть земли. И рече Бог ноеви: сие знамение завета, егоже положих между мною, и между всякою плотию, яже есть на земли.

*Прокимен, псалом кс~и, глас з~:*
Спасение твое Боже, да приимет мя. *Стих:*
Да узрят нищии, и возвеселятся.

*Притчей чтение. [Глава в~и ст. и~-к~в.]*

уста разумнаго хвалима бывают от мужа: слабосерд же поругаемь бывает. Лучше муж в безчестии работаяй себе, нежели честь себе обложив, и лишаяйся хлеба. Праведник милует душы скотов своих: утробы же нечестивых немилостивны. Делаяй свою землю, исполнится хлебов: гонящии же суетная лишени разума. иже есть сладостен в винном пребывании, в своих твердынях оставит безчестие. Желания нечестивых зла, корение же благочестивых в твердостех. За грех устен впадает в сети грешник: избегает же от них праведник. сматряяй кротко, помилован будет: а сретаяй во вратех, оскорбит душы. От плодов уст душа мужа наполнится благих: воздаяние же устен его воздастся ему: Путие безумных прави пред\ ними: послушает советов мудрый. Безумный абие исповесть грех свой: крыет же свое безчестие хитрый. Явленную веру возвещает праведный: свидетель же неправедных льстив. Суть, иже глаголюще уязвляют аки мечи: языцы же премудрых исцеляют. устне истинны исправляют свидетельство: свидетель же скор язык имать неправеден. Лесть в сердце кующаго злая: хотящии же мира, возвеселятся. Ничтоже неправедное угодно есть праведному: нечестивии же исполнятся (л. см~е) злых. Мерзость Господеви устне лживы: творяй же верно приятен ему.

*На стиховне самогласен, глас г~. Дважды:*

Побеждая мытаря прегрешеньми, не ревную покаянию: фарисеова же не стяжав исправления, подражаю возношение. но твоего смирения превосхождением Христе Боже, бесовское высокомудрие на кресте низложивый перваго убо лукавства, последняго же безумия отчужди мя, обоих благое предложение в души моей утвердив, и спаси мя.

*Мученичен:*
Пророцы и апостоли Христовы, и мученцы, научиша пети Троицу единосущную, и просветиша языки заблуждшыя, и общники ангелов сотвориша сыны человеческия.

*Слава, и ныне, самогласен, глас е~:*

Зрящи тя тварь вся на кресте нага висяща, содетеля и зиждителя всех, изменяшеся страхом и рыдаше: солнце же свет омрачи, и земля колебашеся, камение же разседашеся, и храма светлость раздирашеся, мертвии восташа от гробов, и ангельския силы ужасошася глаголюще: о чудесе! судия судится, и страждет хотя за спасение мира, и обновление.

*%[В среду средния седмицы на утрени,%]*

*троичны гласа. По а~-м стихословии седальны крестны осмогласника. По в~-м же стихословии глаголем настоящий седален господина иосифа. Глас з~. Подобен:*
упование мира:

Воздержания время, освящающий божественный и всечестный крест в поклонение лежит, приступим (л. см~е об.) совестию чистою, почерпем освящение, и просвещение, и со страхом возопиим: человеколюбче Cпасе наш, слава благоутробию твоему. *[Дважды.]*

*Крестобогородичен. Подобен:*

Предстоящи кресту неискусобрачная Мати, от нея безсеменно рождшагося, взываше: мечь сердце мое пройде, о сыне! не терпящи повешена на древе тя зрети, егоже трепещут всяческая, яко создателя и Бога, долготерпеливе, слава тебе.

*По г~-м стихословии седален, господина феодора. Глас а~.*

*Подобен:*
Отчаянная:

Просветившеся добродетельми, приступим воздержания чистоту стяжавше, и кресту честному вопиюще поклонимся: освяти нашя душы и телеса, сподоби нас и пречистей страсти твоей поклонитися, едине Боже всех, даруй нам и милости твоя. *[Дважды.]*

*Крестобогородичен, глас тойже.*

*Подобен:*
Гроб твой:

Зрящи тя Христе, всенепорочная Мати, мертва на кресте простерта, вопияше: сыне мой собезначальне отцу и духови, кое неизреченное смотрение твое сие, имже спасл еси пречистых рук твоих щедре создание;

*Канон креста, егоже краестрочие:*
Всечестному поклонимся древу. *Творение господина феофана. Глас д~.*

*Песнь а~.*

*Ирмос:*
Отверзу уста моя:

Древу святому, на немже Христос простре длани, побеждаяй сопротивная начала, поклонимся, постом очистившеся, в хвалу и славу вседержителя. (л. см~з)

Видится предлежимь, освящение подаваяй, крест спасительный, к сему приступим, очистивше и тело и сердце, и почерпем благодать спасительную.

огнем мя очисти заповедей твоих, человеколюбче, и твоя спасительная подаждь ми страсти ныне видети, и любовию поклонитися, крестом ограждаему, и соблюдаему.

*Богородичен:*
Вознесение видящи на кресте твое человеколюбче, рыдаше зовущи тя рождшая: како осужден, хотяй всем судити, видится висяй славы Господь;

*Песнь г~.*

*Ирмос:*
Твоя песнословцы:

Поста водою сердца очистивше, древо крестное верно об\ъимем, на немже Христос вися, воду нам оставления яко благодетель источи.

Крестным ветрилом окрилившеся, корабль спасительный се поста преполовивше, мессиа Иисусе Боже, имже нас страсти твоея к пристанищу окорми.

Образоваше моисей тя на горе врагов на убиение, кресте: мы же воображаем тя сердцем, и зряще тя, и покланяющеся, побеждаем враги безплотныя силою твоею.

*Богородичен:*
Хотением твоим человек был еси, Бог сый, и всех творец: и ныне на кресте тя висима зрю, сыне мой, Христе, тя рождшая глаголаше, и сердцем уязвляюся.

*Трипеснец, глас з~:*

*Песнь г~.*

*Ирмос:*
Господь сый всех:

Господь сый всех, и зиждитель Бог, посреде земли на кресте вознеслся еси, к себе вознося человеческое (л. см~з об.) существо, падшее злым врага советом. темже тя верно славим, страстию твоею утверждаеми.

Очистивше чувства пощения светом, креста мысленными лучами, богатно вернии озаримся, и сей благоговейно предлежащий днесь зряще, устнами чистыми, и усты и сердцем целуем.

Месту, на немже стоясте нозе Христовы, поклонимся божественному кресту, на камени божиих заповедей утвердитися ногам просяще души нашея, направитися сея стопам на путь мирный, божественною благодатию.

*Богородичен:*
Из\ отроковицы безмужныя прошел еси Христе, приим от сея плоть мысленную и одушевленную, и крестом твоим врага потребив, истлевшее человеческое существо паки обновил еси: темже славим благоутробие твое.

*Иный.*
*Глас а~.*

*Ирмос:*
утверди Господи:

Восплещите вси концы песньми, зряще покланяемое древо, на немже Христос повешен бысть, и диавол уязвися.

Предлагается днесь живоносная радость, приидите вси поклонимся со страхом Христову честному кресту, да приимем духа святаго.

*Троичен:*
Трилучное солнце, трисиянный свете, Боже отче, сыне, и святый душе, безначальное естество, и славо, поющыя тя избави от бед.

*Богородичен:*
Поют тя чини ангельстии, благословенная Богородице всепетая и Дево, с нимиже ныне тя род человеческий, яко безневестную славословит. (л. см~з)

Слава тебе Боже наш слава тебе.

Грядый прикоснутися тебе живоносный кресте, ужасаюся языком и мыслию, провидя, яко на тебе излияся Господа моего божественная кровь.

*Ирмос:*
утверди Господи церковь твою, юже стяжал еси силою креста твоего, имже врага победил еси, и просветил еси вселенную.

*Седальны, глас з~. Самогласны:*

Днесь пророческое исполнися слово: се бо покланяемся на место, идеже стоясте нозе твои Господи, и древа спасения вкусивше, греховных страстей свободу улучихом, молитвами Богородицы, едине человеколюбче.

*Слава:*
Крест твой Господи освятися, в нем бо бывают исцеления болящым во гресех: имже тебе припадаем, помилуй нас.

*И ныне:*
Токмо водрузися древо Христе креста твоего, основания поколебашася смерти Господи: егоже бо поглоти желанием ад, отпусти трепетом. явил еси нам спасение твое святый, и славословим тя сыне божий, помилуй нас.

*Песнь д~.*

*Ирмос:*
Седяй в славе:

Воображая знамение креста, руце простираше пременением, внучата древле иаков славный благословляя, и знаменуя спасительное благословение, на всех нас приходящее.

Соблюдаеми печатию креста, и предлежаща с радостию духа того целующе, к спасительным страстем идем, губительныя страсти плотския умертвивше.

Спасительное тя оружие, непобедимую победу, радости знамение, имже смерть умертвися, об\ъимем, славою украшающеся на тебе пригвождшагося, кресте всечестный. (л. см~з об.)

*Богородичен:*
Видимый мною, видимь был еси ангелом неприступный, Иисусе сыне мой, плоть от мене заимовавый: и ныне зрящи тя на древе пригвождена, рыдаю, Христова Мати глаголаше.

*Песнь е~.*

*Ирмос:*
ужасошася:

Мертв был еси на кресте пригвождаемь, всем сый жизнь и спасение: сего убо даруй, очищенною душею Cпасе, нам об\ъяти, и твоя страсти спасительныя видети радующымся.

Предстоят чинове тебе безплотных трепещуще, древо животодательное: на тебе бо честную кровь свою Христос излия, лучу испущая издалеча, бесом нося пагубу безконечную.

оружием уязвеннаго вражиим, исцели мя кровию твоею слове, и копием, грехов моих вскоре раздери Cпасе рукописание, вопию ти, в книги написуя мя спасенных, яко благоутробен.

*Богородичен:*
Грозд зрелый, како на древе обесился еси; солнце славы, како взялся еси, сияние солнца омрачая Cпасе страстию твоею; рождшая тя агница, древле вопияше ти, матерски восклицающи.

*Песнь з~.*

*Ирмос:*
Возопи прообразуя:

Стрясл еси водруженный адово жилище, верным же непоколебимое утверждение был еси, известный покров, господень кресте всечестный.

Плодоносни добродетельми бывше, об\ъимем божественнаго древа живоносныя плоды, яже прозябе, прострыйся на сем Иисус, плодовитая лоза. (л. см~и)

Поем твою Иисусе многую благость, покланяющеся кресту твоему, копию, трости: теми бо разрушил еси вражды щедре средоградие.

*Богородичен:*
Вод тя реку животочных роди всечистая, яко источника нашего обновления, на кресте простершагося, и капли спасения источившаго.

*Ирмос:*
Возопи, прообразуя погребение тридневное, пророк иона, в ките моляся: от тли избави мя, Иисусе царю сил.

*Кондак, глас з~. Самогласен:*

Не ктому пламенное оружие хранит врат едемских, на тыя бо найде преславный соуз, древо крестное: смертное жало, и адова победа прогнася. предстал бо еси Cпасе мой, вопия сущым во аде: внидите паки в рай.

*Икос:*
Три кресты водрузи на голгофе пилат, два разбойников, и един жизнодавца, егоже виде ад, и рече сущым доле: о слуги мои, и силы моя! кто водрузив гвоздие в сердце мое, древяным мя копием внезапу прободе; и растерзаюся, внутренними моими болю, утробою уязвляюся, чувства моя смущают дух мой, и понуждаюся изрыгати адама, и сущыя от адама, древом данныя ми: древо бо сия вводит паки в рай.

*Песнь з~.*

*Ирмос:*
Не послужиша твари:

Секира, юже елиссей взя от иордана Христе, крест являше, имже из\ глубины суетия языки извлекл еси, воспевающыя: отцев Господь и Бог благословен еси.

Радуются со земными небесная, поклонению твоему кресте: тобою бо ангелом и человеком соединение бысть всесильне, вопиющым: Господи Боже благословен еси. (л. см~и об.)

Яко кипарис милосердие, яко кедр же веру благовонную, яко певк истинную любовь приносяще, господню кресту поклонимся, на нем славяще избавителя пригвоздившагося.

*Богородичен:*
Не поколебав небесная, во утробу твою Бог вселися, граде божий избранный: на кресте же вися, тварь поколеба. егоже моли, на недвижимом камени его мне соблюстися.

*Песнь и~.*

*Ирмос:*
отроки благочестивыя:

Простерл еси руце на древе, руки неудержимыя разрешая грех: копием же прободся еси, сим борца уязвляя Господи: желчи же вкусил еси, сластную злобу из\ъимая, оцтом напоился еси, всех веселие.

умом чистым и совестию светло приступивше поклонимся, предлежит честное древо и святое, имже Христос безчестную под\ъят смерть, честь наложив высочайшую, преступлением люте обезчестившымся.

Древом греха умертвихся, и вкушением сластным погребохся, оживи мя Господи, воздвигни мя лежащаго, поклонника яви страстей твоих, и причастника востания божественнаго, и наследника возлюбивших тя.

*Богородичен:*
Вознесена тя видящи, ни доброты в страсти, ни вида имуща, егоже воплощенна разумех, краснейша паче сынов человеческих, тя единородный сыне, всечистая вопияше Дева: покажи твою славу, всех спасение.

*Иный. Ирмос:*
За законы отеческия:

В полудни распеншуся тебе посреде земли волею, мирския концы из\ среды гортани змиевы исторгл еси (л. см~ф) щедре. темже в среднюю седмицу божественных постов, покланяющеся славим честный крест твой, Господа пойте, вопиюще, и превозносите во веки.

Радости знамение, оружие нерушимое, церкве стено, мученков похвало, апостолов украшение, архиереев утверждение, укрепив изнемогшую мою душу, поклонитися сподоби, и пети тебе вопиюща: Господа пойте дела и превозносите во вся веки.

Рыдаю и плачу, егда во уме моем прииму судище неумытное, долготерпеливе, осужден сый. темже пощади мя, и отягченное бремя души моея облегчи, да радуяся зову: Господа пойте дела, и превозносите во вся веки.

*Богородичен:*
Образоваше купина тайну, паче ума твоего рождества, Дево всенепорочная: якоже бо она, пребыла еси, неопально огнь рождшая Христа Cпаса, вознесшагося на крест. егоже моли, избавити мя огня вечнаго, вопиюща: Господа воспевайте дела, и превозносите во вся веки.

*Иный. Ирмос:*
Сей нареченный и святый день:

Приидите, крест предлежащий господень, постом очистившеся, облобызаим любовию: сокровище бо нам священия есть и силы. темже поем его во веки.

Сей крест тричастный и великий, маловидимь сый, небес ширший есть силою своею, человеки к Богу возводит присно: имже благословим Христа во веки.

Благословим отца, и сына, и святаго духа, Господа.

Едино в трех начертаниих существо славя, не сливаю единолично трех, ниже пресецаю зрака, отца, и сына, со духом: един бо над\ всеми Бог в Троице. (л. см~ф об.)

*И ныне:*
Едина в матерех показалася еси, Дево богоневесто Марие, без\ мужа родившая Cпаса Христа, чистоты печать сохранши: тя блажим человецы во веки.

Слава тебе Боже наш, слава тебе.

Сие всесвятое древо да почтится, еже пророк древле вложити в хлеб Христов взывает, от Исраильтян, распенших его. егоже превозносим во вся веки.

*Ирмос:*
Руце в ров верженный львов, иногда великий во пророцех, крестообразно простер даниил, неврежден от сих снеди спасеся, благословя Христа Бога во веки.

*Песнь ф~.*

*Ирмос:*
Всяк земнородный:

Вопием твое ребро отверзаеши, оставления распростирая ми источник: на древе же пригвоздился еси, древом уставляя осуждение, посреде земли, человеколюбче: еже мы преполовением поста ныне облобызаем, воспевающе твою благостыню.

Горы сладость, холми радование, любовию искапайте: древа же польская, ливанстии кедри ликуйте, поклонением днесь живоноснаго креста: пророцы, мученицы, апостоли, и праведных дуси взыграйте.

Призри на люди и достояние твое Господи, страхом поющыя тя, смерть вольную ихже ради претерпел еси, да не победит твоего благоутробия безмерное множество зол наших: но спаси вся ны преблагий крестом твоим, яко человеколюбец.

*Богородичен:*
Мановением твоим колеблеши видимый мир, распинаемый, пребываеши же висимый, Богородица плачущи глаголаше, страстная умышления первозданнаго Христе, потребити хотя, и исцелити того сокрушение благостию. (л. с~н)

*Иный. Ирмос:*
Недоумеет всяк:

Елиссей древле из\ реки сечиво влекий, древом тя кресте, животодательное древо воображаше: имже извлече из\ глубины Христос языки идольскаго бесования, на тебе пригвоздився: темже покланяющеся тебе, державу его славим.

Солнечныя лучы Cпасе, преложишася во тьму, твоим распятием, осияние же луны угасе: и стихии трепетом изменяхуся вся. темже вопию ти: изменена тьмою страстей помышления моя, слове, твоею десницею пременив просвети, и спаси мя.

Язвою твоею исцели души моея страсти: ребр твоих прободением устави болезненная прободения бесов: гвоздьми твоими Христе, изгвозди сластная и страстная похотения, подая ми безстрастно страстем твоим честным поклонитися, и воскреснию.

*Богородичен:*
Краснаго добротою, родила тя красная отроковица, егоже зрящи ни доброты в страдании, ниже вида имуща, Cпасе, рыдающи глаголаше: дивлюся паче ума сыне мой, твоему смирению, имже спасаеши смирившееся естество человеческое.

*Иный. Ирмос:*
Светися, светися:

Предгрядите, уяснитеся вси людие божии, и древо крестное предвидяще предлежащее, целуйте со страхом, и приимите радость, на нем Господа славы вознесшагося славяще присно.

оружие божественное ты жизни моей кресте, на тебе Владыка возшед спасе мя: источи кровь и воду, прободен в ребра, имже причащаюся радуяся, славя его. (л. с~н об.)

*Троичен:*
Троице лицы, единице естеством, покланяюся тебе божество святое, отцу, и сыну, со святым же духом, единому началу, единому царству, всеми владычествующему.

*Богородичен:*
Гора великая, в нюже вселися Христос, ты явилася еси Дево, якоже божественный Давид вопиет: еюже мы вознесохомся к небеси, всынившеся духом всеблаженная.

Слава тебе Боже наш, слава тебе.

Скипетре божественный царский кресте, воинства мужество, во уповании твоем ратники побеждаем: победы присно тебе кланяющымся на варвары подаждь нам.

*Ирмос: О*
Мати Дево, и Богородице неложная, рождшая безсеменно Христа Бога нашего, на крест вознесшагося плотию: тя вернии вси достойно с ним ныне величаем.

*Светилен гласа, и настоящий ексапостиларий.*

*Подобен:*
Духом:

Преполовением постов всечестное древо всех в поклонение призывает, елицы страстьми своими, Христовым страстем достойно споследуют: приидите вси вернии, поклонимся древу страшнаго таинства.

*Крестобогородичен:*
Безневестная и всечистая Бога слова Мати, вопияше кричащи, плачем рыдающи: сицевыя ли ми гавриил радости приносяше благовещения, чадо; отиди исполнити неизреченный совет и божественное смотрение.

*На стиховне самогласен дне, дважды. Глас и~:*

Пощения путь преполовивше, ведущий ко кресту твоему честному, твой день видети, егоже виде авраам, (л. сына) и возрадовася яко из\ гроба холма жива исаака прием. благоволи и нас верою избавившихся от врага, и вечери причаститися тайней, в мире зовущих: просвещение и спасителю наш, слава тебе.

*Мученичен:*
Мученцы Христовы непобедимии, победивше прелесть силою крестною, восприясте благодать вечныя жизни, мучителей прещения не убоястеся, муками ураняеми веселитеся: и ныне крови вашя быша исцеления душ наших. молите спастися душам нашым.

*Слава, глас тойже:*
Преполовивше пучину воздержания, пристанище приимем спасения, время страсти твоея вольныя Господи: но яко благоутробен и щедр, и день славнаго воскресния твоего, в мире сподоби нас видети человеколюбче.

*И ныне, паки тойже.*

*Крестопоклонение же бывает в а~-й час, воньже поем преднаписанныя стихиры недельныя, самогласны, глас в~: Приидите вернии: И прочая. И отпуст. *

*На з~-м часе тропарь пророчества, глас з~:*

Кресту твоему покланяемся Владыко, и святое воскресние твое славим.

*Прокимен, псалом кс~ф. Глас з~:*
Да возрадуются, и возвеселятся о тебе вси ищущии тебе Боже. *Стих:*
Да возвратятся вспять и постыдятся:

*Пророчества исаиина чтение. [Глава к~з, ст. к~а. глава к~з, ст. а~-ф~.]*

Се Господь от святаго [места] наводит гнев на живущыя на земли, и открыет земля кровь свою, и не покрыет избиенных. В той день наведет Господь мечь святый, и великий, и крепкий на (л. сына об.) драконта змиа бежаща, на драконта змиа лукаваго: и убиет драконта сущаго в мори. В той день виноград добрый, желаше пети над\ ним. Аз град крепкий, град воюемый, всуе напою его: пленен бо будет нощию, в день же падется стена его. несть того, иже не возмет его. Кто мя приставит стрещи стеблия на ниве; ради вражды сея отринух и: убо сего ради сотвори Господь Бог вся, елика совеща: И сгорех, возопиют живущии в нем: сотворим мир ему, сотворим мир. Приходящая чада иаковля: прозябнет и процветет Исраиль, и наполнится вселенная плода его. Еда якоже той порази, и сам сице уязвится; и якоже сам уби, такожде убиен будет. Сваряся и укоряя отпустит я: не ты ли был еси помышляя духом жестоким убити я духом ярости; Сего ради отимется беззаконие иаковле, и сие есть благословение его, егда отиму грех его, егда положат все камение требищ сокрушено аки прах дробный: и не пребудут древеса их, и кумиры их будут посечени, аки дубрава далече.

*Прокимен, псалом о~. Глас з~:*
На тя Господи, уповах, да не постыжуся в век. *Стих:*
Правдою твоею избави мя.

*%[В среду средния седмицы вечера%].*

*На*
Господи воззвах, *поставим стихов з~: и поем настоящыя самогласны, и мученичен, и в минеи д~. Самогласен. Глас д~:*

Пост благих ходатай, свое преполовение ныне введе, прешедшими деньми благоугодив, и прочими пользование предложив: ибо благих напряжение, множайшее благодеяние творит. темже всех благих дателю Христу (л. сн~в) благоугождающе, вопием: постивыйся нас ради, и распятие претерпевый, неосуждены нас сподоби, причаститися и божественныя пасхи твоея, в мире пожившыя, и достойно со отцем тебе и духом славящыя.

*Ин. Глас е~:*
В тайне добродетели делающии, духовная воздаяния чающии, не посреде торжищ и распутий являют сия, но внутрь сердца носят паче: и всех видяй бываемая в тайне, мзду воздержания подает нам. пост совершаим, не сетующе лицы, но в клетех душ наших молящеся, непрестанно возопиим: отче наш, иже еси на небесех, не введи нас во искушение, молимся, но избави нас от лукаваго.

*Мученичен:*
Несытною любовию души, Христа не отвергостеся святии мученицы, иже различныя раны страстей претерпевше, мучителей дерзость низложисте, непреклонну и невредиму веру сохранше, на небеса преставистеся. темже и дерзновение получивше к нему, просите даровати мир мирови, и душам нашым велию милость.

*Ины стихиры, глас а~.*

*Подобен:*
Прехвальнии мученицы:

Поста водою, душы вси омыим, и приступивше к честному и животворящему кресту господню, верою поклонимся, божественное просвещение почерпающе, и вечное спасение ныне приобретающе, мир и велию милость.

Апостолов похвало кресте, егоже окружают начала, силы, архангели, покланяющыяся тебе от всякаго вреда спасай, и божественное поприще воздержания нас сподоби добре совершающыя, день спасительный достигнути, имже и спасаемся. (л. сн~в об.)

*Ин подобен, глас з~:*
Днесь бдит:

Днесь кресту господню покланяющеся возопиим: радуйся древо жизни, ада разорителю. радуйся радосте мира, и тления потребителю. радуйся, бесы прогоняяй силою твоею, верных утверждение, оружие нерушимое, облобызающыя тя соблюди, освяти, молимся.

*И минеи д~. Слава, и ныне, самогласен, глас и~:*

Днесь неприкосновенный существом, прикосновен мне бывает, и страждет страсти, свобождаяй мя от страстей, свет подаваяй слепым, от беззаконных устен оплевается, и дает плещы за плененныя на раны. сего чистая Дева и Мати на кресте зрящи, болезненно вещаше: увы мне чадо мое, что сие сотворил еси; красный добротою паче всех человек, бездыханный, беззрачный являешися, не имея вида, ниже доброты: увы мне мой свете, не могу спяща зрети тя, утробою уязвляюся, и лютое оружие сердце мое проходит. воспеваю твоя страсти, покланяюся благоутробию твоему: долготерпеливе слава тебе.

*Вход.*
Свете тихий:

*Прокимен, псалом о~а, глас д~:*
Благословен Господь Бог Исраилев, творяй чудеса един. *Стих:*
Боже, суд твой цареви даждь, и правду твою сыну цареву.

*Бытия чтение. [Глава ф~, ст. и~и-к~д, глава и~, ст. а~.]*

Быша сынове ноевы изшедшии из\ ковчега, сим, хам, иафеф: хам же бяше отец ханаань. Трие сии суть сынове ноевы, от сих разсеяшася по всей земли. И начат ное человек делатель [быти] земли, и насади виноград: И испи от вина, и упися, и обнажися в дому своем. И виде хам отец ханаань, наготу отца своего, и изшед вон поведа обема (л. сн~г) братома своима. И вземше сим и иафеф ризу, возложиша [ю] на обе раме свои, и идоша вспять зряще, и покрыша наготу отца своего, и лице их вспять зря, и наготы отца своего не видеша. Истрезвися же ное от вина, и разуме елика сотвори ему сын его юнейший. И рече: проклят [буди] ханаан отрок: раб будет братиям своим. И рече: благословен Господь Бог симов: и будет ханаан отрок раб ему. Да распространит Бог иафефа, и да вселится в селениих симовых, и да будет ханаан раб ему. Поживе же ное по потопе лет триста пятьдесят: И быша вси дние ноевы, лет девять сот пятьдесят, и умре. Сия же [суть] бытия сынов ноевых, сима, хама, иафефа: и родишася им сынове по потопе.

*Прокимен, псалом о~в, глас д~:*
Мне же прилеплятися Богови благо есть. *Стих:*
Коль благ Бог Исраилев:

*Притчей чтение. [Глава в~и, ст. к~г-к~и, глава г~и, ст. а~-ф~.]*

Муж разумивый престол чувствия: сердце же безумных срящет клятвы. Рука избранных одержит удобь: льстивии же будут в пленении. Страшное слово сердце мужа праведна смущает: весть же благая веселит его. Разумив праведник себе друг будет: мысли же нечестивых некротки: согрешающих постигнут злая: путь же нечестивых прельстит я. Не улучит льстивый ловитвы: стяжание же честное муж чистый. В путех правды живот: путие же злопомнящих в смерть. Сын благоразумный послушлив отцу: сын же непокорливый в погибель. От плодов правды снесть благий: душы же беззаконных (л. сн~г об.) погибают безвременно. Иже хранит своя уста, соблюдает свою душу: продерзивый же устнама, устрашит себе. В похотех есть всяк праздный: руки же мужественных в прилежании. Словесе неправедна ненавидит праведник: нечестивый же стыдится, и не воз\ъимеет дерзновения. Правда хранит незлобивыя: нечестивыя же злы творит грех. Суть богатяще себе, ничесоже имуще: и суть смиряющеся во мнозе богатстве. Избавление мужа души свое ему богатство: нищий же не терпит прещения. Свет праведным всегда: свет же нечестивых угасает, душы льстивыя заблуждают во гресех: праведнии же щедрят и милуют.

*И прочее последование преждеосвященных.*

*От сего же дне начинает священник, [или диакон, аще есть] двосугубая елико оглашения просвещаемых и молитву. глаголются же даже до среды великия, кроме суббот и недель.*

*%[В четверток средния седмицы, на утрени%],*

*троичны случившагося гласа. По а~-м стихословии глаголем седальны апостольския осмогласника. По в~- м же стихословии глаголем настоящий седален, господина иосифа, глас а~.*

*Подобен:*
Лик ангельский:

Силою креста утверждаеми, всю лесть вражию воистинну разористе апостоли славнии, молитвенницы душ наших. темже днесь в поклонение его радуетеся, о нас моляще единаго человеколюбца. *Дважды.*

*Богородичен:*
Марие, честное Владыки приятелище, возстави ны падшыя в пропасть лютаго отчаяния, и (л. сн~д) прегрешений, и скорбей: ты бо еси грешных спасение и помощь, и державное предстательство, и спасаеши рабы твоя.

*По г~-м стихословии седален, господина феодора, глас з~.*

*Подобен:*
Господи, мы есмы:

Господи, твой крест зряще предлежащий днесь, приступаем верно, в пениих и песнех, облобызающе его в страсе и радости: освяти рабы твоя, умири мир твой, сего явлением, едине многомилостиве. *[Дважды.]*

*Богородичен. Подобен:*

Господи, мы есмы людие твои, и овцы пажити твоея, заблуждшыя тлением, обрати нас: расточенныя яко пастырь собери нас, помилуй стадо твое человеколюбче, умилосердися молитвами Богородицы, едине безгрешне.

*Канон минеи, и настоящий трипеснец господина иосифа.*

*И стихословится песнь.*
*Глас а~.*

*Песнь д~.*

*Ирмос:*
На божественней стражи:

Освящения подательную благодать даруя нам святый кресте, апостолом утверждение и похвало, предлежиши в поклонение днесь всей вселенней, постное время облегчая нам.

Сеннописав крест моисей, распростер руце, амалика победи, егоже воображающе, руце простираем, постом и мольбами, яко да полки победим бесовския, борющыя нас всегда завистно.

Божественным ралом креста из\ъорасте землю, божественнии ученицы, плодоносну сию показавше, прозябающую благочестие. темже вас гласы молитвенными восхваляюще, Христа присно славим. (л. сн~д об.)

*Богородичен:*
Мати Бога благаго, ублажи мою душу, юже лукавый обычаем злым озлоби окаянно, прельстив мя: да яко вину спасения, песнословлю тя присно многопетую.

Ин. *Глас з~.*

*Ирмос:*
Плотское пришествие твое Христе:

Предлагается днесь всесвятый крест, приступим, целуим его: ибо есть рог спасения нашего.

Благодать твоя и образование твоим приходит, прогоняющи бесовское множество, кресте Христов, оружие необоримое.

*Троичен:*
Единицу тя по естеству воспеваю, Троицу же впостасьми чту, отче, сыне, и душе пресвятый.

*Богородичен:*
Родила еси отроковице безмужная Бога всенепорочная, содержащаго горстию концы, и всех древнейшаго.

Слава тебе Боже наш, слава тебе.

Апостоли, мира молитвенницы, молите спастися и нам, содержащым оружие, крест Христов.

*Ирмос:*
Плотское пришествие твое Христе уверяя пророк аввакум, взываше: слава силе твоей Господи.

*Песнь и~.*

*Ирмос:*
Сей нареченный:

Радуйся кресте тричастный и божественный, на немже един от Троицы, плоть носив водрузися, водруженныя ны во глубину нечестия избавлей, превозносящыя его во веки.

Силу державную крест стяжавше, лютою властию лукаваго поработившыяся свободиша слова ученицы, воспевающе: тя превозносим во веки. (л. сыне)

увы мне, что страшный престол оный, на немже слове сед, содеянная мною тайная явиши Христе, обличаяй нечувствие мое; но естеством сый милостив, пощади мя тогда.

*Богородичен:*
Недр не отступль отеческих, в недрех возлег еси Девы, на призвание рода человеческаго, егоже подобие, за милосердие Иисусе носил еси. темже тя поем человецы во веки.

*Иный. Ирмос:*
Единаго безначальнаго:

Крестоносную твою седмицу почитаем, яко поклонительную, тебе бо древо честное, покланяющеся вопием: пойте священницы, людие превозносите во вся веки.

Оле чудесе! царю веков, яко древо, на немже распялся еси, сподобил ны еси твоя рабы видети, и поклонитися. темже тя со страхом поем во веки.

Благословим отца, и сына, и святаго духа, Господа.

*Троичен: о*
единосущная, о Троице всесвятая, отче, сыне, и пресвятый душе, божество: нераздельную твою державу славлю, и пою едино царство во вся веки.

*Богородичен:*
Создавшаго адама по образу, и от смешения его произшедшаго, и разрушившаго древнюю клятву, пойте священницы, людие превозносите во вся веки.

Слава тебе Боже наш, слава тебе.

Двоенадесятострунная цевнице церковная, яко поющая премудрости слово, апостоли вас воспевающыя, просите видети страсть господню, и пети во веки.

Хвалим, благословим, покланяемся господни, поюще и превозносяще во вся веки. (л. сыне об.)

*Ирмос:*
Единаго безначальнаго царя славы, егоже благословят небесныя силы, и трепещут чини ангельстии, пойте священницы, людие превозносите его во веки.

*Песнь ф~.*

*Ирмос:*
Светися, светися:

уяснися, светися церковь божия, крестными зарями, егоже носиши предлежаща всем верным в поклонение: ты же множество все демонское, тьмы исполншееся, избегни.

Крепость воздержания, божественный есть крест, содейственник бдящих, постников укрепление, борющихся поборник: сему вернии любовию приступивше, радостно поклонимся.

Основания божественная церкве Христовы, утверждением благочестия вся соблюдите, и на камени утвердите твердем, избравшаго вас апостоли славнии.

*Богородичен:*
Радость приемшая архангеловым гласом, моего ныне сердца печаль потреби душетленную, и подаждь чистая радостотворный плачь, яко да обрящу тамо божественное утешение.

*Иный. Ирмос:*
Тя пречистую матерь и Деву:

Ты воображаемый, меррския струи древле услаждаеши всечестное древо: ты мое услади воздержание, кресте Христов, днесь покланяемый.

Тя необоримое царствия оружие, воинства крепость, сигклита утверждение, кресте Христов, вси песньми величаем.

*Троичен:*
Тя безначальнаго отца и Владыку, и собезначальнаго слова, и духа святаго, благочестно вернии вси величаем. (л. сн~з)

*Богородичен:*
Тя славную, и едину Богородицу, невместимое слово во чреве вместившую и родившую плотию, песньми величаем.

Слава тебе Боже наш, слава тебе.

Тебе огненный звук апостолы, яко попалившыя всякую вещь прелести, и благочестие насадившыя в мире, песньми величаем.

*Ирмос:*
Тя пречистую матерь и Деву, невместимое слово во утробу вместившую, и родившую плотию, песньми величаем.

*Светилен гласа.*

*На стиховне самогласен, дважды. Глас з~:*

Поревнуим вернии мытареву покаянию, а не фарисейски похвалимся: но из\ глубины сердца, стенание принесем благодетелю всех Богу. той бо заповеда глаголя: яко всяк возносяй себе смирится, смиряяй же себе вознесется. темже единомудренно возопиим ему: Боже очисти нас грешных, и спаси нас.

*Мученичен:*
Едино дышуще, на едино взирающе, страстотерпцы мученцы, един путь живота обретше, за Христа смерть, ревностию воображающе кончину друг другу. о чудесе! якоже сокровища муки предвосхищающе, друг ко другу глаголаху: яко аще и не ныне умрем, умрем же всяко, и бытию должная послужим. сотворим нужду любочестия, общее свое мняще, смертию живот купим. молитвами их Боже помилуй нас.

*Слава, и ныне, Богородичен:*
умири молитвами Богородицы, живот нас вопиющих ти милостиве: Господи слава тебе.

*На з~-м часе тропарь пророчества, глас з~:*

Кресту твоему покланяемся Владыко, и святое воскресние твое славим. (л. сн~з об.)

*Прокимен, псалом о~-г, глас д~:*
Бог же царь наш прежде века, содела спасение посреде земли. *Стих:*
Вскую Боже отринул еси до конца;

*Пророчества исаиина чтение. [Глава к~и, ст. д~и-к~в.]*

Тако глаголет Господь: услышите слово господне мужие озлобленнии, и князи людей сущих во иерусалиме. Яко рекосте, сотворихом завет со адом, и с смертию сложение: буря носима аще мимоидет, не приидет на нас: положихом лжу надежду нашу, и лжею покрыемся. Сего ради тако глаголет Господь: се аз полагаю во основание сиону камень многоценен, избран, краеуголен, честен, во основание ему, и веруяй вонь не постыдится. И положу суд в надежду, милость же моя на мерилех, и уповавшии вотще на лжу: яко не минет вас буря, И не отимет от вас завета смертнаго, и надежда ваша, яже ко аду, не пребудет. буря идущая аще найдет, будете ей в попрание. Егда мимоидет, возмет вас: яко по всяко утро преходити будет в день, в нощи будет надежда зла: научитеся слышати утесняемии: Не можем ратовати, сами же изнемогаем, еже собратися нам. Якоже гора на нечестивых востанет Господь, и будет [якоже] в дебри гаваонстей, с яростию сотворит дела своя, горести дело: ярость же его чуждо употребится, и погубление его странно. И вы не радуйтеся, ниже да возмогут ваши узы: зане скончаны и сокращены вещи слышах от Господа саваофа, яже сотворит над\ всею землею.

*Прокимен, псалом о~д, глас д~:*
Аз же возрадуюся в век, воспою Богу иаковлю. *Стих:*
Исповемыся тебе Боже, исповемыся тебе. (л. сн~з)

*%[В четверток средния седмицы вечера.%]*

*На*
Господи воззвах, *поставим стихов з~: и поем настоящыя подобны г~. Глас д~.*

*Подобен:*
Дал еси знамение:

Присноблаженный сподобившеся целовати вернии, крест твой Господи, имже нас спасл еси, воспеваем твое благоутробие, и молим тя прилежно, всем подаждь радование Cпасе спасения твоего, в покаянии давый нам видети твое востание, и честная страдания.

умерщвление претерпел еси на кресте простираемь, умертвивый смерть, и мертвыя воскресивый живоносным словом: темже молю тя, умерщвленую мою душу грехом, оживи Господи, подая ми умиление, и зол избавление, во днех святых твоих пощения, человеколюбче.

*Ина стихира господина феодора, глас д~.*

*Подобен:*
умнаго адаманта:

Твой крест святый сподобившеся радостно видети и облобызати, молим тя, Боже Cпасе наш, да и самыя твоя пречистыя достигнем страсти, постом укрепляеми, покланяющеся поем распятие, копие, губу и трость, имиже нас обезсмертив, в древнюю паки сладости жизнь возвел еси, яко человеколюбец: темже тя благодарно ныне славим.

*И в минеи г~.*
*Слава, и ныне, Богородичен:*

*Прокимен, псалом о~е, глас и~:*
Помолитеся и воздадите Господеви Богу нашему. *Стих:*
Ведом во иудеи Бог, во Исраили велие имя его. (л. сн~з об.)

*Бытия чтение. [Глава и~, ст. л~в. Глава а~и, ст. а~- ф~.]*

Сия племена сынов ноевых по родом их, по языком их: от сих разсеяшася острови языков на земли по потопе. И бе вся земля устне едине, и глас един всем. И бысть внегда поити им от восток, обретоша поле в земли сеннаарстей, и вселишася тамо. И рече человек ближнему своему: приидите, сотворим плинфы, и испечем их огнем. и бысть им плинфа в камень, и брение вместо мела. И рекоша: приидите, созиждем себе град и столп, егоже верх будет даже до небесе: и сотворим себе имя, прежде неже разсеятися нам по лицу всея земли. И сниде Господь видети град и столп, егоже созидаша сынове человечестии. И рече Господь: се род един, и устне едине всех, и сие начаша творити: и ныне не оскудеют от них вся, елика аще восхотят творити. Приидите, и сошедше смесим тамо язык их, да не услышат кийждо гласа ближняго [своего]. И разсея их оттуду Господь по лицу всея земли: и престаша зиждуще град и столп. Сего ради наречеся имя его смешение, яко тамо смеси Господь устна всея земли, и оттуду разсея их Господь по лицу всея земли.

*Прокимен, псалом о~з. Глас и~:*
Гласом моим ко Господу воззвах, гласом моим к Богу, и внят ми. *Стих:*
В день скорби моея Бога взысках.

*Притчей чтение. [Глава г~и, ст. к~-к~з. Глава д~и, ст. а~-з~.]*

Желания благочестивых наслаждают душу: дела же нечестивых далече от разума. Ходяй с премудрыми премудр будет: ходяй же с безумными познан будет. Согрешающих постигнут злая: (л. сн~и) праведных же постигнут благая. Благ муж наследит сыны сынов: сокровиществуется же праведным богатство нечестивых. Праведнии насладятся в богатстве лета многа: неправеднии же погибнут вскоре. Иже щадит жезл [свой,] ненавидит сына своего: любяй же наказует прилежно. Праведный ядый насыщает душу свою: душы же нечестивых скудны. Мудрыя жены создаша домы: безумная же раскопа рукама своима. Ходяй право, боится Господа: развращаяй же пути своя, обезчестится. Из\ уст безумных жезл досаждения: устне же мудрых хранят я. Идеже несть волов, ясли чисты: а идеже жита многа, явна волу крепость. Свидетель верен не лжет: разжизает же ложная свидетель неправеден. Взыщеши премудрости у злых, и не обрящеши: чувство же у мудрых удобно.

*На стиховне самогласен, глас з~:*

*От*
Господа смирившаго себе, даже до распятия и смерти тебе ради, навыкши душе моя, от возношения смирения, и от смирения возношения, о добродетелех не возвышайся, ниже себе праведну мнящи ближняго осуждай, якоже велехвальный фарисей: но в разумении низложенном прегрешений твоих памятствующи токмо, якоже мытарь возопий: Боже, очисти мя грешнаго, и спаси мя. *[Дважды.]*

*Мученчен:*
Мученцы твои Господи, не отвергошася тебе, ни отступиша от заповедей твоих тех молитвами помилуй нас.

*Слава, и ныне, крестобогородичен:*

*Подобен:*
Тридневно:

Всечистая яко виде тя на кресте висима, вопияше: что странное еже вижду таинство сыне мой; како на древе умираеши, плотию повешеный, живота подателю; (л. сн~и об.)

*%[В пяток средния седмицы на утрени%],*

*троичны гласа. По а~-м стихословии глаголем седальны крестны осмогласника. По в~-м же стихословии глаголем настоящий седален господина иосифа. Глас д~.*

*Подобен:*
Вознесыйся на крест:

Воздержания время освящаяй, всечестный крест видится, емуже кланяющеся днесь возопиим: Владыко человеколюбче, того пособием подаждь прейти нам прочее время пощения во умилении, и живоносныя твоя видети страсти, имиже избавихомся. *[Дважды.]*

*Слава, и ныне, крестобогородичен:*
Из\ безначальна отца рождшася, напоследок тя Христе рождшая, на кресте висима видящи восклицаше: увы мне превозжеленный Иисусе, вопияше: како прославляемый яко Бог от ангел, от беззаконных ныне человек, сыне хотяй распинаешися; пою тя долготерпеливе.

*По г~-м стихословии седален, глас д~.*

*Подобен:*
Скоро предвари:

Свет душ наших ныне зряще Христе, крест твой пречестный, и тому покланяющеся радостию ясно возопиим: слава тебе, на нем вознестися восхотевый. слава тебе, просвещей тем всю тварь: в немже тя непрестанно песньми славим.

*Крестобогородичен. Подобен:*

На кресте тя вознесенна яко узре безневестная Мати твоя слове божий, матерски рыдающи вещаше: что новое, и странное сие чудо, сыне мой; како жизнь всех приобщаешися смерти, оживити умершыя хотяй яко благоутробен; (л. сн~ф)

*псалом н~. И канон честнаго креста. В минеи же поется на повечерии. Канон, егоже краестрочие:*
Покланяемое вси поем древо. *Глас и~.*

*Песнь а~.*

*Ирмос:*
Колесницегонителя фараоня:

Господню пришедше днесь кресту, умом чистым, и благочестивым разумом, приидите поклонимся: предлежит бо даруя ему покланяющымся, освящение же спасительное, сияние, и славу, и милость.

Живодаровательный крест предлежащь, и зримый, световидное сияние благодати испущает, приступим и приимем просвещение веселия, и спасение и оставление, хвалу Господеви приносяще.

Предлежит странное зрящым видение, крест честный, и якоже источник кипит божественными даровании, и утоляет прегрешения, и болезни разрешает, и мудрования укрепляет, чисто приходящым к нему.

Жезл проображаше креста победу, море секущий, имже мы верою непотопленно преплаваем жития воду непостоянную, и токов всех греха избегаем, и божественныя тишины исполняемся.

*Богородичен:*
Егда тя чадо неизреченно родих, болезней избегох, и како ныне вся болезней исполняюся; вижду бо тя висима яко злодея на древе, землю неодержанно повесившаго, глаголаше всечистая плачущи.

*Песнь г~.*

*Ирмос:*
утверждей небеса:

Крест всех благих подательный, зрится покланяемый, и вся тварь празднует в радости, (л. сн~ф об.) просвещаема благодатию, на нем волею вознесшагося Бога нашего.

Осияваеми светом крестных лучь, преполовением священнаго воздержания, омрачения грехов убежим и возопиим: просвещение всех благоутробне Господи, слава тебе.

Песнословим тя кресте, и облобызаем верою просяще, твоим могутством изми нас от сетей вражиих, и управи ны вся ко пристанищу спасения почитающыя тя.

*Богородичен:*
умерщвлену жизнь на кресте зрящи, и не терпящи болезни утроб, рыдаше чистая Дева взывающи: увы сыне мой, что тебе народ беззаконный воздаде;

*Седален, глас з~:*
Токмо водрузися древо Христе креста твоего, основания поколебашася смерти Господи: егоже бо поглоти желанием ад, отпусти трепетом. явил еси нам спасение твое святый, и славословим тя сыне божий, помилуй нас.

Слава, конец, И ныне: Днесь пророческое исполнися слово: се бо покланяемся на место, идеже стоясте нозе твои Господи: и древо спасения вкусивше, греховных страстей свободу улучихом, молитвами Богородицы, едине человеколюбче.

*Песнь д~.*

*Ирмос:*
Ты моя крепость:

Державный покров же и исправление человеком, непреборимое оружие веры, крест спасительный се зрится предлежащий, и всех сердца верно приходящих освящает, просвещает благодатию.

В преполовение воздержания предлежащий, посреде всех преблагий крест честный среди земли, на немже (л. с~кс) вознеслся еси волею человеколюбче, мир освящает своим поклонением, и прогоняет демонския полки.

Небо и вся земля свеселится, страстотерпцы, мученцы, апостоли, душы праведных радостно ныне радуются, вся спасающее видяще, предлежащее посреде богодарованное древо, и верныя освящающее благодатию.

Законы твоя, Господи, безсовестный не сохранив, имам осудитися, егда приидеши с небесе судити человеческая дела, отонудуже зову тебе: силою креста твоего обратив мя спаси, покаяния подая ми слезы.

*Богородичен:*
Из\ девственныя чадо, утробы тя родих, и зрящи на древе тя висима недоумеваюся, и не поемлю высоты таинства, и глубины великих судеб твоих, всечистая вопияше: юже гласы немолчными, яко матерь божию ублажаем.

*Песнь е~.*

*Ирмос:*
Вскую мя отринул еси:

Воскликните языцы, воспойте, и пойте, колена взыграйте Богу давшему крест, непоколебимое утверждение: того ныне во время воздержания наслаждаемся, питающе душу и помышление.

умная воинства тя вся почитают кресте всесвятый, и человецы бренными касающеся тебе устнами днесь, почерпаем любовию освящение и благословение, на тебе пригвождшагося славяще.

Души моея страсти исцели временныя, благоутробне Господи, и поклонника мя святых страстей твоих сподоби, временем поста лучша мя покажи, и злых удаление даруй преблагий.

*Богородичен:*
На кресте зрящи, благости ради от тебе всенепорочная паче ума рождшася, уязвлялася еси (л. с~кс об.) утробами, и глаголала: увы мне божественное чадо, како о всех болезнуеши; покланяюся твоему благоутробию Господи.

*Трипеснец, глас д~.*

*Песнь е~.*

*Ирмос:*
ужасошася всяческая:

Светила скрыша свет свой, зряще на древе пригвождена неправедно, праведный едине, тебе долготерпеливаго, и лукаваго мрачныя Cпасе обличающа власти державою твоею.

Пощения водою лица омыим, и облобызаим древо: единый бо всех на нем вознесеся Христос, плотию обложився смертною, яко да уморит нас уморившаго.

Кресте всечестный, апостолов похвало, оружие страстотерпцев, священников славо, преподобных ограждение, всех верных хранителю, сохрани, освяти верно покланяющыяся тебе.

*Богородичен:*
Грозд, лоза Дева, егоже прозябе, на древе висяща видящи: чадо, вопияше, сладость искапи, пиянство потребляющую врагов всуе распенших тя, всех долготерпеливаго.

*Иный, глас тойже. Ирмос:*
Из\ нощи утренююще:

Днесь предлагается крест твой, древо жизни покланяемое, и мир радуется пришествием духа, того облобызаяй.

Предлежащий зряще крест твой служителие небеснии, поют тя Господи, и демони трепещут, не терпяще державы твоея.

*Троичен:*
Троицу прославим православно со отцем и сыном, и духа святаго, едино божество, единицу триипостасную. (л. скс~а)

*Богородичен:*
Матрь тя и Деву православно исповедуем вернии, неизреченно родившую Христа Бога нашего, единаго многомилостиваго.

Слава тебе Боже наш, слава тебе.

На певке, и кедре, и кипарисе распныйся сыне божий, освяти вся ны, и живоносную твою страсть сподоби видети.

*Ирмос:*
Из\ нощи утренююще, просвети нас животворче кресте Христов, со страхом покланяющыяся тебе, и день спасительный присно возсияй нам.

*Песнь з~.*

*Ирмос:*
Очисти мя Cпасе:

Кресту водрузившуся на земли, демоном падение бысть: егоже ныне зряще мы преславно предлежаща, и лобызающе, от падений греховных востаем.

Возносяще тя Христа, яко царя и Господа, егоже даровал еси нам крест, стену нерушимую, облобызаим, преполовением божественнаго воздержания веселящеся.

Велия всем нам дарования подая, господень крест зрится предлежащий, приступим человецы, просвещение сердца и души почерпем.

*Богородичен:*
Поститися нам чистая, от злобы всякия укрепи, и злых и лукавых воздержатися деяний, присно, воспомогай, предстательство всех человеков сущая.

*Кондак: глас з~:*
Не ктому пламенное оружие хранит врат едемских, на тыя бо найде преславный соуз, древо крестное, смертное жало, и адова победа прогнася. предстал бо еси Cпасе мой, вопия сущым во аде: внидите паки в рай. (л. скс~а об.)

*Икос:*
Три кресты водрузи на голгофе пилат, два разбойников, и един жизнодавца. егоже виде ад, и рече сущым доле: о слуги мои, и силы моя, кто водрузив гвоздие в сердце мое, древяным мя копием внезапу прободе; и растерзаюся, внутренними моими болю, утробою уязвляюся, чувства моя смущают дух мой, и понуждаюся изрыгати адама, и сущыя от адама древом данныя ми: древо бо сия вводит паки в рай.

*Песнь з~.*

*Ирмос:*
Божия снизхождения:

Времен вышшии, во времени плоть носяй является, и временныя страсти нашя исцеляет благости ради, во время воздержания, в неже предлежит божественный сей крест, освящаяй нас.

Поем, славим, и покланяемся, и величаем твою Господи державу, яко подал еси нам рабом твоим крест божественный, наслаждение неиждиваемое, и хранителя душ и телес наших.

Не покажи мя Господи в день испытания злыми уничижена, не отрини от лица твоего посрамлена: но ущедри, спаси мя твоим честным крестом, яко преблагий.

Прообразоваше благодать твою кресте, услаждаяй моисей воды горчайшыя древом: ибо горести страстей избавихомся твоею силою. темже ны услади целующыя тя ныне во умилении душевнем.

*Богородичен:*
ума моего тесноту твоею молитвою разшири владычце, стеснившая вся наветы борца, и путем мя тесным настави, к пространству жития ити, Мати божия. (л. скс~в)

*Песнь и~.*

*Ирмос:*
Седмерицею пещь:

Древом иногда извлече от реки секиру божественный елиссей, преднаписав тя издалеча, кресте всечестный: от глубины бо прелести тобою к вере возведшеся известнее, днешний день сподобляемся видети, и верою покланятися тебе, об\ъемлюще спасение.

Подзнаменова издалеча тебе кресте всечестный, в благословениих иаков явленнее: мы же в благодати удостоившеся видети тя, верою несумненною приступаем вси, и касающеся богатное благословение об\ъемлем, и свет, и спасение, и прегрешений разрешение.

убелившеся деяньми добродетельными, приступим воздержания преполовением веселящеся, и облобызаим верою господень крест: яко да того управляеми силою, совершим течение в добром произволении, и достигнем божественную осияваеми страсть.

*Троичен:*
Единоестественна, собезначальна, соприсносущна, сопрестольна, естество убо простое, разделительное же лицы, отца нерожденна, сына, и духа святаго, несозданное существо и божество вси воспевающе поем: священницы благословите, людие превозносите во вся веки.

*Богородичен:*
Ныне яко агнца незлобиваго зрю тя висяща, и от беззаконных кресту пригвождаема, сыне мой пребезначальный, рыданьми терзаюся, и матерскими одержима есмь болезньми, всечистая вопияше: юже гласы немолчными поим по долгу во вся веки.

*Иный. Ирмос:*
отроки благочестивыя:

Страсть тебе безстрастнаго зрящи тварь, сострадаше ти долготерпеливе: солнце угасаше, камение же распадашеся, (л. скс~в об.) вся земля трясашеся, страхом зовущи: Господа пойте дела, и превозносите во вся веки.

Зверем лютым тростным, Боже мой щедрый запрети, внутрь мя оскорбляющым, Cпасе, безчестное досаждение претерпевый, биемь тростию Христе, почести хотя вся безчествованныя преступлением древним.

Во ум егда приемлю страшное твое судище, судие праведнейший, трепещу, и ужасаюся, страшуся, и рыдаю, помышляя дела моя осуждению достойная. темже многое твое благоутробие Cпасе молю: да не победит тя множество зол моих.

*Богородичен:*
Родившая тя без\ болезни, болезнем в твоем распятии подлежу, опаляется утроба моя: гвоздьми бо пригвоздился еси, копием в ребра твоя прободаемь долготерпеливе, пречистая вопияше Дева: юже яко Богородицу согласно воспеваем.

*Иный. Ирмос:*
Вся дела божия:

Да точат горы разумно правду, и холми да веселятся, древо крестное покланяемо видяще: егоже превозносим Христе во веки.

Благодать креста твоего страшная: ибо демонов изгоняет полки, человеком подающи исцелений воды: темже тя поем Христе во веки.

Благословим отца, и сына, и святаго духа, Господа.

Безначальнаго отца, и сына со святым воспоим духом, Троицу единосущную, едино начало, и Бога хваляще, поюще его благочестно во веки.

*Богородичен:*
Всяк язык земнородный поет тя Дево, яко свет неприступный возсияла еси, просвещающий мир, Христа Бога: егоже превозносим присно во веки. (л. скс~г)

Слава тебе Боже наш, слава тебе.

Радуются концы земнии поклонению креста твоего человеколюбче: ангели на небесех ликовствуют днесь с нами, поюще тя Христе во веки.

*Ирмос:*
Вся дела божия, и вся тварь, благословите Господа, яко человеком от земли возсия свет, и вселенную всю просвети, и жизнь вечную миру дарова, пойте людие, и превозносите его во веки.

*Песнь ф~.*

*Ирмос:*
ужасеся:

Исцелил еси преблагий мое сокрушение, на кресте пригвождаемь гвоздьми иногда, рукама твоима и ногама всецарю, и в ребра прободаемь, оцтом напаяемь и желчию, всех веселие, сладости славо, вечное избавление.

Красен паче сапфира и злата, светозарен яко солнце еси божественный кресте: лежа убо местом описан, и умными силами всюду окружаемь страшно, лучами же божественными твоея силы, просвещаяй вселенныя исполнения.

Крест обуреваемых есть пристанище, наставник заблуждающих и утверждение, слава Христова, сила апостолов и пророков, постников держава, всех человеков прибежище. того посреде предлежаща вси зряще, воздержанием лобызаим.

Егда имаши приити на землю судити миру, егоже создал еси Господи, ангельским пред\ъидущым твоим воинством, и кресту просиявающу паче зарей солнечных. того могутством ущедри мя, и спаси паче всех человеков прегрешившаго.

*Богородичен:*
Тления тя кроме родих из\ чрева, прежде век егоже отец роди: и како тлееши; (л. скс~г об.) человецы терзают тя сыне, и ребра ископовают копием, и руце с ногама пригвождают безчеловечно, всечистая вопияше: юже достойно величаем.

*Иный. Ирмос:*
Всяк земнородный:

Древом крестным пламень увядил еси греха Христе: руце же распростер, руки избавил еси борца, неудержанно простершаго руце к снеди плода, егоже единаго бежати вкушения уставил еси, Христе многомилостиве.

Страсть твою Христе, всем человеком безстрастие источающую, чисто видети сподоби, в безстрастии покланяющыяся твоему кресту честному, грехи нашя презирая, и воскресния истиннаго сыны соделовая.

Вознесый нас падшыя в смерть, воскреснием твоим разрешил еси брань, и отцу твоему нас примирил еси, о нас кровь твою излиявый благодетелю: темже тя славим, яко Бога избавителя всесильна.

*Богородичен:*
Едина божию мудрость родившая впостасную, умудри мя, молюся, злобы мудреца убежати советов, и ловлений, и коварств, Богородице Дево неискусобрачная, твердое верных прибежище.

*Иный. Ирмос:*
Безсеменное рождество:

Крест честный, егоже об\ъемлют ангельская воинства, и мы кланяющеся величаем.

Древо пречистое, имже причастихомся жизни, прежде умершии, крест спасов величаем.

*Троичен:*
отца безначальна, сына собезначальна, и духа сопрестольна, Троицу святую величаем.

*Богородичен:*
Матрь безневестную, и Деву вси чистая воспеваем тя: без\ семене бо создателя родила еси. (л. скс~д)

Слава тебе Боже наш, слава тебе.

Сподобившыяся видети тя, и поклонитися, благопоспешствуй, предварити пресвятую страсть, кресте Христов.

*Ирмос:*
Безсеменное рождество твое, Богородице чистая, Христа Бога нашего, песньми немолчными величаем.

*Светилен гласа.*

*На стиховне самогласен, глас д~:*

Истины истязателю, и сокровенных видче Господи, фарисеа тщеславием побеждаема, и от дел добродетельми оправдающася осудил еси, мытаря же со умилением молящася, и от онаго осуждаема оправдал еси. егоже покаяния и нас ревнители распныйся покажи, и оставления сподоби, яко человеколюбец. *[Дважды.]*

*Мученчен:*
Кто не ужасается зря, святии мученцы, подвиг добрый, имже подвизастеся; како во плоти суще, безплотнаго врага победисте; Христа исповедавше, крестом вооружившеся. темже достойно явистеся демонов прогонителие, и варваров борцы, непрестанно молите спастися душам нашым.

*Слава, и ныне, самогласен, глас и~:*

Днесь Владыка твари, и Господь славы, на кресте пригвождается, и в ребра прободается, желчи и оцта вкушает, сладость церковная: венцем от терния облагается, покрываяй небо облаки: одеждою облачится поругания, и заушается бренною рукою, рукою создавый человека. по плещема биен бывает, одеваяй небо облаки: заплевания и раны приемлет, поношения и заушения: и вся терпит мене ради осужденнаго, избавитель мой и Бог, да спасет мир от прелести, яко благоутробен.

*Час а~-й. И отпуст.*
(л. скс~д об.)

*На з~-м часе тропарь пророчества, глас з~:*

Кресту твоему покланяемся Владыко, и святое воскресние твое славим.

*Прокимен, псалом о~з, глас з~:*
Тойже есть щедр, и очистит грехи их. *Стих:*
Внемлите людие мои закону моему.

*Пророчества исаиина чтение. [Глава к~ф, ст. г~и-к~в.]*

*Тако глаголет Господь:*
приближаются мне людие сии усты своими, и устнами своими почитают мя, сердце же их далече отстоит от мене: всуе же почитают мя, учаще заповедем человеческим и учениям. Сего ради се аз приложу, еже преселити люди сия, и преставлю я, и погублю премудрость премудрых и разум разумных сокрыю. Горе творящым глубоко совет, а не Господем: горе в тайне совет творящым, и будут во тьме дела их, и рекут: кто ны виде; и кто ны уразумеет, яже мы творим; Не якоже ли брение скудельника вменитеся; еда речет здание создавшему е: не ты мя создал еси; или творение сотворшему: не разумно мя сотворил еси; Не еще ли мало, и приложится ливан, аки гора хермель, и хермель в дубраву вменится; И услышат в день оный глусии словеса книги [сея], и иже во тьме, и иже во мгле, очи слепых узрят. И возрадуются нищии ради Господа в веселии, и отчаявшиися человецы исполнятся веселия. Исчезе беззаконник, и погибе гордый, и потребишася вси беззаконнующии в злобе, И творящии согрешати человеки в слове: всем же обличающым во вратех претыкание положат, понеже совратиша в неправдах праведнаго. Сего ради тако глаголет Господь на дом иаковль, егоже (л. скс~е) определи от авраама: не ныне постыдится иаков, ниже ныне лице свое изменит Исраиль. Но егда увидят чада их дела моя, мене ради освятят имя мое, и освятят святаго иаковля, и Бога Исраилева убоятся.

*Прокимен, псалом о~и, глас е~:*
Помози нам Боже спасителю наш. *Стих:*
Боже, приидоша языцы в достояние твое.

*И бывает крестопоклонение по отпетии часов, по последнем трисвятом. поем же стихиры, глас в~: Приидите вернии: лист сл~в, обор.*

*И вземлется честный крест, и вносят его в сосудохранительницу.*

*%[В пяток средния седмицы вечера%].*

*На*
Господи воззвах, *поставим стихов и~: и поем самогласен, дважды: и д~ мученчны гласа, и в минеи д~.*

*Самогласен, глас з~:*

Срастем поработив души моея достоинство, скот бых: и не могу воззрети к тебе вышнему, но долу преклонився Христе, яко мытарь, молюся зовый тебе: Боже очисти, и спаси мя.

*Слава, покоин, иоанна дамаскина.*

*И ныне, Богородичен а~-й, гласа. Вход.*
Свете тихий:

*Прокимен, псалом о~ф, глас д~:*
Пасый Исраиля вонми, наставляяй яко овча иосифа. *Стих:*
Седяй на херувимех явися.

*Бытия чтение. [Глава в~и, ст. а~-з~.]*

Рече Господь авраму: изыди от земли твоея, и от рода твоего, и от дому отца твоего, и иди в землю юже ти покажу. И сотворю тя в язык (л. скс~е об.) велий, и благословлю тя, и возвеличу имя твое, и будеши благословен. И благословлю благословящыя тя, и кленущыя тя проклену: и благословятся о тебе вся племена земная. И иде аврам, якоже глагола ему Господь, и идяше с ним лот. аврам же бе лет седмидесяти пяти, егда изыде от [земли] харран. И поят аврам сару жену свою, и лота сына брата своего, и вся имения своя, елика стяжаша, и всякую душу, юже стяжаша в харране: и изыдоша поити в землю ханааню. И пройде аврам землю в долготу ея, даже до места сихем до дуба высокаго: хананеи же тогда живяху в земли [той]. И явися Господь авраму, и рече ему: семени твоему дам землю сию. и созда тамо аврам жертвенник Господу явльшемуся ему.

*Прокимен, псалом п~, глас д~:*
Радуйтеся Богу помощнику нашему. *Стих:*
Приимите псалом, и дадите тимпан.

*Притчей чтение. [Глава д~и, ст. е~и-к~з.]*

Незлобивый веру емлет всякому словеси: коварный же приходит в раскаяние. Премудр убоявся, уклонится от зла: безумный же на себе надеявся, смешавается со беззаконным. острояростный без\ совета творит: муж же мудрый многая терпит. Разделяют безумнии злобу: коварнии же удержат чувство. Поползнутся злии пред\ благими, и нечестивии послужат пред\ дверьми праведных. Друзи возненавидят другов убогих: друзи же богатых мнози. Безчестяй убогия, согрешает: милуяй же нищыя, блажен. Заблуждающии [неправедницы] делают злая: милость же и истину делают благии. не ведят милости и веры делателие злых милостыни же и веры (л. скс~з) у делателей благих. Во всяком пекущемся есть из\ъобилие: любосластный же и безпечальный в скудости будет. Венец премудрых богатство их: житие же безумных зло. Избавит от злых душу свидетель верен: разжизает же лживыя лестный. В страсе господни упование крепости: чадом же своим оставит утверждение [мира].

