<::лат> OCR:

<::рус> Библиотека святоотеческой литературы

<::лат> http://orthlиb.rу

<::слав>

(л. со~з)

*%[В понедельник пятыя седмицы на утрени%],*

*троичны случившагося гласа. По а~-м стихословии поем седальны умилительныя, осмогласника два, с Богородичным. По в~-м же стихословии седален господина иосифа. Глас г~. Подобен:*
Красоте девства:

Краснейшее время наста, достохвальный день возсия воздержания братие, потщимся очиститися, яко да явимся чисти сотворшему, и красоту его получим, молитвами того родившия, единыя чистыя Богоматре.

*Слава, тойже.*

*И ныне, Богородичен:*
Красоте девства твоего, и пресветлой чистоте твоей гавриил удивився, вопияше (л. со~з об.) ти Богородице: кую ти похвалу принесу достойную; что же воз\ъименую тя; недоумеваю, и ужасаюся. темже яко повелен бых, вопию ти: радуйся благодатная.

*По г~-м стихословии седален господина феодора.*
*Глас з~.*

*Подобен:*
Господи, мы есмы:

Господи, давый нам предварити днешний день, седмицу святую предсияющую светло, лазарево от мертвых востание страшное, сподоби рабы твоя страхом твоим преити поприще пощения все совершающыя. *[Дважды.]*

*Богородичен:*
Честнейшая преславных херувимов еси всечистая Дево: они бо божественныя не терпяще силы, крилами покрывше лица, службу совершают: ты же воплощенна слова, самозрительно видящи носиши: егоже непрестанно моли о душах наших.

*Канон в минеи, и трипеснец господина иосифа: и стихословится песнь. Глас г~.*

*Песнь а~.*

*Ирмос:*
Воды древле:

Наша помышления божественным ралом возделавше божественнаго пощения, добродетелей клас плодопринесем, яко да не взалчем во веки, наслаждающеся сладостию неиждиваемою радующеся.

Многолетныя страсти внутрь ношу, омрачающыя окаянную душу мою, к твоей безлетне слове, безначальнаго отца силе непобедимей, сокрушенным сердцем припадаю и молюся: ущедри, и спаси мя.

Доброе пощение питает сердца, умащающее помышления богоугодная, и страстей бездну изсушающее, тучами умиления очищает, верою хвалу приносящих вседержителю. (л. со~з)

*Богородичен:*
Многоименитая отроковице, радуйся святая Дево, богородительнице Марие, верных похвало, клятвы избавление, лествице небесная, недомысленное чудо, купино неопалимая, земле неделанная.

*Иный господина феодора, глас з~.*

*Ирмос:*
Поим Господи:

Живоносному древу поклонившеся, отсюду идем путем пощения к страсти Христовой радующеся.

Христу последующе, отвержемся мира, и возмем крест на рамо, соображающеся его божественным страстем.

*Троичен:*
В трех лицех, пресущное едино божество, воспоим вси отца, и сына, и святаго духа.

*Богородичен:*
Егоже родила еси недомысленно, тления не разумевши чистая, Иисуса Cпаса умилостиви ныне о рабех твоих.

Слава тебе Боже наш, слава тебе.

Егда в славе приидеши со ангелы, судити всяческим, добрый ответ дати тебе Христе, нас сподоби.

*Ирмос:*
Поим Господеви, погрузившему всю силу фараонову в мори, победную песнь, яко прославися.

Песнь и~. Вавилонская пещь:

Вредными змия прелестьми извлачимь, и прельщаемь умом по вся дни, язве моей прилагая язву, Cпасе зову ти: врачу болящих, обрати и спаси мя.

Постився воскреси отроча соманитиды древле, укрепляемь елиссей яве духом: мы же умертвившеся сладострастием, живоносным постом вернии оживимся.

Ниневитяны спасл еси Господи человеколюбче, древле покаявшыяся, в плачи и посте, яко благоутробен: (л. со~з об.) нас же милостию твоею ущедри, недоумеющих делы исповедатися тебе.

*Богородичен:*
По рождестве нетленно пребывшая всенепорочная, избави, молимся чистая, от тли рабы твоя, верно поющыя единомышлением души: благословите дела господня Господа.

*Иный. Ирмос:*
Страшнаго херувимом:

Воздержания с богом крепость имуще вернии, прочее юношески тецем святое поприще, и венцы приимем.

Безплодие зря многоболезненныя моея души, еще потерпи Христе, и не посецы мене, якоже смоковницу оную проклятую.

Благословим отца, и сына, и святаго духа, Господа.

*Троичен:*
Единоначальная Троице, и триипостасная единице, отче, сыне и душе, от всяких избави искушений и бед тя воспевающыя.

*Богородичен:*
Радуйся, горо божия: радуйся, присносветлая свеще: радуйся, новое небо: радуйся, уме блистаяйся: радуйся, храме господень: радуйся всепетая.

Слава тебе Боже наш, слава тебе.

Страшное твое испытание помышляя Христе, ужасаюся, трепещу, и вопию: неизмерную имеяй велию милость, спаси мя окаяннаго.

Хвалим, благословим, покланяемся Господеви, поюще и превозносяще во вся веки.

*Ирмос:*
Страшнаго херувимом, и чуднаго серафимом, и миру творца, священницы, и раби, и дуси праведных, пойте, благословите, и превозносите его во веки. (л. со~и)

*Песнь ф~.*

*Ирмос:*
Новое чудо:

Чашу божественную исполнивши ныне умиления, постная благодать яве, созывает вся верныя, вопиющи с веселием: приидите, насладитеся, пиянство страстей отложивше, да будущаго сподобитеся утешения.

Близ суд, внемли душе, совестию попецыся, и делай добре, тебе неосуждену присно соблюдающая: аще бо себе зде разсуждаем, никакоже тамо осудимся без\ свидетелей, идеже повиннии осуждаются.

Начала, силы, престоли, серафими, господьства, и власти, и херувими, ангели, архангели, Бога молите, пощения время прейти нам, сему угодная творящым, да яко раби благоугодившии славу получим.

*Богородичен:*
С мученки, с пророки, рождшую тя, с преподобными всеми Христе молящуюся приими присно, о рабех прогневавших тя, единаго человеколюбца Владыку, егоже небеснии чинове трепещут.

*Иный. Ирмос:*
Паче естества:

Тихое плавание пощения, духовным дыханием преплывше, ко пристанищу страстей Христовых, достигнути помолимся.

Хананеи поревновав, помилуй мя вопию ти, сыне Давидов Боже, и исцели мою изнемогшую душу, якоже оныя дщерь.

*Троичен:*
Божества естество, единствующее единицу, и начертаньми треми тройствующее, отца, и сына, и духа воспоим. (л. со~и об.)

*Богородичен:*
Во чреве заченшая непостижимаго слова, и сего без\ семене плоти рождшая, моли прилежно спастися душам нашым.

Слава тебе Боже наш, слава тебе.

Оправдавый мытаря, очисти мя вопиюща: и мне грешному милостив буди, всех судие, прощая моя согрешения.

*Ирмос:*
Паче естества матерь, и по естеству Деву, едину в женах благословенную, песньми вернии Богородицу величаем.

*Светилен гласа.*

*На стиховне самогласен, дважды. Глас и~:*

Впадшему в разбойники уподобихся аз, Владыко всех прегрешеньми моими упад, и от них немилостивно уязвихся: но не остави мене неисцельна, не от самарии, но от пречистыя Девы пришедый, Иисусе спасительное имя, помилуй мя.

*Мученчен:*
Что вы наречем святии; херувимы ли; яко на вас почил есть Христос. серафимы ли; яко непрестанно прослависте его; ангелы ли; тела бо отвратистеся. силы ли; действуете бо чудесы. многая ваша имена, и большая дарования: молите спастися душам нашым.

*Слава, и ныне, Богородичен:*
Небесная поют тя, обрадованная Мати безневестная, и мы славословим неизследованное твое рождество Богородице, моли спастися душам нашым.

*На з~-м часе тропарь пророчества.*
*Глас г~:*

Яко беззакония наша восташа на ны, воскресни Господи помози нам: ты бо еси отец наш, кроме бо тебе иного не знаем. (л. со~ф)

*Прокимен, псалом п~г, глас д~:*
олтари твоя Господи сил, царю мой, и Боже мой. *Стих:*
Коль возлюбленна селения твоя Господи сил.

*Пророчества исаиина чтение. [Глава л~з, ст. л~г- л~и. глава л~и, ст. а~-з~]*

Тако глаголет Господь на царя ассирийска: не внидет в сей град, ниже пустит нань стрелу, ниже возложит нань щита, ниже оградит окрест его ограждения: Но путем, имже прииде, темже возвратится, и в град сей не внидет. сия глаголет Господь: Защищу град сей, еже спасти его мене ради, и ради Давида раба моего. И изыде ангел господень, и изби от полка ассирийска сто осмьдесят пять тысящ: и воставше заутра, обретоша вся телеса мертва. И отиде возвращься сеннахирим царь ассирийский, и вселися в ниневии: И внегда покланятися ему в дому насараху отечествоначальнику своему, адрамелех и сарасар сынове его убиша его мечми, сами же убежаша во армению, и воцарися асордан сын его вместо его. Бысть же в то время, разболеся езекиа до смерти, и прииде к нему исаиа пророк сын амосов, и рече к нему: сия глаголет Господь, устрой о дому твоем, умираеши бо ты, и не будеши жив. И обрати езекиа лице свое к стене, и помолися к Господеви, глаголя: Помяни Господи, како ходих пред\ тобою со истиною, и сердцем истинным, и угодная пред\ тобою сотворих, и плакася езекиа плачем великим. И бысть слово господне ко исаии глаголя: Иди, и рцы езекии: тако глаголет Господь Бог Давида отца твоего: услышах молитву твою, и видех слезы твоя, се прилагаю к летом твоим, лет пятьнадесять. И от руки царя ассирийска избавлю тя, и град сей, и защищу о граде сем. (л. со~ф)

*Прокимен, псалом п~д, глас и~:*
Яви нам Господи милость твою, и спасение твое даждь нам. *Стих:*
Благоволил еси Господи землю твою, возвратил еси плен иаковль.

[зри] *Понеже должно есть ведати о кафисмах четвертка великаго канона, яже суть три, яко да прочтутся прежде, и не оставятся, зри напреди, и якоже расположены суть на своих им местех, сице чти.*

*%[В понедельник е~-я седмицы вечера%],*

*стихословим вместо,*
Ко Господу: *рядовую кафисму псалтира, сиесть, и~-ю. На*
Господи воззвах, *поставим стихов з~: и поем настоящыя подобны г~, и минеи г~. Стихиры подобны трипеснца, господина иосифа, глас г~.*

*Подобен:*
Крестоявленно:

Давый нам пощения время обратитися и живым быти, и никакоже погибнути, слове божий, сподоби всех благоугодити тебе добре, и теплым умилением послужити тебе Христе, якоже блудница оная целомудренная и честная, иногда миром и излияньми теплых слез, прегрешений приимши оставление.

Якоже слепый от сердца зову ти: сыне божий, просвети мои очи сердечныя. якоже верная хананеа вопию ти: помилуй мя щедре, ибо душу беснующуюся имам в сластех: юже пременив от тьмы страстей, прочее жити чисте сотвори, да славлю твою многую благостыню.

*Иный, господина феодора, глас и~.*

*Подобен:*
Богозванный мученик:

Богосветлая благодать воздержания, возсиявши нам днесь солнца светлее, душы нашя просвещает, (л. с~п) якоже облаки страсти греховныя отгоняющи. сего ради вси притецем, благодушно сию лобызающе: радующеся совершаем божественное поприще того, егоже в веселиих учреждающеся возопиим Христу: освяти блаже, сие совершающыя верно.

*И минеи г~.*
*Слава, и ныне, Богородичен.*

*Прокимен, псалом п~е, глас д~:*
Настави мя Господи на путь твой, и пойду во истине твоей. *Стих:*
Приклони Господи ухо твое.

*Бытия чтение. [Глава г~и ст. в~и-и~и.]*

Аврам же вселися в земли ханаанстей: лот же вселися во граде окрестных стран, и вселися в содоме. Человецы же сущии в содоме зли, и грешни пред\ богом зело. Бог же рече авраму, повнегда разлучитися лоту от него: воззри очима твоима, и виждь от места, идеже ты ныне еси, к северу, и @ливе@{@югу@}, и к востоку, и морю. Яко всю землю, юже ты видиши, тебе дам ю, и семени твоему во веки. И сотворю семя твое яко песок земный: аще кто может исчести песок земный, то и семя твое изочтет. Востав пройди землю в долготу ея, и в широту, яко тебе дам ю, и семени твоему во век. И отселився аврам, пришед вселися у дуба мамврийскаго, иже бяше в хевроне: и созда ту жертвенник Господу.

*Прокимен, псалом п~з, глас д~:*
Любит Господь врата сионя, паче всех селений иаковлих. Стих: Основания его на горах святых.

*Притчей чтение. [Глава д~и, ст. к~з-л~е. глава е~и ст. а~-д~.]*

Страх господень источник жизни, творит же уклонятися от сети смертныя. Во мнозе языце слава царю: во оскудении же людсте сокрушение (л. с~п об.)сильному. Долготерпелив муж, мног в разуме: малодушный же крепко безумен. Кроткий муж сердцу врачь: моль же костем сердце чувственно. Оклеветаяй убогаго, раздражает сотворшаго и: почитаяй же его, милует нищаго. Во злобе своей отринется нечестивый: надеяй же ся на Господа, своим преподобием праведен. В сердце блазе мужа почиет премудрость: в сердцы же безумных не познавается. Правда возвышает язык, умаляют же племена греси. Приятен цареви слуга разумный: своим же благообращением отемлет безчестие. Гнев губит и разумныя: ответ же смирен отвращает ярость, а слово жестоко воздвизает гневы. Язык мудрых добрая свесть: уста же безумных возвещают злая. На всяком месте очи господни сматряют злыя же и благия. Исцеление языка древо жизни: храняй же его, исполнится духа.

*На стиховне самогласен, глас з~, единожды:*

Якоже впадый в разбойники и уязвен, тако и аз впадох от моих грехов, и уязвена есть душа моя: к кому прибегну исцелитися; токмо к тебе душ же и телес врачу: излей на мя Боже великую твою милость.

*Иный самогласен, единожды, глас д~:*

Прегрешивше от преступления перваго, от райския сладости и наслаждения ведени быхом в безчестнейшую жизнь: добродетелей бо подобающаго и хвальнаго жития совлекшеся прегрешеньми, яко в разбойники впадохом: исполу же мертвы есмы, прегрешивше от спасительных учений твоих, но молим тя от Марии явившагося, и безстрастно (л. сп~а) страстем приближившагося Владыку: обяжи нашя яже от греха прибывшыя струпы, и безмерное твое милосердие изливай на ны, твое исцелительное попечение, яко человеколюбец.

*Мученичен:*
Святых мученк приемый терпение, и от нас приими пение человеколюбче, даруя нам тех молитвами велию милость.

*Слава, и ныне, Богородичен: От*
всех бед рабы твоя сохраняй, благословенная Богородице: да тя славим надежду душ наших.

*%[Во вторник е~-я седмицы на утрени троичны.%]*

*Таже стихологисуем кафисму а~и, в~и, г~и. По а~-м стихословии глаголем седальны умилительныя осмогласника в~, с Богородичным. По в~-м же стихословии седален господина иосифа, глас г~.*

*Подобен:*
Божественныя веры:

Теплотою веры, воздержанием страсти попалим невоздержания, и пропасти греха убежим, и слезными токи погасим вечнующий пламень, зовуще: преблагий, согрешихом ти, очисти, и даруй нам велию милость. *[Дважды.]*

*Богородичен. Подобен:*

Божественная была еси скиния слова, едина всечистая Дево Мати, чистотою ангелы превозшедшая, мене паче всех персть бывша осквернена плотскими согрешеньми очисти молитвами твоими, божественною водою, подающи чистая, велию милость. (л. сп~а об.)

*По г~-м стихословии, седален господина феодора, глас в~.*

*Подобен:*
Преблагословенна еси:

Препрославленная благодать всечестнаго поста, имже илиа пророк обретает колесницу огненную, и моисей скрижали приемлет, даниил же чудный бысть, елиссей мертваго воздвиже, отроцы же огнь угасиша, и всяк кто к Богу присвоися. тем питающеся возопиим: благословен Христос Бог наш, тако благоволивый, слава тебе. *[Дважды.]*

*Слава, и ныне, Богородичен:*

*Подобен:*
Пречистому:

Необоримую молитву твою стяжав в лютых, избавляюся от оскорбляющих мя паче надежды чудно, о Мати божия! ускоряеши бо всегда просящым тя верно, и разрешаеши содержимая искушения. тем благодарственно вопию ти: приими владычце краткая благодарственная, вместо их еси мне во всех Дево помоще.

*Канон в минеи, и настоящий трипеснец, господина иосифа.*

*И стихословится песнь.*
*Глас г~.*

*Песнь в~.*

*Ирмос:*
Вонми земле и небо, и внуши глаголы моя, возглаголю бо на земли божия чудеса.

Непрестанными молитвами, и воздержанием и видением вперим душы к божественному желанию.

Невоздержания стремнины убежавше, уяснимся вси воздержания светом в божественном дусе.

Солию божественных добродетелей, гноение греховное отложивши душе, Богу прилепися.

*Богородичен:*
упокоися Христос в тебе единой благословенной, и плоть свою от тебе понесе. (л. сп~в)

*Иный, глас в~. Ирмос:*
Внемлите людие:

Пощение чистое, молитвы, слезы, поучение божественных и всякую иную добродетель совокупивше, владыце Христу ныне принесем.

Ева пленена бысть плодом: виждь ты душе моя, не прельщайся, аще приложит тебе змий когда совещаяй, ясти тебе сластныя плоды.

*Троичен:*
Три единаго зрака лица славлю, отца, сына и духа, едину державу божества, царство всех, и божество.

*Богородичен:*
Рождество твое чистая страшно бысть: Бог бо есть вочеловечивыйся безначально от отца рождейся, и из\ тебе в последняя без\ мужа родивыйся.

Слава тебе Боже наш, слава тебе.

Кровоточивую, осязанием омет твоих исцелил еси Христе мой, и мене верою милости твоея прикасающагося, здрава от страстей учини.

*Ирмос:*
Внемлите людие знамением дел божественныя моея силы, и о сем уразумейте, яко един аз Бог есмь всех.

*Песнь и~.*

*Ирмос:*
Ангельми немолчно:

В тайне ловя по вся дни вселукавый, ищет мя пояти и снедь сотворити: того мя злобы избави Cпасе, спасый иону от кита.

Пощением очистившеся, на гору добродетелей взыдем, и услышим ясно, что возглаголет в нас Бог: возглаголет бо мир и просвещение, и исцеление душевных сокрушений.

Греховным омрачением всегда ослепляемь, не могу разумети чудеса твоя Господи: темже мои сердечныя очи отверзи, Иисусе светодавче. (л. сп~в об.)

*Богородичен:*
Щедрот твоих окропленьми, приснодево нескверная, осквернения страстная сердца моего отмый, слез токи, чистоты мне подательныя очищения душевнаго, дарующи.

*Иный. Ирмос:*
Древле оросившаго:

огнь не угасает, и червь, рече, не скончится, убойся прещения, о душе моя, угождающи Христу! да обрящеши наслаждение, идеже всем есть веселящымся жилище.

Опалением разжигаемую душу мою похотений, возстави Господи, молюся, осязанием твоим, якоже петрову тещу, да обрящется работати тебе благоугодно, исповедающися во вся веки.

Благословим отца, и сына, и святаго духа, Господа.

*Троичен:*
Присносущнаго безначальнаго отца воспоим вернии, сына же собезначальна, и духа сопросиявша из\ отца, единосущна лица, единаго суща всесильнаго начала, и власти.

*Богородичен:*
Марие богозванная, очищение воистинну верных, из\ тебе бо оставление подавается всем богатно: сына твоего и Господа не престай умоляющи о поющих тя.

Слава тебе Боже наш, слава тебе.

уши отверзи души моея оглохнувшыя Христе, и язык мой уясни, якоже древле гугниваго и глухаго: да внушая твоим гласовом пою, и языком хвалю тя во веки.

Хвалим, благословим, покланяемся Господи, поюще и превозносяще во вся веки. (л. сп~г)

*Ирмос:*
Древле оросившаго еврейския отроки в пламени, и опалившаго Господа халдеи преславно в нем, воспоим глаголюще: благословите и превозносите его во веки.

*Песнь ф~.*

*Ирмос:*
Тебе неопалимую:

Пламень огня негасимаго во уме стяжавше, теплою мыслию, покаяния огню ныне приступим, страсти опаляюще.

уст постящихся древле, разжигаемое слово, изшедшее ревнительне, преклоняет составы: сему ревнуй душе, и добре поживи.

Судище страшное помышляющи, всеокаянная душе моя, шествия твоя присно, ко исполнению хотений избавителя уготовляй.

*Богородичен:*
Омраченную душу мою сластей очернением, просвети чистая, свет рождшая: да любовию и верою присно величаю тя.

*Иный. Ирмос:*
Преестественно плотию:

уд весь плоти нашея представи Христу, оружия правды: руце, рече, воздевше преподобныя без\ гнева и размышлений.

Ты иногда учеником в корабли представ, уставил еси Христе мой неистовствующееся море, и моя треволнения утиши помышлений.

*Троичен:*
Единому естеству покланяюся, три лица пою, единаго Бога всех, отца, и сына, и святаго духа, присносущное начало.

*Богородичен:*
Чистая детотвориши, Дева млеком питаеши, како в томже обоя девствуеши раждающи; Бог есть сотворивый, не вопрошай мене, како. (л. сп~г об.)

Слава тебе Боже наш, слава тебе.

*От*
разбойнических мя страстей осквернена душею, исцели Христе мой, изливая твою милость, якоже впадшему в руце разбойников.

*Ирмос:*
Преестественно плотию заченшую во чреве, от отца безлетно предвозсиявшее слово, в песнех немолчных величаем вернии.

*Светилен гласа.*

*На стиховне самогласен дне, дважды, глас з~:*

уязвенную мою душу, и смиренную посети Господи, врачу болящих и отчаянных, пристанище необуреваемое: ты бо еси пришедый избавитель мира, еже воздвигнути из\ тли падшаго: и мене припадающа возстави, за великую твою милость.

*Мученичен:*
Посреде судища законопреступных, радующеся вопияху страстотерпцы: Господи слава тебе.

*Слава, и ныне, Богородичен:*
Поем тя пречистая Богородице, и славим егоже родила еси Бога слова, зовуще: слава тебе.

*На а~-м часе, стихологисуем кафисму д~и. На г~-м часе, е~и. На з~-м часе з~и. На з~-м же часе, тропарь пророчества, глас г~.*

Заступник наш Бог иаковль, и защититель есть в день печали.

*Прокимен, псалом п~з, глас з~:*
Нищ есмь аз, и в трудех от юности моея. *Стих:*
Господи Боже спасения моего, во дни воззвах, и в нощи пред\ тобою.

*Пророчества исаиина чтение. [Глава м~, ст. и~и- л~а.]*

*Тако глаголет Господь:*
кому уподобисте Господа, и коему подобию уподобисте его; Еда образ сотвори древоделатель, или златарь слияв злато позлати его, или подобием сотвори его; Древо бо негниющее избирает древоделатель, и мудре ищет, (л. сп~д) како поставит образ его, и да не поколеблется. Не разуместе ли, не слышасте ли; не возвестися ли вам исперва; не разуместе ли основания земли, Содержай круг земли, и живущыя на ней аки пруги: поставивый небо яко камару, и простер е, яко скинию обитати. Даяй князи, аки ничтоже, владети, и землю, аки ничтоже сотвори. Не насадят бо, ниже насеют, и не вкоренится в земли корение их: дхне на них ветр, и изсхоша, и буря аки стеблие возмет их. Ныне убо кому мя уподобисте, и вознесуся, рече святый; Воззрите на высоту очима вашима, и видите, кто сотвори сия вся; носяй по числу утварь свою, и вся по имени прозовет от многия славы, и в державе крепости своея ничтоже утаися от тебе. Еда бо речеши иакове, и что глаголал еси Исраилю; утаися путь мой от Бога, и Бог мой суд отя и отступи. И ныне не уразумел ли еси; ни ли слышал еси; Бог вечный, Бог устроивый концы земли, не взалчет, ниже утрудится, ниже есть из\ъобретение премудрости его. Даяй алчущым крепость, и неболезненным печаль. Взалчут бо юнейшии, и утрудятся юноты, и избраннии не крепцы будут: Терпящии же Господа изменят крепость.

*Прокимен, псалом п~и, глас з~:*
Блажени людие ведущии воскликновение. *Стих:*
Господи, во свете лица твоего пойдем.

*На ф~-м часе кафисму и~и.*
(л. сп~д об.)

*%[Во вторник е~-я седмицы вечера%],*

*стихословим, вместо*
Ко Господу, *кафисму ф~и. На*
Господи воззвах: *поставим стихов з~: и поем стихиры подобны трипеснца г~. и в минеи г~. Подобны господина иосифа, глас и~:*

*Подобен:*
Что вы наречем:

Брашно любовь творяще, воздержанием страсти удержим вернии, и Богу нас ради вознесшемуся на кресте, и копием прободшемуся в ребра, пожити благоугодно ведемся, да пищи насладимся вечныя и лучшия, славяще Cпаса душ наших.

*Подобен:*

Древом древле смерть обретохом, ныне же паки жизнь древом крестным: страстей убо стремления умертвим вернии, и достигнути спасительное воскресение всех благодетеля молим, деяньми божественными сияюще, и добродетельми украшаеми, славяще Cпаса душ наших.

*Ина стихира подобна, господина феодора, глас в~.*

*Подобен:*
Паче ума благих:

Живоносный твой крест похваляем Господи, и нас ради священная плоти твоея страдания: копие же, заколения, посмеяния, оплевания, биения и заушения с багряницею, и венец терноплетенный, имиже от клятвы вся избавив спасл еси ны. темже молим тя, постов время мирно скончати подаждь нам.

*Прокимен, псалом п~ф, глас д~:*
Господи, прибежище был еси нам в род и род. *Стих:*
Прежде даже горам не быти, и создатися земли, и вселенней: (л. сп~е)

*Бытия чтение. [Глава е~и, ст. а~-е~и.]*

Бысть слово господне ко авраму в видении нощию, глаголя: не бойся авраме: аз защищаю тя, мзда твоя многа будет зело. Глагола же аврам: Владыко Господи, что ми даси; аз же отпущаюся безчаден: сын же масек домочадицы моея, сей дамаск елиезер. И рече аврам: понеже мне не дал еси семене, домочадец же мой наследник мой будет. И абие глас господень бысть к нему, глаголющий: не будет сей наследник твой, но иже изыдет из\ тебе, той будет наследник тебе. Изведе же его вон, и рече ему: воззри на небо, и изочти звезды, аще возможеши исчести я. и рече: тако будет семя твое. И верова аврам Богу, и вменися ему в правду. Рече же к нему: аз [есмь] Бог изведый тя от страны халдейския, яко дати тебе землю сию наследствовати. И рече: Владыко Господи, по чесому уразумею, яко наследити ю имам; Рече же к нему: возми мне юницу трилетну, и козу трилетну, и овна трилетна, и горлицу, и голубя. Взя же он вся сия, и раздели я на полы, и положи я противолична едина к другому, птиц же не раздели. Слетеша же птицы на телеса растесаная их: и седе близу их аврам. Заходящу же солнцу, ужас нападе на аврама, и се страх темен велий нападе нань. И речено бысть ко авраму: ведый увеси, яко пресельно будет семя твое в земли не своей, и поработят я, и озлобят я, и смирят я лет четыреста. Языку же, емуже поработают, сужду аз: по сих же изыдут семо со имением многим. Ты же отидеши ко отцем твоим в мире, препитан в старости добрей. (л. сп~е об.)

*Прокимен, псалом ч~, глас д~:*
Живый в помощи вышняго, в крове Бога небеснаго водворится. *Стих:*
Речет Господеви: заступник мой еси.

*Притчей чтение. [Глава е~и, ст. з~-ф~и]*

устне мудрых связуются чувством: сердца же безумных не тверда. Жертвы нечестивых мерзость Господеви: обеты же правоходящих приятны ему. Мерзость Господеви путие нечестивых: гонящыя же правду любит. Наказание незлобиваго познавается от мимоходящих: ненавидящии же обличения скончаваются срамно. Ад, и пагуба явна пред\ Господем: како не и сердца человеков; Не возлюбит ненаказанный обличающих его, с мудрыми же не побеседует. Сердцу веселящуся, лице цветет: в печалех же сущу, сетует. Сердце право ищет чувства: уста же ненаказанных уразумеют злая. На всяко время очи злых приемлют злая: добрии же безмолвствуют присно. Лучше частица малая со страхом господним, нежели сокровища велия без\ боязни. Лучше учреждение от зелий с любовию и благодатию, нежели представление тельцев со враждою. Муж ярый устрояет брани: долготерпеливый же и будущую укрощает. терпеливый муж угасит суды: нечестивый же воздвизает паче. Путие праздных постлани тернием: мужественных же углаждени.

*На стиховне самогласны, глас е~, единожды:*

Поползнувся от праваго пути твоего, от страстей окаянный низпадохся в ров, левит же со священником видевше мя, претекоша. ты же Христе помиловал еси мя, и оружием креста греховное рукописание растерзав, безстрастием уяснил еси, и отцу (л. сп~з) соседателя сотворил еси. темже зову тебе: непостижиме Господи слава тебе.

*Ина стихира, глас и~, единожды:*

Из\ иерусалима снидох поползнувся, от написанных в нем языком заповедей твоих: во иерихон же идый подражательным стремлением, в нем древле ради злобы от тебе, ко убийству издавшихся людем твоим преслушанием, душетленным прилучихся страстем, якоже разбойником. от них уязвена исполу умерщвлена, гвоздьми и копием плотию уязвивыйся волею, греха ради человеча, и общее совершивый крестом спасение во иерусалиме, исцели мя Господи, и спаси мя.

*Мученичен:*
Мученицы твои Господи, забывше сущая в житии, нерадивше и о муках будущия ради жизни, и сея наследницы явишася: темже и со ангелы радуются, тех молитвами даруй людем твоим велию милость.

*Слава, и ныне, крестобогородичен:*
Господи, егда тя солнце виде на древе висима солнца правды, лучы сокры, и луна свет во тьму преложи: всенепорочная же Мати твоя утробою уязвляшеся.

*%[В среду е~-я седмицы%].*

*На утрени троичны: Таже кафисмы к~, а~, в~. По а~-м стихословии седальны крестныя осмогласника два, с крестобогородичным. По в~-м же стихословии, настоящий седален, господина иосифа, глас и~.*

*Подобен:*
Повеленное тайно:

Древа вкусив адам не в лепоту, невоздержания горце плоды об\ъят: вознес же ся на древо, сего (л. сп~з об.) избавил еси щедре осуждения лютаго. темже ти вопием: даждь нам воздержатися Владыко, от плода тлетворнаго, и творити волю твою, яко да обрящем милость. *[Дважды.]*

*Крестобогородичен: От*
кровей твоих чистых воплощенна, и паче смысла от тебе чистая рожденна, на древе висима посреде злодею видящи, утробами болезновала еси, и матерски рыдающи вопияла еси: увы мне чадо мое! кое божественное и неизреченное смотрение твое, имже оживил еси создание твое; воспеваю благоутробие твое.

*По г~-м стихословии седален, господина феодора, глас в~.*

*Подобен:*
Пречистому твоему образу:

Древо всесвятое, крестное воспевающе, крайней благости твоей покланяемся присно Христе Боже: на сем бо упразднил еси силы вражия, и дал еси знамение верующым в тя: темже благодарно вопием ти: всех сподоби благодушно мирно живущих, исполнити постное время. *[Дважды.]*

*Крестобогородичен:*
Непорочнаго пастыря тя зрящи агнца на древо воздвижена, рыдающи матерски вопияше: сыне, на смерть тя осудиша неблагодарнии людие, за еже облак простерл еси в прехождение их: увы мне, безчадствуюся безмужная! но востани, и возсияй солнце, и прославлюся в сынех земнородных.

*Канон минеи, и настоящий трипеснец господина иосифа.*

*И стихословится песнь, глас и~.*

*Песнь г~.*

*Ирмос:*
Небеснаго круга:

Осудив вражду, на кресте простерл еси твои правосуде длани: ныне же осужденна мя суща (л. сп~з) прегрешеньми, спаси блуднаго Cпасе, огорчившаго тя долготерпеливаго.

Скотское возжелех страстотворное житие, твоих заповедей удалихся Cпасе преблагий, странными порабощен и нечистыми гражданы, ныне же обращающася приими, и спаси мя.

Гугниваго якоже древле слуха отверзл еси, отверзи души моея ушеса нравом оглушенна, и внушити твое спасительное слово, Иисусе сподоби мя едине человеколюбче.

*Богородичен:*
Спасительная врата, к Богу мосте, Христиан предстательнице, пречистая владычце, обстоима мя напастьми жития и обуреваема, отроковице окорми.

*Иный господина феодора.*
*Глас в~.*

*Ирмос:*
Неплодствовавший мой ум:

За милосердие щедрот возшед на крест, извлекл еси мя из\ рова страстей, и вознесл еси Христе, в небесная.

Простер на кресте длани твои Христе языки вся удаленныя от тебе об\ъял еси, близ стати державы твоея.

*Троичен:*
Триипостасная единице, пресущная Троице, божество едино, отче и сыне, и душе правый, спаси чтущыя тя.

*Богородичен:*
Кто хвалити тя от земных, по достоянию возможет Мати Дево; ты бо в женах едина явилася еси избранная, и всеблаженная.

Слава тебе Боже наш, слава тебе.

Вознеслся еси на кресте, прободен был еси в ребра, желчи вкусил еси мене ради, Иисусе, от преступления огорчившаго тя. (л. сп~з об.)

*Ирмос:*
Неплодствовавший мой ум, плодоносен Боже покажи ми, делателю добрых, насадителю благих, благоутробием твоим.

*Песнь и~.*

*Ирмос:*
Седмерицею пещь:

Неусыпным оком воззрев на мя, ущедри, уныния дреманием одержима, и сну работающа, сластным на одре страстем, на кресте главу твою преклонивый, и волею уснувый, и тьму разоривый, Христе, греха, свет сый правды.

Богатотворными даровании украсився от крещения, паче нищету злых возлюбих, и чуждь бых добродетелей окаянный аз, в страну далече отшед злобы. темже обратив приими мя Cпасе, твоим крестом ограждая во вся веки.

Пиянство страстей отрини, и слез взыщи, чистительное пощением душе, вино сердце веселящее, и сласти увядающее, и плотския пещи испепеляющее: и потщися, пригвоздившемуся тебе ради на древе Христу сраспятися, и жити во веки.

*Богородичен:*
Богородительнице всечистая, души моея язвы, и греховная гноения очисти, источники омывающи от ребр рождества твоего, и от них очищающи струями: к тебе бо взываю, и к тебе прибегаю, и тя призываю благодатную.

*Иный. Ирмос:*
Гласы ангельскими:

Распеншагося плотски, и божеством не пострадавша Иисуса, поют ангели, и мы земнороднии во вся веки.

В распятии твоем Христе, поносную смерть прием проклятую, спасл ны еси от тли избавивый.

Благословим отца, и сына, и святаго духа, Господа. (л. сп~и)

Херувимски тя о Троице свят, свят свят, пою едино божество, безначальное, простое и всеми непостижное.

*Богородичен:*
Похвалами тя чистая, светло почитают вси роди: зиждителя бо родила еси. о чудо страшное, и дело всеблаженное!

Слава тебе Боже наш, слава тебе.

Вся претерпел еси пострадати о едином, еже спастися мне Христе: пою твое распятие, гвоздия, и заколение во вся веки.

Хвалим, благословим, покланяемся Господеви:

*Ирмос:*
Гласы ангельскими на небесех славимаго Бога, восхвалим глаголюще, земнороднии, во вся веки.

*Песнь ф~.*

*Ирмос:*
ужасеся о сем небо:

Зря тя простерта на кресте, зари сокрываше солнце, вся же земля трепетом колебашеся всецарю, волею видящи страждуща, естеством тя безстрастна. темже тя молю, страсти души моея, яко врачь Христе исцели.

Пути спасительныя оставив, во ад ведущыя шествовах, тьму глубокую имея окрест сласти, и страстей поползновения, и бурю искушений. темже тя молю: твоим крестом спаси мя Христе, яко един многомилостив.

Зимою содержимь искушений, и страстей треволнении потопляемь, и сластей бурею обуреваемь люте, пощения пучину достигох кроткую и тихую, в нейже мя окормив твоим крестом щедре, ко спасению устреми.

*Богородичен:*
Зачала еси Дево без\ семене, всяческая соделавшаго слова божия, без\ хотений плотских: без\ (л. сп~и об.) истления же родила еси, без\ болезней матерских: темже тя Богородицу и языком и сердцем исповедающе, величаем.

*Иный. Ирмос:*
Дв\ство твое Богородице:

Волею претерпел еси распятися Cпасе наш, да подаси всем жизнь, от смерти избавляя.

Древом умертвихся, и крестным древом ожих: на немже Христос мой пригвоздився, врага моего умертви.

*Троичен:*
Яко сущу сыну с родителем, и духу святому с\ъсущу, единомудренно поклонимся.

*Богородичен:*
Чудо преславное, и ужасное слышание, како и яко Мати раждаеши чистая, и не познала еси яко Дева тления;

Слава тебе Боже наш, слава тебе.

Пою копие твое, воспеваю и гвозди твоя, губу, трость, крест, имиже спасл мя еси Иисусе Боже.

*Ирмос:*
Дв\ство твое Богородице нескверная, еже не опали огнь божественный, величаем.

*Светилен гласа.*

*На стиховне самогласен, глас г~:*

Высоту добродетелей оставивши душе моя, во глубину греховную снизшла еси: в лукавныя разбойники впадши: струпов же смердящих полна сущи, лежиши повержена недоуменна. темже возопий Христу Богу, за тя распеншемуся, и раны волею приемшему, попецыся о мне Господи, и спаси мя.

*Иный. Глас и~:*
Разбойническими помышленьми уязвився окаянный, и еле жив бых Господи, пророческий же лик презре еле жива видев суща, и хитростьми человеческими неисцельна. темже люте боля, во смирении (л. сп~ф) сердца зову ти Христе Боже: излей яко благоутробен на мя великую твою милость.

*Мученчен:*
Мученцы Христовы непобедимии, победивше прелесть силою крестною, восприясте благодать вечныя жизни, мучителей прещения не убоястеся, муками ураняеми веселитеся. и ныне крови вашя быша исцеления душ наших, молите спастися душам нашым.

Слава, и ныне, крестобогородичен: Всечистая, яко виде тя плотию висима на древе, сердцем уязвляшеся, и восклицаше слезящи, слове: где зашел еси вселюбезнейший Иисусе мой, сыне мой, и Господи; не остави мя едину Христе рождшую тя.

*На а~-м часе кафисма г~-я, на г~-м часе д~-я, на з~- м часе е~-я. На з~-м часе тропарь пророчества, глас а~:*

Болезньми святых, имиже о тебе пострадаша, умолен буди Господи, и вся нашя болезни исцели человеколюбче, молимся.

*Прокимен, псалом ч~а, глас д~.*
Благо есть исповедатися Господеви, и пети имени твоему вышний. *Стих:*
Возвещати заутра милость твою, и истину твою на всяку нощь.

*Пророчества исаиина чтение. [Глава м~а, ст. д~- д~и.]*

Тако глаголет Господь: аз Бог первый, и в грядущая аз есмь. Видеша языцы и убояшася, концы земнии приближишася, и приидоша вкупе. Судяй кийждо ближнему, и брату помощи, и речет: Превозможе муж древоделатель, и ковачь бияй млатом, вкупе проковаяй: овогда убо речет, спаяние добро есть, утвердиша я гвоздьми, положат я, и не подвигнутся. Ты же Исраилю, рабе мой иакове, егоже избрах, (л. сп~ф об.) семя авраамле, егоже возлюбих. Егоже поях от конец земли, и от стражб ея призвах тя, и рекох ти: раб мой еси, избрах тя, и не оставих тебе. Не бойся, с тобою бо есмь, не прельщаю: аз бо есмь Бог твой, укрепивый тя, и помогох ти, и утвердих тя десницею моею праведною. Се постыдятся и посрамятся вси сопротивляющиися тебе, будут бо яко не сущии, и погибнут вси соперницы твои. Взыщеши их, и не обрящеши человеков, иже поругаются тебе: будут бо аки не бывшии, и не будут ратующии тебе. Яко аз Бог твой держай десницу твою, глаголяй тебе: Не бойся иакове, малый Исраилю, аз помогох ти, глаголет Бог твой, избавляяй тя святый Исраилев.

*Прокимен, псалом ч~в, глас з~:*
Господь воцарися, в лепоту облечеся. *Стих:*
Облечеся Господь в силу, и препоясася.

*На ф~-м часе кафисма з~.*

*%[В среду вечера%],*

*стихословим вместо:*
Ко Господу внегда скорбети ми: *кафисму з~. На*
Господи воззвах, *стихира самогласна, юже глаголем дважды.*

*Начинаем же стихи, от*
Впадут во мрежу свою:

*Глас и~:*
Моими помышлении в разбойники впад, пленен бых окаянный умом, и люте уязвихся, всю мою душу ураних, и отнюд лежу наг добродетелей на житейстем пути. священник же видев мя ранами боляща без\ъисцельна, презрев не воззре на мя: (л. с~ч) левитянин же паки не терпя душетленныя болезни, и той видев мя мимо иде. ты же благоволивый, не от самарии, но от Марии воплотитися Христе Боже, человеколюбием твоим подаждь ми исцеление, изливая на мя великую твою милость.

*Стих:*
Гласом моим ко Господу воззвах, гласом моим ко Господу помолихся.

*Паки туюжде:*

*Стих:*
Пролию пред\ ним моление мое, печаль мою пред\ ним возвещу.

*Мученчен:*
Аще кая добродетель, и аще кая похвала подобает святым; мечем бо преклониша выи, тебе ради преклоншаго небеса и сошедшаго: излияша кровь свою тебе ради истощившаго себе, и зрак рабий приимша: смиришася до смерти, нищету твою подражающе. ихже молитвами по множеству щедрот твоих, Боже помилуй нас.

*Стих:*
Внегда исчезати от мене духу моему и ты познал еси стези моя.

*Ины стихиры господина иосифа, глас и~.*

*Подобен:*
Господи, аще и на судищи:

Господи, ты священныя ученки твоя, словесная небеса показал еси. сих священными ходатайствы, земных мя зол избави, воздержанием вознося разума всегда, к страстем помышление мое, яко щедр и человеколюбец.

*Стих:*
На пути сем, по немуже хождах, скрыша сеть мне.

*Подобен:*

Имуще вси время пощения, яко содейственника божественным деянием, плачим от всего сердца, и спасу возопиим: твоими ученки Господи многомилостиве, (л. с~ч об.) спаси любовию тя поющыя, яко щедр и человеколюбец.

*Ина стихира господина феодора, глас тойже.*

*Подобен:*
Славную и пречистую:

*Стих:*
Смотрях одесную и возглядах, и не бе знаяй мене.

Апостоли прехвальнии, мира молитвенницы, немощных врачеве, здравия хранителие, во обоем нас соблюдите, пощения время проходящыя: во обоих божественно мирствующыя, ум несмущен страстей храняще, да поем вси песнь Христу воскресшему, яко победителю.

*Ины стихиры по алфавиту, к~д, великаго канона. Творение господина андреа критскаго. Глас д~.*

*Подобен:*
Хотех слезами:

*Стих:*
Погибе бегство от мене, и несть взыскаяй душу мою.

[А] Все житие мое со блудницами и мытарями изжися: убо возмогу ли поне в старости покаятися, о нихже согреших, содетелю всех и врачу недугующих; Господи, прежде даже до конца не погибну, спаси мя.

*И творим на кийждо стих по г~ поклоны.*

*Стих:*
Воззвах к тебе Господи, рех: ты еси упование мое, част моя еси на земли живых.

[В] Тяжестию небрежения содержимь есмь, в тине валяюся, стрелою устрелен велиара, и оскверняю мое еже по образу: обратителю небрегущих, и избавителю прегрешивших: Господи прежде даже до конца не погибну, спаси мя.

*Стих:*
Вонми молению моему, яко смирихся зело.

[Г] Бых преткновение человеком, возделав яко земный земная, браку сопрягохся твоим повелением, и преступих осквернив ложе мое: от земли создавый (л. сч~а) не презри создания твоего: Господи, прежде даже до конца не погибну, спаси мя.

*Стих:*
Избави мя от гонящих мя, яко укрепишася паче мене.

[Д] Рядник бых души моей, о плоти моей промышление творя, демонов поругание поставлен бых, сластем работая и безместием: благоутробием твоим пощади, прогонителю демонов: Господи, прежде даже до конца не погибну, спаси мя.

*Стих:*
Изведи из\ темницы душу мою, исповедатися имени твоему.

[Е] Волею согреших паче всех, сего ради оставлен есмь, имам противника души моей, плоти мудрование, и помрачает мя. просвещение сущих во тьме, и наставниче заблуждаемых: Господи, прежде даже до конца не погибну, спаси мя.

*Стих:*
Мене ждут праведницы, дондеже воздаси мне.

[З] Живет, глагола пророк, душа моя Господи, и восхвалит тя, взыщи овча заблуждшее мя, и сопричти мя стаду твоему: даждь ми время покаяния, да стеня вопию ти: Господи, прежде даже до конца не погибну, спаси мя.

*Стих:*
Из\ глубины воззвах к тебе Господи, Господи, услыши глас мой.

[И] Согреших, согреших, преступив повеления твоя Христе Боже, милостив буди ми благодетелю, да прозрю внутреннима очима, и убегну тьмы, и со страхом возопию: Господи, прежде даже до конца не погибну, спаси мя. (л. сч~а об.)

*Стих:*
Да будут уши твои внемлюще гласу моления моего.

[Ф] Зверие мя дивии обдержаша, но от них мя исхити Владыко: хощеши бо еже спастися, и в познание истины приити всем человеком, яко создатель, и со всеми и мене спаси: Господи, прежде даже до конца не погибну, спаси мя.

*Стих:*
Аще беззакония назриши Господи Господи, кто постоит; яко у тебе очищение есть.

[И] Цельба буди ми благодетелю, избавителю Cпасе мой, и не отрини мене, виждь мя лежаща беззаконьми, и возстави мя яко всесильный, да и аз возвещу деяния моя, и вопию ти: Господи, прежде даже до конца не погибну, спаси мя.

*Стих:*
Имене ради твоего потерпех тя Господи, потерпе душа моя в слово твое, упова душа моя на Господа.

[К] Сокрыв талант данный ми, яко несмысленный раб в землю закопах: ибо якоже непотребный осудихся, и не дерзаю прочее просити тя, яко незлобивый ущедри мя, да и аз воззову: Господи, прежде даже до конца не погибну, спаси мя.

*Стих: От*
стражи утренния до нощи, от стражи утренния, да уповает Исраиль на Господа.

[Л] Езеро изсушивый страстей, кровоточивыя прикосновением омет твоих, даждь ми оставление согрешений, несумненною верою тебе притекающему, и приими мя якоже оную, и исцели мою болезнь: Господи, прежде даже до конца не погибну, спаси мя.

*Стих:*
Яко у Господа милость, и многое у него избавление, и той избавит Исраиля от всех беззаконий его. (л. сч~в)

[М] Имаши седети на престоле, сотворивый словом небо и землю: имамы вси предстати. поведающе тебе грехи нашя: прежде дне онаго, в покаянии мя приими: Господи, прежде даже до конца не погибну, спаси мя.

*Стих:*
Хвалите Господа вси языцы, похвалите его вси людие.

[Н] Призри оком благоутробным, и буди ми милостив едине Cпасе, токи даруй исцелений бедной моей и окаянной души, измый от кала дел моих, да воспою: Господи, прежде даже до конца не погибну, спаси мя.

*Стих:*
Яко утвердися милость его на нас, и истина господня пребывает во век.

[Кс] Мечи уготова велиар, уловити потщався смиренную мою душу, странна сотвори мя щедре просвещения, разума лица твоего: державный в крепости, сосудов сего исхити мя: Господи, прежде даже до конца не погибну, спаси мя.

*Стих:*
К тебе возведох очи мои живущему на небеси: се яко очи раб в руку господий своих, яко очи рабыни в руку госпожи своея: тако очи наши ко Господу Богу нашему, дондеже ущедрит ны.

[О] Всем страстем поработихся, оставив закон и божественная писания, всего мя исцели благодетелю, мене ради по мне быв блаже, обрати мя щедрый, страстей потребителю: Господи, прежде даже до конца не погибну, спаси мя.

*Стих:*
Помилуй нас Господи, помилуй нас: яко по многу исполнихомся уничижения, наипаче наполнися душа наша поношения гобзующих и уничижения гордых. (л. сч~в об.)

[П] Блудница слезами омочает пречистеи же и честнеи нозе твои, вся увещавающи еже притекати, и приимати разрешение согрешений своих. тоя веру подаждь и мне Cпасе, еже вопити ти: Господи, прежде даже до конца не погибну, спаси мя.

*Припеваем к прочым:*
Слава тебе Боже наш, слава тебе.

[Р] Скверну очисти души моея, мене ради обнищавый, и младенствовавый плотию, каплю милости твоея низпослав, немощному и окаянному Христе: омый от скверны, уврачуй недугующа: Господи, прежде даже до конца не погибну, спаси мя.

*Стих:*
Слава тебе Боже наш, слава тебе.

[С] утверди Владыко душу мою, к тебе притекати, и тебе работати присно: покров бо мой еси и хранитель, и заступление и помощь, сподоби божий слове, вопити мне в дерзновении: Господи, прежде даже до конца не погибну, спаси мя.

*Стих:*
Слава тебе Боже наш, слава тебе.

[Т] Стена нерушимая буди нам Иисусе Cпасе, и милостивый Боже, нравы бо и делы прельщени спадохом: но возстави яко благодетель создание, и примирися яко щедр. Господи, прежде даже до конца не погибну, спаси мя.

*Стих:*
Слава тебе Боже наш, слава тебе.

[у] Сын блудный бых, расточивый богатство, гладом ныне истаяваю. под\ кров твой прибегаю, якоже онаго приими мя отче благий, и причастника трапезы сподоби, еже вопити тебе: Господи, прежде даже до конца не погибну, спаси мя. (л. сч~г)

*Стих:*
Слава тебе Боже наш, слава тебе.

[Ф] Завистию низложи рая, первозданнаго злоначальник: рекий, еже помяни, на древе разбойник, прият рай. аз же верою и страхом, еже помяни мя, вопию ти: Господи, прежде даже до конца не погибну, спаси мя.

*Стих:*
Слава тебе Боже наш, слава тебе.

[Х] Руку ми простри яко петрови, и возведи из\ глубины Боже, благодать и милость ми подаждь, молитвами всенепорочныя матере, тебе рождшия безсеменно, и святых твоих всех: Господи, прежде даже до конца не погибну, спаси мя.

*Стих:*
Слава тебе Боже наш, слава тебе.

[Пс] Поюща приими мя, на всяк день агнче вземляй грех мой, душу и тело всецельно в руце твои предлагаю, и в нощи и во дни должно вопию ти: Господи, прежде даже до конца не погибну, спаси мя.

Слава отцу, и сыну, и святому духу.

[О] О неизреченнаго твоего благоутробия, преблагий, не злобивый Господи! о безгрешный и щедрый! не отрини мене от лица твоего, яко да и аз благодарственно, радуяся и поя вопию ти: Господи, прежде даже до конца не погибну, спаси мя.

*И ныне, Богородичен:*
О неизреченнаго снисхождения! о страннаго рождества пречуднаго! о како Дева младенца тя носит во об\ъятиих своих творца и Бога! из\ нея воплотитися изволивый, благодетелю Господи, прежде даже до конца не погибну, спаси мя.

*Вход.*
Свете тихий: *Прокимен, псалом ч~г. Глас д~:*
Бог отмщений Господь, Бог отмщений, не обинулся есть. *Стих:*
Вознесися судяй земли, воздаждь воздаяние гордым. (л. сч~г об.)

*Бытия чтение. [Глава з~и, ст. а~-ф~.]*

Бысть авраму лет девятьдесят девять: и явися Господь авраму, и рече ему: аз есмь Бог твой, благоугождай предо мною, и буди непорочен. И положу завет мой между мною, и между тобою, и умножу тя зело. И паде аврам на лицы своем: и рече ему Бог глаголя: И аз се завет мой с тобою, и будеши отец множества языков. И не наречется ктому имя твое аврам, но будет имя твое авраам: яко отца многих языков положих тя. И возращу тя зело зело, и положу тя в народы, и царие из\ тебе изыдут: И поставлю завет мой между мною и между тобою, и между семенем твоим по тебе в роды их в завет вечен, да буду тебе Бог, и семени твоему по тебе: И дам тебе и семени твоему по тебе землю, в нейже обитаеши, всю землю ханааню во одержание вечное, и буду им Бог. И рече Бог ко аврааму: ты же завет мой соблюдеши, ты и семя твое по тебе в роды их.

*Прокимен, псалом ч~д. Глас д~:*
Воспойте Господеви песнь нову. *Стих:*
Воспойте Господеви, благословите имя его.

*Притчей чтение. [Глава е~-и, ст. к~-л~г. глава з~и, ст. а~-ф~.]*

Сын премудр веселит отца: сын же безумен раздражает матерь свою. Несмысленнаго стези скудны ума: муж же разумен исправляя ходит. Отлагают помышления не чтущии сонмищ: в сердцах же советных пребывает совет: Не послушает злый его, ниже речет полезно что и добро общему. Путие живота помышления разумнаго, да уклонився от ада спасется. Домы досадителей разоряет Господь: утверди же (л. сч~д) предел вдовицы. Мерзость Господеви помысл неправедный: чистых же глаголы честны. Губит себе мздоимец: ненавидяй же даров приятия спасется. милостынями и верами очищаются греси: страхом же господним уклоняется всяк от зла. Сердца праведных поучаются вере: уста же нечестивых отвещают злая. приятни пред\ Господем путие мужей праведных, имиже и врази друзи бывают. Далече отстоит Бог от нечестивых: молитвы же праведных послушает. лучше малое приятие с правдою, нежели многая жита с неправдою. сердце мужа да мыслит праведная, да от Бога исправятся стопы его. Видящее око добрая, веселит сердце: слава же благая утучняет кости. Слушаяй обличений живота, посреде премудрых водворится. Иже отметает наказание, ненавидит себе: соблюдаяй же обличения, любит свою душу. Страх господень наказание, и премудрость: и начало славы отвещает ей: [пред\ъидет же смиренным слава.] Человеку предложение сердца: и от Господа ответ языка. Вся дела смиреннаго явленна пред\ богом: и укрепляяй духи Господь. Приближи ко Господу дела твоя, и утвердятся помышления твоя. Вся содела Господь себе ради: нечестивии же в день зол погибнут. Нечист пред\ богом всяк высокосердый, в руку же руце влагаяй неправедно, не обезвинится. Начало пути блага, еже творити праведная, приятна же пред\ богом паче, нежели жрети жертвы. Ищай Господа, обрящет разум с правдою: Праве же ищущии его, обрящут мир. Вся дела господня с правдою: хранится же нечестивый на день зол.

*Таже,*
Да исправится молитва моя: *И прочее последование преждеосвященных. Аще ли не будет преждеосвященныя: На*
Господи (л. сч~д об.) *воззвах, поем триоди подобны три: и стихиры к~д, великаго канона. На стиховне самогласен дне, дважды, и мученчен. Слава, и ныне, Богородичен: и прочее. Прокимен. И чтения.*

*На трапезе разрешаем на елей, и вина причащаемся труда ради бденнаго, хотящаго быти. Внимающии же спастися, воздержанию прилежат: множайшии же посту нелицемерну. Повечерие же глаголем малое в келлиах без\ поклонов.*

*По трисвятом кондак андреева канона. Такожде и полунощницу.*

*%[В четверток пятыя недели святых постовъ%],*

*клеплет в д~-й час нощи. И собравшымся нам в церковь бывает начало от иереа, по обычаю. И глаголем:*
Царю небесный: Трисвятое, *и*
отче наш: Господи помилуй, *в~и. Слава, и ныне:*
Приидите поклонимся: *И прочыя два псалма, ф~и и к~: и обычныя тропари, и ектениа. И посем глаголем шестопсалмие, и по псалмех поем Аллилуиа, и троичны гласа, якоже обычай. И стихословим кафисму едину и~-ю. Таже глаголем седальны осмогласника. чтем житие преподобныя марии, на две статии. Таже псалом н~. Песней не стихословим. И абие начинаем великий канон косно, и с сокрушенным сердцем и гласом, творяще на кийждо тропарь метания три.*

*Канон великий, творение святаго андреа критскаго иерусалимскаго. Глас з~.*

*Песнь а~.*

*Ирмос:*
Помощник и покровитель бысть мне во спасение: сей мой Бог и прославлю его: Бог отца моего, и вознесу его: славно бо прославися:

*Припев:*
Помилуй мя, Боже, помилуй мя.

Откуду начну плакати окаяннаго моего жития деяний; кое ли положу начало, Христе, нынешнему рыданию; (л. сч~е) но яко благоутробен, даждь ми прегрешений оставление.

Гряди окаянная душе, с плотию твоею, зиждителю всех исповеждься, и останися прочее преждняго безсловесия, и принеси Богу в покаянии слезы.

Первозданнаго адама преступлению поревновав, познах себе обнажена от Бога и присносущнаго царствия и сладости, грех ради моих.

увы мне окаянная душе, что уподобилася еси первей еве; видела бо еси зле, и уязвилася еси горце, и коснулася еси древа и вкусила еси дерзостно безсловесныя снеди.

Вместо евы чувственныя мысленная ми бысть ева, во плоти страстный помысл, показуяй сладкая и вкушаяй присно горькаго напоения.

Достойно из\ едема изгнан бысть, яко не сохранив едину твою, Cпасе, заповедь адам: аз же что постражду, отметая всегда животная твоя словеса;

Каиново прешед убийство, произволением бых убийца совести душевней, оживив плоть, и воевав на ню лукавыми моими деяньми.

Авелеве Иисусе, не уподобихся правде, дара тебе приятна не принесох когда, ни деяния божественна, ни жертвы чистыя, ни жития непорочнаго.

Яко каин и мы, душе окаянная, всех содетелю деяния скверная, и жертву порочную, и непотребное житие принесохом вкупе: темже и осудихомся.

Брение здатель живосоздав, вложил еси мне плоть и кости, и дыхание и жизнь: но о творче мой, избавителю мой, и судие кающася приими мя. (л. сч~е об.)

Извещаю ти Cпасе, грехи, яже содеях, и души и тела моего язвы, яже внутрь убийственнии помыслы разбойнически на мя возложиша.

Аще и согреших, Cпасе, но вем, яко человеколюбец еси, наказуеши милостивно, и милосердствуеши тепле: слезяща зриши, и притекаеши яко отец, призывая блуднаго.

Повержена мя Cпасе, пред\ враты твоими, поне на старость не отрини мене во ад тща, но прежде конца, яко человеколюбец, даждь ми прегрешений оставление.

В разбойники впадый аз есмь, помышленьми моими, весь от них уязвихся ныне, и исполнихся ран: но сам ми представ, Христе Cпасе исцели.

Священник мя предвидев мимо иде, и левит видя в лютых нага презре: но из\ Марии возсиявый Иисусе, ты представ ущедри мя.

Агнче божий, вземляй грехи всех, возми бремя от мене тяжкое греховное, и яко благоутробен, даждь ми слезы умиления.

Покаяния время, прихожду ти создателю моему, возми бремя от мене тяжкое греховное, и яко благоутробен, даждь ми слезы умиления.

Не возгнушайся мене Cпасе, не отрини от твоего лица, возми бремя от мене тяжкое греховное и, яко благоутробен, даждь мне грехопадений оставление.

Вольная, Cпасе, и невольная прегрешения моя, явленная и сокровенная и ведомая и неведомая, вся простив, яко Бог, очисти и спаси мя.

*От*
юности Христе, заповеди твоя преступих, всестрастно небрегий, унынием преидох житие. темже зову ти Cпасе: поне на конец спаси мя. (л. сч~з)

Богатство мое Cпасе, изнурив в блуде, пуст есмь плодов благочестивых, алчен же зову: отче щедрот, предварив ты мя ущедри.

Тебе припадаю Иисусе, согреших ти, очисти мя, возми бремя от мене тяжкое греховное, и яко благоутробен, даждь ми слезы умиления.

Не вниди со мною в суд нося моя деяния, словеса изыскуя, и исправляя стремления: но в щедротах твоих презирая моя лютая, спаси мя всесильне.

*Иный канон преподобныя матере нашея марии египетския, в тойже глас, и ирмос. Егоже краестрочие:*
Ты преподобная марие помогай.

*Запев:*
Преподобная мати марие, моли Бога о нас.

Ты ми даждь светозарную благодать от божественнаго свыше промышления, избежати страстей омрачения, и пети усердно, твоего марие жития, красная исправления.

Приклоньшися Христовым божественным законом, к сему приступила еси, сладостей неудержимая стремления оставивши, и всякую добродетель всеблагоговейно, яко едину исправила еси.

*Андрею:*
Преподобне отче андрее моли Бога о нас.

Молитвами твоими нас, андрее, избави страстей безчестных и царствия ныне Христова общники верою и любовию воспевающия тя, славне, покажи, молимся.

*Слава, троичен:*
Пресущная Троице, во единице покланяемая, возми бремя от мене тяжкое греховное, и яко благоутробна, даждь ми слезы умиления.

*Богородичен:*
Богородице, надежде и предстательство тебе поющих, возми бремя от мене тяжкое греховное, и яко владычца чистая, кающася приими мя. (л. сч~з об.)

*Песнь в~.*

*Ирмос:*
Вонми небо, и возглаголю, и воспою Христа, от Девы плотию пришедшаго.

Вонми небо, и возглаголю, земле, внушай глас, кающийся к Богу и воспевающий его.

Вонми ми, Боже, Cпасе мой милостивным твоим оком, и приими мое теплое исповедание.

Согреших паче всех человек, един согреших тебе: но ущедри яко Бог, Cпасе, творение твое.

Буря мя злых обдержит, благоутробне Господи: но яко петру, и мне руку простри.

Слезы блудницы, щедре, и аз предлагаю: очисти мя, Cпасе, благоутробием твоим.

Омрачих душевную красоту страстей сластьми, и всячески весь ум персть сотворих.

Раздрах ныне одежду мою первую, юже ми изтка зиждитель изначала, и оттуду лежу наг.

Облекохся в раздранную ризу, юже изтка ми змий советом, и стыждуся.

Воззрех на садовную красоту и прельстихся умом: и оттуду лежу наг, и срамляюся.

Делаша на хребте моем вси начальницы страстей, продолжающе на мя беззаконие их.

Погубих первозданную доброту и благолепие мое, и ныне лежу наг, и стыждуся.

Сшиваше кожныя ризы грех мне, обнаживый мя первыя боготканныя одежды.

Обложен есмь одеянием студа, якоже листвием смоковным, во обличение моих самовластных страстей. (л. сч~з)

Одеяхся в срамную ризу, и окровавленную студно, течением страстнаго и любосластнаго живота.

Оскверних плоти моея ризу и окалях еже по образу, Cпасе, и по подобию.

Впадох в страстную пагубу и в вещественную тлю, и оттоле до ныне враг мне досаждает.

Любовещное и любоименное житие, невоздержанием Cпасе предпочет ныне, тяжким бременем обложен есмь.

украсих плотский образ скверных помышлений различным обложением, и осуждаюся.

Внешним прилежно благоукрашением единем попекохся, внутреннюю презрев богообразную скинию.

Вообразив моих страстей без\ъобразие, любосластными стремленьми погубих ума красоту.

Погребох перваго образа доброту Cпасе страстьми, юже яко иногда драхму, взыскав обрящи.

Согреших, якоже блудница вопию ти: един согреших тебе, яко миро приими Cпасе и моя слезы.

Поползохся яко Давид блудно, и осквернихся: но омый и мене Cпасе, слезами.

Очисти, якоже мытарь вопию ти, Cпасе очисти мя: никтоже бо сущих из\ адама, якоже аз согреших тебе.

Ни слез, ниже покаяния имам, ниже умиления: сам ми сия Cпасе, яко Бог даруй.

Дверь твою не затвори мне тогда, Господи, Господи: но отверзи ми сию кающемуся тебе.

Человеколюбче хотяй всем спастися, ты воззови мя, и приими яко благ кающагося.

Внуши воздыхания души моея, и очию моею приими капли Cпасе, и спаси мя. (л. сч~з об.)

*Богородичен:*
Пречистая Богородице Дево, едина всепетая, моли прилежно во еже спастися нам.

*Ирмос:*
Видите видите, яко аз есмь Бог: манну одождивый, и воду из\ камене источивый древле в пустыни людем моим десницею единою, и крепостию моею.

Видите видите, яко аз есмь Бог: внушай душе моя Господа вопиюща, и удалися прежняго греха, и бойся яко неумытнаго, и яко судии и Бога.

Кому уподобилася еси многогрешная душе, токмо первому каину, и ламеху оному, каменовавшая тело злодействы, и убившая ум безсловесными стремленьми.

Вся прежде закона претекши, о душе! сифу не уподобилася еси, ни еноса подражала еси, ни еноха преложением, ни ноя: но явилася еси убога праведных жизни.

Едина отверзла еси хляби гнева, Бога твоего, душе моя, и потопила еси всю, якоже землю плоть, и деяния и житие, и пребыла еси вне спасительнаго ковчега.

Мужа убих, глаголет, в язву мне, и юношу в струп, ламех рыдая вопияше, ты же не трепещеши о душе моя, окалявши плоть, и ум осквернивши.

О како поревновах ламеху, первому убийце, душу яко мужа, ум яко юношу, яко брата же моего тело убив, яко каин убийца, любосластными стремленьми.

Столп умудрила еси создати о душе, и утверждение водрузити твоими похотьми, аще не бы зиждитель удержал советы твоя, и низвергл на землю ухищрения твоя. (л. сч~и)

уязвихся, уранихся, се стрелы вражия уязвившыя мою душу и тело: се струпи, гноения, омрачения, вопиют раны самовольных моих страстей.

Одожди Господь от Господа огнь иногда, на беззаконие гневающее сожег содомляны: ты же огнь вжегла еси геенский, в немже имаши, о душе, сожещися.

Разумейте и видите, яко аз есмь Бог, испытаяй сердца, и умучаяй мысли, обличаяй деяния, и попаляяй грехи, и судяй сиру, и смирену, и нищу.

*Преподобней:*
Простерла еси руце твои к щедрому Богу, марие, в бездне зол погружаемая: и якоже петру человеколюбно, руку божественную простре, твое обращение всячески иский.

*Марии:*
Всем усердием и любовию притекла еси Христу, первый греха путь отвращши, и в пустынях непроходимых питающися, и того чисте совершающи божественныя заповеди.

*Запев:*
Преподобне отче андрее, моли Бога о нас.

Видим, видим человеколюбие, о душе, Бога и Владыки; сего ради прежде конца, тому со слезами припадем вопиюще: андрея молитвами, Cпасе, помилуй нас.

*Слава, троичен:*
Безначальная, несозданная Троице, нераздельная единице, кающася мя приими, согрешивша спаси: твое есмь создание, не презри, но пощади, и избави мя огненнаго осуждения.

*Богородичен:*
Пречистая владычце богородительнице, надеждо к тебе притекающих, и пристанище сущих в бури, милостиваго и создателя, и сына твоего, умилостиви и мне молитвами твоими.

*Песнь г~.*

*Ирмос:*
На недвижимем, Христе, камени заповедей твоих утверди мое помышление. (л. сч~и об.)

огнь от Господа иногда Господь одождив, землю содомскую прежде попали.

На горе спасайся, душе, якоже лот оный, и в сигор угонзай.

Бегай запаления, о душе, бегай содомскаго горения, бегай тления божественнаго пламене.

Исповедаюся тебе, Cпасе: согреших, согреших ти: но ослаби, остави ми, яко благоутробен.

Согреших тебе един аз, согреших паче всех, Христе Cпасе, да не презриши мене.

Ты еси пастырь добрый, взыщи мене агнца, и заблуждшаго да не презриши мене.

Ты еси сладкий, Иисусе, ты еси создатель мой: в тебе, Cпасе, оправдаюся.

*Слава, троичен: О*
Троице единице Боже! спаси нас от прелести, и искушений, и обстояний.

*Богородичен:*
Радуйся, богоприятная утробо, радуйся, престоле господень, радуйся, Мати жизни нашея.

*Ирмос:*
утверди Господи на камени заповедей твоих, подвигшееся сердце мое, яко един свят еси и Господь.

Источник живота стяжах тебе, смерти низложителя, и вопию ти от сердца моего прежде конца: согреших, очисти и спаси мя.

При нои, Cпасе, блудствовавшыя подражах, онех наследствовав осуждение, в потопе погружения.

Согреших, Господи, согреших тебе, очисти мя: несть бо иже кто согреши в человецех, егоже не превзыдох прегрешеньми.

Хама онаго душе, отцеубийца подражавши, срама не покрыла еси искренняго, вспять зря возвратившися. (л. сч~ф)

Благословения симова не наследовала еси душе окаянная: ни пространное одержание, якоже иафеф имела еси на земли оставления.

*От*
земли харран, изыди от греха душе моя, гряди в землю точащую присноживотное нетление, еже авраам наследствова.

Авраама слышала еси душе моя, древле оставльша землю отечества, и бывша пришельца, сего произволению подражай.

у дуба мамврийскаго учредив патриарх ангелы, наследствова по старости обетования ловитву.

Исаака окаянная душе моя, разумевши новую жертву, тайно всесожженную Господеви, подражай его произволению.

Исмаила слышала еси, трезвися душе моя, изгнана яко рабынино отрождение, виждь, да не како подобно что постраждеши ласкосердствующи.

Агаре древле душе, египтяныне уподобилася еси, поработившися произволением, и рождши новаго исмаила, презорство.

Иаковлю лествицу разумела еси душе моя, являемую от земли к небесем, почто не имела еси восхода тверда, благочестия;

Священника божия, и царя уединена, Христово подобие, в мире жития, в человецех подражай.

Не буди столп сланый душе, возвратившися вспять: образ да устрашит тя содомский, горе в сигор спасайся.

Запаления якоже лот, бегай душе моя греха: бегай содомы и гоморры, бегай пламене всякаго безсловеснаго желания. (л. сч~ф об.)

Помилуй Господи, помилуй мя, вопию ти, егда приидеши со ангелы твоими, воздати всем по достоянию деяний.

Моления Владыко, тебе поющих не отвержи: но ущедри человеколюбче, и подаждь верою просящым оставление.

*Марии:*
Содержимь есмь бурею, и треволнением согрешений, но сама мя мати ныне спаси, и к пристанищу божественнаго покаяния возведи.

*Марии:*
Рабское моление и ныне преподобная принесши ко благоутробней молитвами твоими Богородице, отверзи ми божественныя входы.

*Андрею:*
Твоими молитвами даруй и мне оставление долгов, о андрее, критский председателю! покаяния бо ты таинник преизрядный.

*Слава, троичен:*
Троице простая, несозданная, безначальное естество, в Троице певаемая впостасей, спаси ны верою покланяющыяся державе твоей.

*Богородичен: От*
отца безлетна сына, в лето богородительнице, неискусомужно родила еси, странное чудо, пребывши Дева, доящи.

*Иpмoc:*
Oутверди Господи на камени:

*Седален, господина иосифа, глас и~:*

Светила богозрачная, спасовы апостоли, просветите нас во тьме жития, яко да во дни ныне благообразно ходим, светом воздержания нощных страстей отбегающе, и светлыя страсти Христовы узрим, радующеся.

*Слава, другий седален, глас и~:*

Апостольская двоенадесятице богоизбранная, мольбу Христу ныне принеси, постное поприще всем прейти, (л. т~) совершающым во умилении молитвы, творящым усердно добродетели, яко да сице предварим видети Христа Бога славное воскресние, славу и хвалу приносяще.

*И ныне, Богородичен: Подобен:*

Непостижимаго Бога, сына и слово, несказанно паче ума из\ тебе рождшееся, моли Богородице со апостолы, мир вселенней чистый подати, и согрешений дати нам прежде конца прощение, и царствия небеснаго крайния ради благости, сподобити рабы твоя.

*Таже трипеснец, без\ поклонов, глас и~.*

*Песнь д~.*

*Ирмос:*
услышах Господи смотрения твоего таинство, разумех дела твоя, и прославих твое божество.

Воздержанием поживше просвещеннии Христовы апостоли, воздержания время нам ходатайствы божественными утишают.

Двоенадесятострунный орган, песнь воспе спасительную, учеников лик божественный, лукавая возмущая гласования.

Одождением духовным всю подсолнечную напоисте, сушу отгнавше многобожия всеблаженнии.

*Богородичен:*
Смирившася спаси мя, высокомудренно пожившаго, рождшая вознесшаго смиренное естество, Дево всечистая.

Иный. Глас тойже. Ирмос: услышах Господи:

Апостольское всечестное ликостояние, зиждителя всех молящее, проси помиловати ны восхваляющыя тя.

Яко делателе суще Христовы апостоли, во всем мире божественным словом возделавшии, приносите плоды ему всегда. (л. т~ об.)

Виноград бысте Христов воистинну возлюбленный, вино бо духовное источисте миру апостоли.

*Троичен:*
Преначальная, сообразная, всесильнейшая Троице святая, отче, слове и душе святый, Боже, свете и животе, сохрани стадо твое.

*Богородичен:*
Радуйся, престоле огнезрачный, радуйся, светильниче свещеносный, радуйся, горо освящения, ковчеже жизни, святых святая сене.

*Ирмос:*
услыша пророк пришествие твое, Господи, и убояся, яко хощеши от Девы родитися и человеком явитися, и глаголаше: услышах слух твой и убояхся: слава силе твоей Господи.

Дел твоих да не презриши, создания твоего да не оставиши, правосуде, аще и един согреших, яко человек, паче всякаго человека, человеколюбче, но имаши, яко Господь всех, власть оставляти грехи.

Приближается, душе, конец, приближается, и нерадиши, ни готовишися: время сокращается, востани, близ при дверех судия есть: яко соние, яко цвет, время жития течет: что всуе мятемся;

Воспряни, о душе моя, деяния твоя, яже соделала еси, помышляй, и сия пред\ лице твое принеси, и капли испусти слез твоих: рцы со дерзновением деяния и помышления Христу, и оправдайся.

Не бысть в житии греха, ни деяния, ни злобы, еяже аз, Cпасе, не согреших умом и словом, и произволением и предложением, и мыслию и деянием согрешив, яко ин никтоже когда.

Отсюду и осужден бых, отсюду препрен бых аз окаянный от своея совести, еяже ничтоже в мире (л. т~а) нужнейше: судие избавителю мой, и ведче, пощади и избави, и спаси мя раба твоего.

Лествица, юже виде древле великий в патриарсех, указание есть душе моя, деятельнаго восхождения, разумнаго возшествия: аще хощеши убо, деянием, и разумом, и зрением пожити, обновися.

Зной дневный претерпе лишения ради патриарх, и мраз нощный понесе, на всяк день снабдения творя, пасый, труждаяйся, работаяй, да две жене сочетает.

Жены ми две разумей, деяние же и разум в зрении, лию убо деяние, яко многочадную: рахиль же разум, яко многотрудную: ибо кроме трудов, ни деяние, ни зрение душе, исправится.

Бди о душе моя! изрядствуй якоже древле великий в патриарсех, да стяжеши деяние с разумом, да будеши ум зряй Бога и достигнеши незаходящий мрак в видении, и будеши великий купец.

Дванадесять патриархов, великий в патриарсех детотворив, тайно утверди тебе лествицу деятельнаго душе моя восхождения: дети, яко основания: степени, яко восхождения, премудренно подложив.

Исава возненавиденнаго подражала еси душе, отдала еси прелестнику твоему первыя доброты первенство, и отеческия молитвы отпала еси, и дважды поползнулася еси окаянная, деянием и разумом: темже ныне покайся.

Едом исав наречеся, крайняго ради женонеистовнаго смешения: невоздержанием бо присно разжигаемь, и сластьми оскверняемь, едом именовася, еже глаголется разжжение души любогреховныя. (л. т~а)

Иова на гноищи слышавши, о душе моя, оправдавшагося, того мужеству не поревновала еси, твердаго не имела еси предложения, во всех яже веси, и имиже искусилася еси, но явилася еси нетерпелива.

Иже первее на престоле, наг ныне на гноищи гноен: многий в чадех и славный, безчаден и бездомок напрасно: палату убо гноище, и бисерие струпы вменяше.

Царским достоинством, венцем и багряницею одеян, многоименный человек и праведный, богатством кипя и стады, внезапу богатства, славы царства обнищав лишися.

Аще праведен бяше он, и непорочен паче всех, и не убеже ловления льстиваго и сети: ты же грехолюбива сущи окаянная душе, что сотвориши, аще чесому о недоведомых случится наити тебе;

Тело осквернися, дух окаляся, весь острупихся: но яко врачь Христе, обоя покаянием моим уврачуй, омый, очисти, покажи Cпасе мой, паче снега чистейша.

Тело твое и кровь распинаемый о всех положил еси слове: тело убо, да мя обновиши: кровь, да омыеши мя: дух же предал еси, да мя приведеши Христе, твоему родителю.

Соделал еси спасение посреде земли щедре, да спасемся. волею на древе распялся еси. едем затворенный отверзеся, горняя и дольняя тварь, языцы вси спасени покланяются тебе.

Да будет ми купель, кровь из\ ребр твоих, вкупе и питие, источившее воду оставления, да обоюду очищаюся, помазуяся и пия: яко помазание и питие слове, животочная твоя словеса. (л. т~в)

Наг есмь чертога, наг есмь и брака, купно и вечери: светильник угасе, яко без\ъелейный, чертог заключися мне спящу, вечеря снедеся: аз же по руку и ногу связан, вон низвержен есмь.

Чашу церковь стяжа, ребра твоя живоносная, из\ нихже сугубыя нам источи токи, оставления и разума, во образ древняго и новаго двоих вкупе заветов, Cпасе наш.

Время живота моего мало, и исполнено болезней и лукавства: но в покаянии мя приими, и в разум призови, да не буду стяжание, ни брашно чуждему, Cпасе, сам мя ущедри.

Высокоглаголив ныне есмь, жесток же и сердцем, вотще и всуе, да не с фарисеем осудиши мя, паче же мытарево смирение подаждь ми едине щедре, правосуде, и сему мя сочисли.

Согреших, досадив сосуду плоти моея, вем щедре: но в покаянии мя приими, и в разум призови, да не буду стяжание, ни брашно чуждему, Cпасе, сам мя ущедри.

Самоистукан бых страстьми, душу мою вредя щедре, но в покаянии мя приими, и в разум призови, да не буду стяжание, ни брашно чуждему, Cпасе, сам мя ущедри.

Не послушах гласа твоего, преслушах писание твое законоположника: но в покаянии мя приими, и в разум призови, да не буду стяжание, ни брашно чуждему, Cпасе, сам мя ущедри.

*Марии:*
Безплотных жительство в плоти преходящи, благодать преподобная к Богу велию воистинну прияла еси, верно о чтущих тя предстательствуй. (л. т~в об.) темже молим тя, от всяких напастей и нас молитвами твоими избави.

*Марии:*
Великих безместий во глубину низведшися, неодержима была еси, но востекла еси помыслом лучшим, к крайней деяньми яве добродетели преславно, ангельское естество марие, удививши.

*Андрею:*
Андрее, отеческая похвало, молитвами твоими не престай моляся, предстоя Троице пребожественней, яко да избавимся мучения, любовию предстателя тя божественнаго всеблаженне призывающии, криту удобрение.

*Слава, троичен:*
Нераздельное существом, неслитное лицы богословлю тя, троическое едино божество, яко единоцарственное и сопрестольное, вопию ти песнь великую, в вышних трегубо песнословимую.

*Богородичен: И*
раждаеши и девствуеши, и пребываеши обоюду естеством Дева: рождейся обновляет законы естества, утроба же раждает, не раждающая. Бог идеже хощет, побеждается естества чин: творит бо елика хощет.

*Песнь е~.*

*Ирмос: От*
нощи утренююща, человеколюбче, просвети молюся, и настави и мене на повеления твоя: и научи мя Cпасе, творити волю твою.

В нощи житие мое преидох присно, тьма бо бысть и глубока мне мгла, нощь греха: но яко дне сына Cпасе покажи мя.

Рувима подражая окаянный аз, содеях беззаконный и законопреступный совет на Бога вышняго, осквернив ложе мое, яко отчее он.

Исповедаюся тебе Христе царю, согреших, согреших, яко прежде иосифа братия продавшии, чистоты плод и целомудрия. (л. т~г)

*От*
сродников праведная душа связася, продася в работу сладкий, во образ господень: ты же вся душе, продалася еси злыми твоими.

Иосифа праведнаго и целомудреннаго ума подражай окаянная, и неискусная душе, и не оскверняйся безсловесными стремленьми присно беззаконнующи.

Аще и в рове поживе иногда иосиф, Владыко Господи, но во образ погребения и востания твоего: аз же что тебе когда сицевое принесу;

Моисеов слышала еси ковчежец душе, водами, волнами носим речными, яко в чертозе древле бегающий дела горькаго совета фараонитска.

Аще бабы слышала еси, убивающыя иногда безвозрастное мужеское, душе окаянная, целомудрия деяние, ныне яко великий моисей, сси премудрость.

Яко моисей великий египтянина, ума уязвивши окаянная, не убила еси душе: и како вселишися, глаголи, в пустыню страстей покаянием;

В пустыню вселися великий моисей, гряди убо подражай того житие, да и в купине богоявления душе, в видении будеши.

Моисеов жезл воображай душе, ударяющий море, и огустевающий глубину, во образ креста божественнаго: имже можеши и ты великая совершити.

Аарон приношаше огнь Богу, непорочный, нелестный: но офни и финеес, яко ты душе, приношаху чуждее Богу оскверненное житие.

Яко тяжкий нравом, фараону горькому бых Владыко, ианни, и иамври, душею и телом, и погружен умом: но помози ми. (л. т~г об.)

Калом смесихся окаянный умом, омый мя Владыко, банею моих слез, молю тя, плоти моея одежду убелив яко снег.

Аще испытаю моя дела Cпасе, всякаго человека превозшедша грехами себе зрю, яко разумом мудрствуяй согреших, не неведением.

Пощади пощади Господи, создание твое, согреших, ослаби ми, яко естеством чистый сам сый един, и ин разве тебе никтоже есть кроме скверны.

Мене ради Бог сый, вообразился еси в мя, показал еси чудеса, исцелив прокаженныя, и разслабленнаго стягнув, кровоточивыя ток уставил еси Cпасе, прикосновением риз.

Кровоточивую подражай окаянная душе, притецы удержи ометы Христовы, да избавишися ран, и услышиши от него: вера твоя спасе тя.

Низу сничащую подражай о душе, прииди, припади к ногама Иисусовыма, да тя исправит, и да ходиши право стези господни.

Аще и кладязь еси глубокий Владыко, источи ми воду из\ пречистых твоих жил, да яко самаряныня, не ктому пияй жажду: жизни бо струи источаеши.

Силоам да будут ми слезы моя, Владыко Господи, да умыю и аз зеницы сердца, и вижду тя умно, света превечна.

*Марии:*
Несравненным желанием всебогатая, древу возжелевши поклонитися животному, сподобилася еси желания, сподоби убо и мене улучити вышния славы.

*Марии:*
Струи иорданския прешедши, обрела еси покой безболезненный, плоти сласти избежавши, еяже и нас изми твоими молитвами преподобная. (л. т~д)

*Андрею:*
Яко пастырей изряднейша, андрее премудре, избранна суща тя, любовию велию и страхом молю, твоими молитвами спасение улучити, и жизнь вечную.

*Слава, троичен:*
Тя Троице славим, единаго Бога: свят, свят, свят еси отче, сыне и душе, простое существо, единице присно покланяемая.

*Богородичен:*
Из\ тебе облечеся в мое смешение, нетленная, безмужная Мати Дево, Бог создавый веки, и соедини себе человеческое естество.

*Песнь з~.*

*Ирмос:*
Возопих всем сердцем моим к щедрому Богу, и услыша мя от ада преисподняго, и возведе от тли живот мой.

Слезы Cпасе очию моею, и из\ глубины воздыхания чисте приношу, вопиющу сердцу: Боже, согреших ти очисти мя.

уклонилася еси душе, от Господа твоего, якоже дафан и авирон: но пощади, воззови из\ ада преисподняго, да не пропасть земная тебе покрыет.

Яко юница душе разсвирепевшая, уподобилася еси ефрему, яко серна от тенет сохрани житие, вперивши деянием ум, и зрением.

Рука нас моисеова да уверит душе, како может Бог прокаженное житие убелити, и очистити: и не отчайся сама себе, аще и прокаженна еси.

Волны Cпасе прегрешений моих яко в мори чермнем возвращающеся, покрыша мя внезапу, яко египтяны иногда, и тристаты.

Неразумное душе произволение имела еси, яко прежде Исраиль: божественныя бо манны предсудила еси безсловесно, любосластное страстей об\ъядение. (л. т~д об.)

Кладенцы душе, предпочла еси хананейских мыслей, паче жилы камене, из\ негоже премудрости река, яко чаша проливает токи богословия.

Свиная мяса и котлы, и египетскую пищу, паче небесныя предсудила еси душе моя, якоже древле неразумнии людие в пустыни.

Яко удари моисей раб твой жезлом камень, образно животворивая ребра твоя прообразоваше, из\ нихже вси питие жизни Cпасе, почерпаем.

Испытай душе и смотряй, якоже иисус навин обетования землю, какова есть, и вселися в ню благозаконием.

Востани и побори, яко иисус амалика, плотския страсти, и гаваониты, лестныя помыслы присно побеждающи.

Преиди времене текущее естество, яко прежде ковчег, и земли оныя буди во одержании обетования душе, Бог повелевает.

Яко спасл еси петра, возопивша спаси, предварив мя Cпасе от зверя избави, простер твою руку, и возведи из\ глубины греховныя.

Пристанище тя вем утишное, Владыко, Владыко Христе: но от незаходимых глубин греха, и отчаяния мя предварив избави.

Аз есмь, Cпасе, юже погубил еси древле царскую драхму: но вжег светильник предтечу твоего слове, взыщи и обрящи твой образ.

*Марии:*
Да страстей пламень угасиши, слез капли источила еси присно марие, душею распалаема, ихже благодать подаждь и мне твоему рабу. (л. т~е)

*Марии:*
Безстрастие небесное стяжала еси, крайним на земли житием мати. темже тебе поющым, от страстей избавитися молитвами твоими, молися.

*Андрею:*
Критскаго тя пастыря, и председателя, и вселенныя молитвенника ведый, притекаю андрее, и вопию ти: изми мя отче, из\ глубины греха.

*Слава, троичен:*
Троица есмь проста, нераздельна, раздельна личне, и единица есмь естеством соединена, отец глаголет, и сын, и божественный дух.

*Богородичен:*
утроба твоя Бога нам роди, воображена по нам: егоже яко создателя всех, моли Богородице, да молитвами твоими оправдимся.

*Кондак:*
Душе моя, душе моя, востани, что спиши; конец приближается, и имаши смутитися: воспряни убо, да пощадит тя Христос Бог, везде сый, и вся исполняяй.

*Икос:*
Христово врачевство видя отверсто, и от сего адаму истекающее здравие, пострада, уязвися диавол, и яко бедствуя рыдаше, и своим другом возопи: что сотворю сыну Мариину, убивает мя вифлеемлянин, иже везде сый, и вся исполняяй.

*Синаксарий первее минеи, таже настоящий. Стихи:*

умиления, Христе мой, образы даждь,

Поющым ныне канон тебе великий.

В сий день по древнему преданию поем и великаго канона последование.Сей воистинну всех канонов величайший, изрядно и хитростно сочини и списа иже во святых отец наш андрей архиепископ критский, иже и иерусалимский именуемый: иже устремляшеся убо из\ дамаска, о четыренадесятем же лете своего возраста, наказанию грамматическому издався, и округленное наказание изучив, во иерусалиме быв монашеское (л. т~е об.) проходит житие, преподобне же и боголюбезне живый в безмолвном и немятежном житии. Многа убо и ина списания животополезная оставляет божией церкви, словеса же и каноны, паче же мужественне в торжественных бываемый же и показуемый. Со многими же иными, и настоящий великий канон сочини: умиление неисчетно имущ: всякую бо ветхаго и новаго завета повесть снискав и собрав, настоящее сочини сладкопение, от адама яве, даже и до самаго Христова вознесения, и апостольския проповеди. Поущает убо сим всякую душу, еликим убо благим повести ревновати, и подражати по силе: еликих же злых отбегати, и присно к Богу востекати покаянием, слезами и исповеданием, и иным яве благоугождением. обаче толико есть широкий и сладкогласный, яко и саму жесточайшую душу доволен умягчити, и к бодрости благой воздвигнути, аще точию с сокрушенным сердцем и вниманием подобным поется. Сотвори же сего, егда и патриарх иерусалимский великий софроний, египтяныни марии житие списа. умиление бо и сие житие предлагает безчисленно, и многое прегрешившым, и согрешающым утешение дает, аще точию злых отступити хотят. учинишася же и в настоящий день петися и прочитатися сицевыя ради вины: понеже бо к концу приближается святая четыредесятница, да не человецы лениви бывше к духовным подвигом, небрежно забудутся, и еже целомудрствовати единою во всех престанут. Великий убо андрей, якоже некий наказатель, повестьми великаго канона, великих мужей глаголя добродетель, и злых паки отвращение, яко аще кто рекл бы: доблейших труждающихся пред\ъустроит, и мужественне к предним простиратися. Священный же софроний преестественным своим словом, целомудрены и паки быти творит, и к Богу воздвижет, и не низпадати, ниже отчаятися, аще иногда некими прегрешеньми яти быша. Елико бо божие (л. т~з) человеколюбие и милость, вседушно от первых прегрешений обратитися произволяющым, еже о египтяныни поведание представляет. Глаголется же великий канон, негли аще кто рекл бы, и по тем мыслем, и воспомяновением: плодовит бо есть сего творец, изрядно та сложив, и яко прочих канонов по тридесяти и мало что к тропарем имущым: сей же, с~н, проходит единаго коегождо неизреченную искапая сладость. Прикладно убо и подобно великий сей канон, и велико стяжав умиление: темже и в велицей четыредесятнице учинися. Сей изрядный канон и великий и преподобныя марии слово, тойже отец наш андрей, первый в константинь град принесе, егда от патриарха иерусалимскаго феодора, в шестый собор послан, в помощь прииде. Тогда бо изрядно на единовольники подвизався, еще пребывая в монашествующих, клиру церкве в константине граде причитается: таже диакон, и сиротопитатель в сей поставляется. И по мале архиепископ критский быв: потом близ негде ко глаголемому иерису достиг в митилине, ко Господу отиде, довольне своего престола в причастии быв. Того молитвами Боже, помилуй нас.

*Таже блаженны с поклоны.*

*Глас з~:*

Во царствии твоем, помяни нас Господи.

Разбойника Христе рая жителя сотворил еси, на кресте тебе возопивша: помяни мя, того покаянию сподоби и мене недостойнаго.

*Стих:*
Блажени нищии духом, яко тех есть царство небесное.

Маноя слышавши древле душе моя, Бога в явлении бывша, и из\ неплодове тогда приемша плод обетования, того благочестие подражай.

*Стих:*
Блажени плачущии, яко тии утешатся. (л. т~з об.)

Сампсоновой поревновавши лености, главу остригла еси душе дел твоих, предавши иноплеменником, любосластием целомудренную жизнь и блаженную.

*Стих:*
Блажени кротцыи, яко тии наследят землю.

Прежде челюстию ослею победивый иноплеменники, ныне пленение ласкосердству страстному обретеся: но избегни душе моя подражания, деяния и слабости.

Блажени алчущии и жаждущии правды, яко тии насытятся.

Варак и иеффай военачальницы, судии Исраилевы предпочтени быша, с нимиже деворра мужеумная: тех доблестьми душе вмужившися укрепися.

Блажени милостивии, яко тии помиловани будут.

Иаилино храбрство познала еси душе моя, сисара древле прободшую, и спасение соделавшую, древом острым, слышиши, имже тебе крест образуется.

Блажени чистии сердцем, яко тии Бога узрят.

Пожри душе жертву похвальную, деяние яко дщерь принеси, от иеффаевы чистейшую: и заколи яко жертву, страсти плотския Господеви твоему.

Блажени миротворцы, яко тии сынове божии нарекутся.

Гедеоново руно помышляй душе моя, с небесе росу под\ъими, и приникни якоже пес, и пий воду, от закона текущую, изгнетением писменным.

Блажени изгнани правды ради, яко тех есть царство небесное.

Илии священника осуждение душе моя восприяла еси, лишением ума приобретши страсти себе, якоже он чада, делати беззаконная.

Блажени есте, егда поносят вам, и изженут, и рекут всяк зол глагол на вы лжуще мене ради. (л. т~з)

В судиях левит, небрежением свою жену, дванадесятим коленом раздели, душе моя, да скверну обличит от вениамина беззаконную.

Радуйтеся и веселитеся, яко мзда ваша многа на небесех.

Любомудренная анна молящися, устне убо двизаше ко хвалению, глас же ея не слышашеся: но обаче неплодна сущи, сына молитвы раждает достойна.

Помяни нас Господи, егда приидеши во царствии твоем.

В судиях спричтеся аннино порождение, великий самуил, егоже воспитала армафема в дому господни: тому поревнуй душе моя, и суди прежде инех дела твоя.

Помяни нас Владыко, егда приидеши во царствии твоем.

Давид на царство избран, царски помазася рогом божественнаго мира: ты убо душе моя, аще хощеши вышняго царствия, миром помажися слезами.

Помяни нас святый, егда приидеши во царствии твоем.

Помилуй создание твое милостиве, ущедри руку твоею творение: и пощади вся согрешившыя, и мене паче всех, твоих презревшаго повелений.

*Слава, троичен:*
Безначальну, и рождению же и происхождению, отцу покланяюся рождшему, сына славлю рожденнаго, пою сопросиявшаго отцу же и сыну, духа святаго.

*Богородичен:*
Преестественному рождеству твоему покланяемся, по естеству славы младенца твоего не разделяюще богородительнице: иже бо един лицем, сугубыми исповедуется естествы. (л. т~з об.)

*Песнь з~.*

*Ирмос:*
Согрешихом, беззаконновахом, неправдовахом пред\ тобою, ниже соблюдохом, ниже сотворихом, якоже заповедал еси нам: но не предаждь нас до конца, отцев Боже.

Согреших, беззаконновах, и отвергох заповедь твою, яко во гресех произведохся и приложих язвам струпы себе: но сам мя помилуй, яко благоутробен, отцев Боже.

Тайная сердца моего исповедах тебе судии моему, виждь мое смирение, виждь и скорбь мою, и вонми суду моему ныне, и сам мя помилуй, яко благоутробен, отцев Боже.

Саул иногда яко погуби отца своего душе ослята, внезапу царство обрете к прослутию: но блюди, не забывай себе, скотския похоти твоя произволивши паче царства Христова.

Давид иногда богоотец, аще и согреши сугубо душе моя, стрелою убо устрелен быв прелюбодейства, копием же пленен быв убийства томлением: но ты сама тяжчайшими делы недугуеши, самохотными стремленьми.

Совокупи убо Давид иногда беззаконию беззаконие: убийству же любодейство растворив, покаяние сугубое показа абие: но сама ты лукавнейшая душе соделала еси, не покаявшися Богу.

Давид иногда вообрази, списав яко на иконе песнь, еюже деяние обличает, еже содея, зовый: помилуй мя. тебе бо единому согреших всех Богу, сам очисти мя.

Кивот яко ношашеся на колеснице, зан оный, егда превращшуся тельцу, точию коснуся, божиим (л. т~и) искусися гневом: но того дерзновения убежавши душе, почитай божественная честне.

Слышала еси авессалома, како на естество воста; познала еси того скверная деяния, имиже оскверни ложе Давида отца: но ты подражала еси того страстная и любосластная стремления.

Покорила еси неработное твое достоинство телу твоему: иного бо ахитофела обретши врага, душе, снизшла еси сего советом: но сия разсыпа сам Христос, да ты всяко спасешися.

Соломон чудный, и благодати премудрости исполненный, сей лукавое иногда пред\ богом сотворив, отступи от него: емуже ты проклятым твоим житием, душе уподобилася еси.

Сластьми влекомь страстей своих оскверняшеся, увы мне, рачитель премудрости, рачитель блудных жен, и странен от Бога: егоже ты подражала еси умом о душе, сладострастьми скверными.

Ровоаму поревновала еси не послушавшему совета отча, купно же и злейшему рабу иеровоаму, прежнему отступнику душе: но бегай подражания, и зови Богу: согреших, ущедри мя.

Ахаавовым поревновала еси сквернам, душе моя, увы мне, была еси плотских скверн пребывалище, и сосуд срамлен страстей: но из\ глубины твоея воздохни, и глаголи Богу грехи твоя.

Попали илиа иногда дващи пятьдесят иезавелиных, егда студныя пророки погуби, во обличение ахаавово: но бегай подражания двою душе, и укрепляйся. (л. т~и об.)

Заключися тебе небо душе, и глад божий постиже тя: егда илии фесвитянина якоже ахаав, не покорися словесем иногда: но сараффии уподобився, напитай пророчу душу.

Манассиева собрала еси согрешения изволением, поставльши яко мерзости страсти, и умноживши душе негодование: но того покаянию ревнующи тепле, стяжи умиление.

Припадаю ти, и приношу тебе, якоже слезы глаголы моя: согреших, яко не согреши блудница, и беззаконновах, яко иный никтоже на земли: но ущедри Владыко, творение твое, и воззови мя.

Погребох образ твой, и растлих заповедь твою, вся помрачися доброта, и страстьми угасися, Cпасе, свеща: но ущедрив воздаждь ми якоже поет Давид, радование.

Обратися, покайся, открый сокровенная, глаголи Богу вся ведущему: ты веси моя тайная, едине Cпасе: но сам мя помилуй, якоже поет Давид по милости твоей.

Исчезоша дние мои, яко соние востающаго: темже яко езекиа слезю на ложи моем, приложитися мне летом живота. но кий исаиа предстанет тебе душе, аще не всех Бог;

*Марии:*
Возопивши к пречистей Богоматри, первее отринула еси неистовство страстей, нужно стужающих, и посрамила еси врага запеншаго: но даждь ныне помощь от скорби, и мне рабу твоему.

*Марии:*
Егоже возлюбила еси, егоже возжелела еси, егоже ради плоть изнурила еси преподобная, моли ныне (л. т~ф) Христа о рабех: яко да милостив быв всем нам, мирное состояние дарует почитающым его.

*Андрею:*
На камени мя веры молитвами твоими утверди отче, страхом мя божественным ограждая, и покаяние андрее, подаждь ми, молюся ти: и избави мя от сети врагов ищущих мя.

*Слава, троичен:*
Троице простая, нераздельная, единосущная, и естество едино, светове, и свет, и свята три, и едино свято поется Бог Троица: но воспой, прослави, живот и животы, душе, всех Бога.

*Богородичен:*
Поем тя, благословим тя, покланяемся ти богородительнице, яко нераздельныя Троицы породила еси единаго Христа Бога и сама отверзла еси нам сущым на земли небесная.

Трипеснец. *Глас и~.*

*Песнь и~.*

*Ирмос:*
Безначальнаго царя славы, егоже трепещут небесныя силы пойте священницы, людие превозносите во вся веки.

Яко углие невещественнаго огня, попалите вещественныя страсти моя, возжизающе ныне во мне желание божественныя любве, апостоли.

Трубы благогласныя слова почтим, имиже падоша стены неутверждены вражия, и богоразумия утвердишася забрала.

Кумиры страстныя души моея сокрушите, иже храмы и столпы сокрушисте врага, апостоли господни, храмове освященнии.

*Богородичен:*
Вместила еси невместимаго естеством: носила еси носящаго вся: доила еси чистая, питающаго тварь, Христа жизнодавца. (л. т~ф об.)

*Иный трипеснец. Ирмос тойже.*

Духа началохитростием создавше всю церковь апостоли Христовы, в ней благословите Христа во веки.

Вострубивше трубою учений, низвергоша апостоли всю лесть идольскую, Христа превозносяще во вся веки.

Апостоли, доброе преселение, назирателие мира, и небеснии жителие, вас присно восхваляющыя, избавите от бед.

*Троичен:*
Трисолнечное всесветлое богоначалие, единославное и единопрестольное естество, отче вседетелю, сыне, и божественный душе, пою тя во веки.

*Богородичен:*
Яко честный и превышший престол, воспоим божию матерь непрестанно, людие, едину по рождестве матерь и Деву.

*Иный. Ирмос:*
Егоже воинства небесная славят, и трепещут херувими и серафими, всяко дыхание и тварь, пойте, благословите, и превозносите во вся веки.

Согрешивша Cпасе помилуй, воздвигни мой ум ко обращению, приими мя кающагося, ущедри вопиюща: согреших ти, спаси, беззаконновах, помилуй мя.

Колесничник илиа, колесницею добродетелей вшед, яко на небеса, ношашеся превыше иногда от земных: сего убо душе моя, восход помышляй.

Иорданова струя первее, милотию илииною елиссеем, ста сюду и сюду: ты же, о душе моя, сея не причастилася еси благодати за невоздержание.

Елиссей иногда прием милоть илиину, прият сугубую благодать от Бога: ты же о душе моя, сея не причастилася еси благодати за невоздержание.

Соманитида иногда праведнаго учреди, о душе, нравом благим: ты же не ввела еси в дом, ни (л. т~и) странна, ни путника. темже чертога изринешися вон, рыдающи.

Гиезиев подражала еси окаянная разум скверный всегда душе, егоже сребролюбие отложи поне на старость: бегай геенскаго огня, отступивши злых твоих.

Ты озии душе поревновавши, сего прокажение в себе стяжала еси сугубо: безместная бо мыслиши, беззаконная же дееши: остави яже имаши, и притецы к покаянию.

Ниневитяны душе слышала еси кающыяся Богу, вретищем и пепелом, сих не подражала еси: но явилася еси злейшая всех, прежде закона, и по законе прегрешивших.

В рове блата слышала еси иеремию душе, града сионя рыданьми вопиюща, и слез ищуща, подражай сего плачевное житие и спасешися.

Иона в фарсис побеже, проразумев обращение ниневитянов, разуме бо яко пророк божие благоутробие: темже ревноваше пророчеству не солгатися.

Даниила в рове слышала еси, како загради уста, о душе зверей: уведела еси, како отроцы иже о азарии, погасиша верою пещи пламень горящий.

Ветхаго завета вся приведох ти душе, к подобию, подражай праведных боголюбивая деяния, избегни же паки лукавых грехов.

Правосуде Cпасе помилуй, и избави мя огня, и прещения, еже имам на суде праведно претерпети: ослаби ми прежде конца, добродетелию и покаянием.

Яко разбойник вопию ти: помяни мя. яко петр плачу горце: ослаби ми Cпасе. зову яко мытарь: слезю яко (л. т~и об.) блудница. приими мое рыдание, якоже иногда хананеино.

Гноение, Cпасе, исцели смиренныя моея души: едине врачу, пластырь мне наложи, и елей и вино, дела покаяния, умиление со слезами.

Хананею и аз подражая, помилуй мя, вопию, сыне Давидов: касаюся края ризы, яко кровоточивая: плачу, яко марфа и мариа над\ лазарем.

Слезную Cпасе сткляницу, яко миро истощавая на главу, зову ти якоже блудница, милости ищущая, мольбу приношу, и оставление прошу прияти.

Аще и никтоже, якоже аз согреши тебе, но обаче приими и мене, благоутробне Cпасе, страхом кающася, и любовию зовуща: согреших тебе единому: помилуй мя милостиве.

Пощади Cпасе твое создание, и взыщи яко пастырь погибшее, предвари заблуждшаго, восхити от волка, сотвори мя овча на пастве твоих овец.

Егда судие сядеши яко благоутробен, и покажеши страшную славу твою Cпасе: о каковый страх тогда! пещи горящей, всем боящымся нестерпимаго судища твоего.

*Марии:*
Света незаходимаго Мати, тя просветивши, от омрачения страстей разреши. темже вшедши в духовную благодать, просвети марие, тя верно восхваляющыя.

*Марии:*
Чудо ново видев, ужасашеся божественный в тебе воистинну мати зосима: ангела бо зряше во плоти, и ужасом весь исполняшеся, Христа поя во веки.

*Андрею:*
Яко дерзновение имый ко Господу, андрее критский честная похвало, молю, молися разрешение от уз (л. та~и) беззакония ныне обрести мне молитвами твоими, яко покаяния учитель, и преподобных слава.

Благословим отца, и сына, и святаго духа, Господа.

*Троичен:*
Безначальне отче, сыне собезначальне, утешителю благий, душе правый: слова божия родителю, отца безначальна слове, душе живый и зиждай, Троице единице помилуй мя.

*Богородичен:*
Яко от оброщения червленицы пречистая, умная багряница еммануилева, внутрь во чреве твоем плоть исткася: темже Богородицу воистинну тя почитаем.

Хвалим, благословим, покланяемся господни, поюще и превозносяще во вся веки.

*И паки ирмос. Трипеснец. Глас и~.*

*Песнь ф~.*

*Ирмос:*
Воистинну Богородицу тя исповедуем, спасеннии тобою Дево чистая, с безплотными лики тя величающе.

Источницы спасительныя воды явльшеся апостоли, истаявшую душу мою греховною жаждою, оросите.

Плавающаго в пучине погибели, и в погружении уже бывша, твоею десницею, якоже петра, Господи спаси мя.

Яко соли, вкусных суще учений, гнильство ума моего изсушите, и неведения тьму отжените.

*Богородичен:*
Радость яко родившая, плачь мне подаждь, имже божественное утешение владычце, в будущем дни обрести возмогу.

*Иный. Ирмос:*
Тя небесе и земли ходатаицу:

Тя благославное апостольское собрание, песньми величаем: вселенней бо светила светлая явистеся, прелесть отгоняще. (л. та~и об.)

Благовестною мрежею вашею, словесныя рыбы уловивше, сия приносите всегда снедь Христу, апостоли блаженнии.

К Богу вашим прошением помяните нас апостоли, от всякаго избавитися искушения, молимся, любовию воспевающыя вас.

*Троичен:*
Тя триипостасную единицу, отче, сыне, со духом, единаго Бога единосущна пою, Троицу единосильную и безначальную.

*Богородичен:*
Тя детородительницу и Деву, вси роди ублажаем, яко тобою избавльшеся от клятвы: радость бо нам родила еси Господа.

*Великаго канона ирмос:*
Безсеменнаго зачатия рождество несказанное, матере безмужныя нетленен плод, божие бо рождение обновляет естества. темже тя вси роди, яко богоневестную матерь православно величаем.

ум острупися, тело оболезнися, недугует дух, слово изнеможе, житие умертвися, конец при дверех. темже моя окаянная душе, что сотвориши, егда приидет судия испытати твоя;

Моисеово приведох ти душе, миробытие, и от того все заветное писание, поведающее тебе праведныя и неправедныя: от нихже вторыя, о душе, подражала еси, а не первыя, в Бога согрешивши.

Закон изнеможе, празднует евангелие, писание же все в тебе небрежено бысть, пророцы изнемогоша, и все праведное слово: струпи твои, о душе, умножишася, не сущу врачу исцеляющему тя.

Новаго привожду ти писания указания, вводящая тя душе, ко умилению: праведным убо поревнуй, грешных же отвращайся,и умилостиви Христа молитвами же и пощеньми, и чистотою, и говением. (л. тв~и)

Христос вочеловечися, призвав к покаянию разбойники, и блудницы: душе покайся, дверь отверзеся царствия уже, и предвосхищают е фарисее и мытари и прелюбодеи кающиися.

Христос вочеловечися, плоти приобщився ми, и вся, елика суть естества хотением исполни греха кроме, подобие тебе, о душе, и образ предпоказуя своего снизхождения.

Христос волхвы спасе, пастыри созва, младенец множества показа мученики, старцы прослави, и старыя вдовицы, ихже не поревновала еси душе, ни деянием, ни житию: но горе тебе, внегда будеши судитися.

Постився Господь дний четыредесять в пустыни, последи взалка, показуя человеческое: душе, да не разленишися, аще тебе приложится враг, молитвою же и постом от ног твоих да отразится.

Христос искушашеся, диавол искушаше, показуя камение, да хлеби будут: на гору возведе видети вся царствия мира во мгновении. убойся о душе, ловления, трезвися молися на всякий час Богу.

Горлица пустынолюбная, глас вопиющаго возгласи, Христов светильник, проповедуяй покаяние, ирод беззаконнова со иродиадою. зри душе моя, да не увязнеши в беззаконныя сети, но облобызай покаяние.

В пустыню вселися благодати предтеча, и иудеа вся и самариа слышавше течаху, и исповедаху грехи своя, крещающеся усердно: ихже ты не подражала еси душе.

Брак убо честный, и ложе нескверно: обоя бо Христос прежде благослови, плотию ядый, и в кане же (л. тв~и) на браце воду в вино совершая, и показуя первое чудо: да ты изменишися о душе.

Разслабленнаго стягну Христос, одр вземша, и юношу умерша воздвиже, вдовиче рождение, и сотнича отрока, и самаряныне явися, в дусе службу тебе, душе предживописа.

Кровоточивую исцели прикосновением края ризна Господь: прокаженныя очисти: слепыя и хромыя просветив, исправи: глухия же и немыя, и ничащыя низу исцели словом: да ты спасешися окаянная душе.

Недуги исцеляя, нищым благовествоваше, Христос слово, вредныя уврачева, с мытари ядяше, со грешники беседоваше, иаировы дщере душу пред\ъумершую возврати осязанием руки.

Мытарь спасашеся, и блудница целомудрствоваше, и фарисей хваляся осуждашеся: ов убо, очисти мя: ова же, помилуй мя. сей же величашеся вопия: Боже, благодарю тя: и прочыя безумныя глаголы.

Закхей мытарь бе, но обаче спасашеся, и фарисей симон соблажняшеся, и блудница приимаше оставительная разрешения, от имущаго крепость оставляти грехи: юже душе потщися подражати.

Блуднице, о окаянная душе моя, не поревновала еси, яже приимши мира алавастр, со слезами мазаше нозе спасове, отре же власы древних согрешений рукописание раздирающаго ея.

Грады, имже даде Христос благовестие, душе моя, уведала еси, како прокляти быша. убойся указания, да не будеши якоже оны, ихже содомляном Владыко уподобив, даже до ада осуди. (л. тг~и)

Да не горшая о душе моя, явишися отчаянием хананеи веру слышавшая, еяже дщи словом божиим исцелися: сыне Давидов, спаси и мене, воззови из\ глубины сердца, якоже она Христу.

умилосердися спаси мя, сыне Давидов помилуй, беснующыяся словом исцеливый, глас же благоутробный яко разбойнику мне рцы: аминь глаголю тебе, со мною будеши в раи, егда прииду во славе моей.

Разбойник оглаголоваше тя, разбойник богословяше тя, оба бо на кресте свисяста: но о благоутробне, яко верному разбойнику твоему, познавшему тя Бога, и мне отверзи дверь славнаго царствия твоего.

Тварь содрогашеся распинаема тя видящи, горы и камения страхом распадахуся, и земля сотрясашеся, и ад обнажашеся, и соомрачашеся свет во дни, зря тебе Иисусе пригвождена ко кресту.

Достойных покаяния плодов не истяжи от мене: ибо крепость моя во мне оскуде, сердце мне даруй присно сокрушенное, нищету же духовную, да сия тебе принесу, яко приятную жертву, едине Cпасе.

Судие мой, и ведче мой, хотяй паки приити со ангелы, судити миру всему, милостивным твоим оком тогда видев мя, пощади и ущедри мя Иисусе, паче всякаго естества человеча согрешивша.

*Марии:*
удивила еси всех странным житием твоим, ангелов чины, и человеков соборы, невещественно поживши, и естество прешедши: имже, яко невещественныма ногама вшедши марие, иордан прешла еси.

*Марии:*
умилостиви создателя о хвалящих тя, преподобная мати, избавитися озлоблений и скорбей (л. тг~и об.) окрест нападающих: да избавившеся от напастей, возвеличим непрестанно прославльшаго тя Господа.

*Андрею:*
Андрее честный, и отче треблаженнейший, пастырю критский, не престай моляся о воспевающих тя: да избавимся вси гнева и скорби, и тления, и прегрешений безмерных, чтущии твою память верно.

*Троичен:*
Троице единосущная, единице триипостасная, тя воспеваем, отца славяще, сына величающе, и духу покланяющеся, единому естеству воистинну Богу, жизни же, и живущему царству безконечному.

*Богородичен:*
Град твой сохраняй богородительнице пречистая, в тебе бо сей верно царствуяй, в тебе и утверждается, и тобою побеждаяй, побеждает всякое искушение, и пленяет ратники, и проходит послушание.

*И абие ирмос. Светилен, яко обычно.*

*На стиховне самогласен, дважды. Глас и~:*

В разбойническия пути впадши душе моя, люте уязвлена еси от своих согрешений, предавшися неразумным врагом. но яко имущая время, во умилении возопий: упование ненадежных, животе отчаявшихся, Cпасе, возстави и спаси мя.

*Мученчен:*
Во броня веры оболкшеся добре, и образом крестным вооруживше себе, воини благомощнии показастеся, мучителем мужески противистеся, и диаволю прелесть потребисте, победителе бывше, венцев сподобистеся: молитеся Христу о нас, во еже спастися душам нашым.

*Слава, и ныне, Богородичен:*
Приими гласы раб твоих, всечистая Богородице Дево, и моли непрестанно, грехов разрешение, и мир даровати нам. (л. тд~и)

*Совокупляем же и а~-й час, без\ стихословия. По трисвятом, на всех часех кондак:*
Душе моя, душе моя:

*На г~-м часе кафисма ф~-я, на з~-м и~-я.*

*На з~- м же часе, тропарь пророчества, глас з~:*
Благоутробне, долготерпеливе вседержителю Господи, низпосли милость твою на люди твоя.

*Прокимен, псалом ч~з, глас з~:*
Господь воцарися, да радуется земля. *Стих:*
Да веселятся острови мнози.

*Пророчества исаиина чтение. [Глава м~в, ст. е~- з~и.]*

Тако глаголет Господь Бог, сотворивый небо, и водрузивый е, утверждей землю, и яже на ней, и даяй дыхание людем, иже на ней, и дух ходящым на ней. Аз Господь Бог, призвах тя в правде, и удержу за руку твою, и укреплю тя: и дах тя в завет рода Исраилева, во свет языков, Отверсти очи слепых, извести от уз связанныя, и из\ дому темницы, и седящыя во тьме. Аз Господь Бог, сие мое есть имя: славы моея иному не дам, ниже добродетелей моих истуканным. Яже из\ начала, се приидоша: и новая, яже аз возвещу, и прежде неже возвестити, явишася вам. Воспойте Господеви песнь нову: начальство его, прославите имя его от конец земли: сходящии в море, и плавающии по нему, острови и живущии на них. Возвеселися пустыне, и веси ея, придвория, и живущии в кидаре: возвеселятся живущии на камени, от края гор возопиют. Дадят Богу славу, добродетели его во островех возвестят. Господь Бог сил изыдет, и сокрушит рать, воздвигнет рвение, и возопиет на враги своя с крепостию. Молчах, еда и всегда умолчу, и потерплю; терпех яко раждающая, (л. тд~и об.) истреблю и изсушу вкупе: Опустошу горы и холми, и всяку траву их изсушу, и положу реки во островы, и луги изсушу. И наведу слепыя на путь, егоже не видеша, и по стезям, ихже не знаша, ходити сотворю им: сотворю им тьму во свет, и стропотная в правая. сия глаголы сотворю, и не оставлю их.

*Прокимен, псалом ч~з, глас з~:*
Воспойте Господеви песнь нову яко дивна сотвори Господь, спасе его десница его. *Стих:*
Видеша вси концы земли спасение Бога нашего.

*На ф~-м часе, кафисма а~и.*

*%[В четверток вечера%],*

*по предначинательном стихословим, вместо,*
Ко Господу внегда скорбети ми, *кафисму и~и. Клеплет же светильничное поскору, труда ради бденнаго. На*
Господи воззвах, *поставим стихов, и~.*

*И поем самогласен, дважды. Глас и~:*

Самовластно совлекохся, первым моим преступлением, добродетелей благолепия, облекохся же в сие абие ко мне снизхождением твоим слове божий. не презрел бо мя еси в лютых страстех впадша, и разбойнически на пути попрана: но всекрепкою твоею силою снабдев мя, заступления сподобил еси многомилостиве.

*Мученчен:*
Мученцы господни, всяко место освящаете, и всяк недуг врачуете: и ныне молите, избавитися сетей вражиих душам нашым, молимся. (л. те~и)

*Ины стихиры, глас а~.*

*Подобен:*
Всехвальнии мученцы:

Пригвожден Господи на кресте, адамово рукописание божественным копием растерзал еси: темже расторгни узы моя слове, яко да тебе хваления жертву пожру верою, радуяся, время благоприятное поста ныне обретый, еже всех во спасение показал еси.

Пощения светлостию иногда моисей сияя, славу божию виде: сему поревновавши смиренная душе моя, на кресте распростершему длани тебе ради благостию, делы угоди, воздержанием и молитвою, яко да улучиши божественное наслаждение.

*Ина стихира, глас з~.*

*Подобен:*
Архангельски воспоим:

Животворящему покланяющеся твоему кресту, неизреченныя к нам безмерныя твоея благости Христе, и тем просветивше душы, воспеваем тя непрестанно, просяще благодушно, радостию скончати поприще пощения, и достигнути страсти твоя воспети Господи, имиже спасл еси ны.

*И в минеи д~. Слава, и ныне, крестобогородичен.*

*Вход.*
Свете тихий:

*Прокимен, псалом ч~и, глас з~:*
Возносите Господа Бога нашего, и покланяйтеся подножию ногу его, яко свято есть. *Стих:*
Господь воцарися, да гневаются людие.

*Бытия чтение. [Глава и~и, ст. к~-л~г.]*

*Рече Господь:*
вопль содомский и гоморрский умножися ко мне, и греси их велицы зело. Сошед убо узрю, аще по воплю их грядущему ко мне, совершаются: аще же ни, да разумею. И обратившеся (л. те~и об.) оттуду мужие, приидоша в содом: авраам же еще бяше стояй пред\ Господем. И приближився авраам, рече: погубиши ли праведнаго с нечестивым, и будет праведник яко нечестивый; Аще будут пятьдесят праведницы во граде погубиши ли я; не пощадиши ли всего места пятидесяти ради праведных, аще будут в нем; Никакоже ты сотвориши по глаголу сему, еже убити праведника с нечестивым: и будет праведник яко нечестивый: никакоже. судяй всей земли, не сотвориши ли суда; Рече же Господь: аще будут в содомех пятьдесят праведницы во граде, оставлю весь град, и все место их ради. И отвещав авраам, рече: ныне начах глаголати ко Господу моему, аз же есмь земля и пепел: Аще же умалятся пятьдесят праведницы в четыредесять пять, погубиши ли четыредесяти пятих ради весь град; и рече: не погублю, аще обрящу тамо четыредесять пять. И приложи еще глаголати к нему, и рече: аще же обрящутся тамо четыредесять; и рече: не погублю ради четыредесяти. И рече: что Господи, аще возглаголю: аще же обрящется тамо тридесять; и рече: не погублю тридесятих ради. И рече: понеже имам глаголати ко Господу: аще же обрящутся тамо двадесять; и рече: не погублю, аще обрящутся тамо двадесять. И рече: что Господи: аще возглаголю еще единою; аще же обрящутся тамо десять; и рече: не погублю десятих ради. Отиде же Господь, яко преста глаголя ко аврааму: и авраам возвратися на место свое.

*Прокимен, псалом ч~ф, глас з~:*
Воскликните Господеви вся земля. *Стих:*
Работайте Господеви в веселии. (л. тз~и)

*Притчей чтение. [Глава з~и, ст. з~и-л~г. глава з~и, ст. а~-з~и].*

Приемляй наказание, во благих будет: храняй же обличения, умудрится. иже хранит своя пути, соблюдает свою душу: любяй же живот свой, щадит своя уста: Прежде сокрушения предваряет досаждение, прежде же падения, злопомышление. Лучше кроткодушен со смирением, нежели иже разделяет корысти с досадительми. Разумный в вещех, обретатель благих: надеяйся же на Господа, блажен. Премудрыя и разумныя злыми наричут: сладции же в словеси, множае услышани будут. Источник животен разум стяжавшым: наказание же безумных зло. Сердце премудраго уразумеет яже от своих ему уст, во устнах же носит разум. Сотове медовнии, словеса добрая: сладость же их исцеление души. Суть путие мнящиися прави быти мужу, обаче последняя их зрят во дно адово. Муж в трудех труждается себе, и изнуждает погибель свою: строптивый во своих устах носит погибель. Муж безумен копает себе злая, и во устнах своих сокровиществует огнь. Муж строптивый разсылает злая, и светильник льсти вжигает злым, и разлучает други. Муж законопреступен прельщает други, и отводит их в пути неблаги. утверждаяй очи свои, мыслит развращенная, грызый же устне свои, определяет вся злая: сей пещь есть злобы. Венец хвалы старость: на путех же правды обретается. Лучше муж долготерпелив паче крепкаго, [и муж разум имеяй паче земледельца великаго:] удержаваяй же гнев, паче вземлющаго град. В недра входят (л. тз~и об.) вся неправедным: от Господа же вся праведная. Лучше укрух хлеба с сластию в мире, нежели дом исполнен многих благих, и неправедных жертв с бранию. Раб смыслен обладает владыки безумными: в братиях же разделит [имение] на части. Якоже искушается в пещи сребро и злато: тако избранная сердца у Господа. Злый послушает языка законопреступных: праведный же не внимает устнам лживым. Ругаяйся убогому, раздражает сотворшаго его: радуяйся же о погибающем, не обезвинится: милуяй же помилован будет. Венец старых чада чад: похвала же чадом отцы их. верному весь мир богатство, неверному же ниже пенязь. Не приличны суть безумному устне верны, ниже праведному устне лживы. Мзда благодатей наказание употребляющым: и аможе аще обратится, успеет. Иже таит обиды, ищет любве: а иже ненавидит скрывати, разлучает други и домашния. Сокрушает прещение сердце мудраго: безумный же биемь не чувствует [ран]. Прекословия воздвижет всяк злый: Господь же ангела немилостна послет нань. Впадет попечение мужу смысленну: безумнии же размышляют злая. Не воздает злая за благая, не подвигнутся злая из\ дому его. Власть дает словесем начало правды: предводительствует же скудости пря и брань. Иже судит праведнаго неправедным и неправеднаго же праведным нечист и мерзок у Господа. Вскую бяше имение безумному, стяжати бо премудрости безсердый не может. иже высок творит свой дом, ищет сокрушения: остроптеваяй же учитися, впадет в злая. На всякое время друг (л. тз~и) да будет тебе, братия же в нуждах полезни да будут.

*И прочее последование преждеосвященных, в немже причащаемся и святых Христовых таинств.*

*На трапезе же ядим елей и вино пием, труда ради бденнаго.*

*В студитове же уставе повелевает сухо ясти всю тую неделю, паче иных, яко дние плача суть, а не праздника: в сих бо убо пети должно есть и аллилуиа. Во святыя же горы типице разсуждает, на святых мученк м~, на предтечевы главы обретение, и в среду крестопоклонную, и на великий канон, и на неседальное, ясти два варения с елеем, и испивати по две чаши вина. Сия же назнаменовахом любви вашей от обоих, да произволяяй спастися, благоугоднейшее пред\ богом избирает.*

[зри] *Подобает ведати, яко аще случится благовещение пресвятыя Богородицы в сей день, поется последование великаго канона прежде, с понедельника во вторник, сиречь в понедельник вечера. Праздник же бывает непреложный.*

*%[В пяток е~-я седмицы на утрени%],*

*троичны гласа. Таже кафисмы, г~и, д~и, е~и. По а~-м стихословии, глаголем седальны крестныя осмогласника, два, и с Богородичным. По в~-м же стихословии, глаголем настоящий седален,*

*Глас а~. Подобен:*
Гроб твой:

Простерл еси Христе длани на древе, исцеляя язву адамову, язвами твоими. темже молю тя: язвы моя исцели, яже наложи души моей льстец, и сподоби в молитве и посте, Cпасе, угодити тебе. *[Дважды.]*
(л. тз~и об.)

*Крестобогородичен. Подобен:*

Зрящи тя Христе, всенепорочная Мати, мертва на кресте простерта, вопияше: сыне мой, собезначальный отцу и духови, кое неизреченное смотрение твое сие, имже спасл еси пречистых рук твоих щедре, создание.

*По г~-м стихословии, седален, глас з~:*

*Подобен:*
упование мира:

Кресте, миру хранителю, демонов прогонителю, тя стяжавших во всем предстательство необоримое сподоби пощения прейти прочее, совестию чистою, исправляя душы нашя пред\ Христом, древо благословенное. *[Дважды.]*

*Крестобогородичен. Подобен:*

Чистая Дево и честная, ангелов славо, егда предстояла еси кресту сына и Бога твоего, не терпящи зрети поругания врагов, взывала еси болящи матерски: како терпиши, о человеколюбче, всех прещения; слава долготерпению твоему.

*Трипеснец господина иосифа. И стихословится песнь. Глас а~.*

*Песнь е~.*

*Ирмос:*
Просветивый сиянием пришествия твоего:

Прострый небо яко кожу, простерл еси длани на кресте Иисусе преблагий: темже молю тя, простерта мя вражиими искушении, ущедри.

уснул еси на кресте Иисусе преблагий, бодрость спасения нам подая лежащым Господи, в дольнейшей погибели: темже тя верою славим.

Страсти твоея видети день, сподоби рабы твоя провещенны сердца светлостию, и живоносное твое Cпасе воскресние, поющыя державу царствия твоего. (л. ти~и)

*Богородичен:*
Зрящи тя воздвижена на кресте всечистая восклицаше уязвляема утробою, и глаголаше: за милосердие Господи твоих щедрот, страдати претерпел еси, всем подаяй безстрастие.

*Иный, господина феодора.*
*Глас з~.*

*Ирмос: От*
нощи утренююща человеколюбче:

На кресте руце твои человеколюбче распростерл еси, и гвоздьми пригвоздиша, и ребра копием прободоша иудее, и терпиши вся Христе, да мы спасемся.

Древа снедию умре иногда адам, паки же обрете древом крестным жизнь, имже щедрот наслаждается пищи внутрь рая.

*Троичен:*
Едину естеством тя Троице воспеваю, безначальную, несозданную, начальственную, царственную, пресовершенную единицу, Бога, и свет, и жизнь, зиждителя миру.

*Богородичен:*
В преестественном твоем рождестве чистая, законы естества тобою разрешаются яве: ибо безсеменно раждаеши превечнаго Бога, от отца рожденнаго.

Слава тебе Боже наш, слава тебе.

Крест, копие, и гвоздия твоя почитаем Владыко: теми бо от тли нас избавил еси, твоею страстию Христе, обезсмертствовавшихся.

*Ирмос: От*
нощи утренююща, человеколюбче, просвети молюся, и настави и мене на повеления твоя, и научи мя Cпасе, творити волю твою.

*Песнь и~.*

*Ирмос:*
Чуда преестественнаго:

Притупил еси лукаваго Cпасе, жала, пригвожден гвоздьми на древе, терновным венцем одеялся (л. ти~и об.) еси укоризны, искореняя преступления терние. темже воспевающе тебе зовем: да благословит тварь вся Господа, и превозносит во вся веки.

Простерл еси на кресте Христе длани, человечество собирая к твоему познанию, и копием твоим ребром пробостися претерпел еси, источив нам источник спасения, воспевающым: да благословит тварь вся Господа, и превозносит во вся веки.

Струями благоутробия твоего Христе щедре, очисти мое сердце, греховным угрызением осквернившееся, и реки умиления источити сподоби мя Христе Иисусе, да зову тебе: да благословит тварь вся Господа, и превозносит во вся веки.

*Богородичен:*
Стамну тя божественную, манну имущую божества, познахом отроковице, ковчег и трапезу и свещник престол божий и палату, и мост, преводящий к божественной жизни, поющыя: да благословит тварь вся Господа, и превозносит во вся веки.

*Иный. Ирмос:*
отроков песнь:

Распинается Христос, и оживляемь аз пою со отроки: благословите дела господня Господа и превозносите его во веки.

Мир от тли распятием твоим избавивыйся, поет со отроки: благословите дела господня Господа и превозносите его во веки.

Благословим отца, и сына, и святаго духа, Господа.

*Троичен:*
Троице равнославимая, пресущная единице, отче, и сыне, и душе, спаси верою поющыя тя. (л. тф~и)

*Богородичен:*
Рождеству чистыя Богородицы покланяюся, поя со отроки: благословите дела господня Господа, и превозносите его во веки.

Слава тебе Боже наш, слава тебе.

Пою твой крест, имже спасл мя еси Христе, поя со отроки: благословите дела господня Господа, и превозносите его во веки.

*Ирмос:*
отроков песнь воспоим Христу, поюще с ними: да благословит вся тварь Господа, и превозносит во вся веки.

*Песнь ф~.*

*Ирмос:*
Образ чистаго:

Виде илиа Господа в тонце ветре, истончив первее плоть молитвами и постом: емуже поревновавши душе моя, отвержи сладости дебельства, яко да узриши желаемаго.

На древо вознес первее моисей змия Cпасе, воображаше твое воздвижение, еже на кресте преблагий: имже ядовитыя злобы змиевы, избавил еси вся языки покланяющыяся тебе.

Во гробе уныния лежа, отягчающий имея камень недоумения: присноживотнаго не разумея, Cпасе слова твоего, и страха твоего не чувствуя, ущедри мя и спаси твоею благостию, многомилостиве.

*Богородичен:*
Всех превышшая владычце, страстей мя злобы вышша покажи, славяща тя всеистинную Богородицу, и поюща рождество твое чистая, непостижением, богорадованная, почитаемое.

*Иный. Ирмос:*
Безсеменнаго зачатия:

Распинаешися, и спасаеши мя: умираеши, и оживляеши мя. о благоутробия, о человеколюбия твоего! (л. тф~и об.) кто виде, кто слыша, Владыку за раба приемлюща смерть поносную; но слава неизреченней благости твоей Господи.

Солнце яко виде тя распинаема, зайде: како бо сияло бы, укоризну видя зиждителя своего; яко и тварь вся преклоняема, распинателем вопияше молчащи: яко ты Бог еси всех, аще и плотию страстен.

*Троичен:*
Единаго единородителю, единороднаго сына отче: и едине единаго свете, света сияние: и единый едине единаго Бога, святый душе, Господа Господь, воистинну сый: о Троице единице святая, спаси мя богословяща тя.

*Богородичен:*
Чудо рождества твоего удивляет мя всенепорочная, како зачинаеши безсеменно необ\ъименнаго; рцы, како девствуеши, рождши яко Мати; еже паче естества верою приемь, рожденному поклонися: елика хощет бо, и может.

Слава тебе Боже наш, слава тебе.

Нас ради под\ъят твой кийждо уд страсть: ударение, глава: ланиты, заушение: руце, пригвождение, и ребра копие: изряднее же крест. но слава неизреченному благоутробию твоему Cпасе наш.

*Ирмос:*
Безсеменнаго зачатия рождество несказанное, матере безмужныя нетленен плод: божие бо рождение обновляет естества. темже тя вси роди яко богоневестную матерь, православно величаем.

*Светилен гласа.*

*На стиховне, самогласен, дважды. Глас и~:*

С разбойники на кресте пригвоздивыйся Христе Боже, и язвою твоею человеческое естество исцеливый, не презри мене, в мысленныя путедержатели, и в разбойники безплотныя впадшаго, и добродетели от них совлеченнаго, и люте уязвеннаго, ни от (л. т~к) единаго же от преподобных исцелитися возмогшаго: исполу бо мертв есмь, кратчайший имея жизни останок, на тя имеяй едину надежду, мертвым живот подающаго: но обвяжи ми струпы, твою искапав мне благость, едине человеколюбче.

*Мученчен:*
Что вы наречем святии; херувимы ли; яко на вас почил есть Христос. серафимы ли; яко непрестанно прослависте его. ангелы ли; тела бо отвратистеся. силы ли; действуете бо чудесы. многая ваша имена, и большая дарования, молите спастися душам нашым.

*Слава, и ныне, крестобогородичен, глас тойже*

*Подобен: О*
преславнаго чудесе!

О преславнаго чудесе! о таинства новаго! о ужаснаго начинания! Дева глаголаше, на кресте тя яко виде, посреде двою разбойнику обешена, егоже неболезненно ужасно породи, плакаше глаголющи: увы мне чадо любезнейшее, како тя лютый народ и неблагодарный ко кресту пригвозди;

*На а~-м часе, кафисмы несть. На г~-м часе, кафисма ф~и.*

*На з~-м часе, к~. На з~-м же часе: тропарь пророчества, глас и~:*

Препетый еси Христе Боже наш, поколебаяй землю, за еже обратити и спасти живущыя на ней: и паки утверждаяй ю за свою благость и неизреченное благоутробие, молитвами Богородицы помилуй нас.

*Прокимен, псалом р~, глас д~:*
Милость и суд воспою тебе Господи. *Стих:*
Пою и разумею в пути непорочне. (л. т~к)

*Пророчества исаиина чтение. [Глава м~е, ст. а~и-з~].*

Тако глаголет Господь Бог, святый Исраилев, сотворивый грядущая: вопросите мене о сынех моих, и о дщерех моих, и о делех руку моею заповедите мне. Аз сотворих землю и человека на ней, аз рукою моею утвердих небо, аз всем звездам заповедах. Аз возставих его с правдою царя, и вси путие его правы. сей созиждет град мой, и пленение людей моих возвратит, не по мзде, ни по даром, рече Господь саваоф. Тако глаголет Господь саваоф: утрудися египет, и купли ефиопския, и саваимстии мужи высоцыи к тебе прейдут, и тебе будут раби, и в след тебе пойдут связани узами ручными, и прейдут к тебе, и поклонятся тебе, и в тебе помолятся, яко в тебе Бог есть, и рекут: несть Бога разве тебе. Ты бо еси Бог, и не ведехом, Бог Исраилев Спас. Постыдятся и посрамятся вси противящиися ему, и пойдут в студе: обновляйтеся ко мне острови. Ии~ль спасается от Господа спасением вечным: не постыдятся, ни посрамятся даже до века ктому.

*Прокимен, псалом р~а, глас д~:*
Господи услыши молитву мою, и вопль мой к тебе да приидет. *Стих:*
Не отврати лица твоего от мене.

*На ф~-м часе кафисмы несть.*
(л. тк~а)

*%[В пяток вечера%],*

*стихословим кафисму и~и. По обычном же стихословии, на*
Господи воззвах, *поставим стихов и~, и поем самогласен, глас з~, дважды:*

Яко от иерусалима твоих божественных заповедей исходя, и к страстем иерихонским достиг, славою безчестия житейских попечений привлечен, в разбойническия впадох помыслы, сыноположения благодати ризы от них совлекохся, и ранами яко бездушен лежу. священник же пришед язву видев не внят: и левит, и той возгнушався мимо иде. ты же Господи, от Девы неизреченно воплощься, излиянием от спасительнаго ребра твоего, вольне излиявшияся крове и воды, якоже елей искапав Христе Боже, струпы язв моих мягкостию стягни, и к небесному совокупи лику, яко милосерд.

*Мученичен:*
Мученцы твои Господи, не отвергошася тебе, ни отступиша от заповедей твоих: тех молитвами помилуй нас.

*Таже поем стихиры подобны, пресвятыя Богородицы г~, творяще я з~, глас з~.*

*Подобен:*
Всю отложивше:

Совет превечный открывая тебе отроковице, гавриил предста, тебе лобзая и вещая: радуйся, земле ненасеянная. радуйся, купино неопалимая. радуйся, глубино неудобозримая. радуйся, мосте к небесем преводяй, и лествице высокая, юже иаков виде. радуйся, божественная ручко манны. радуйся, разрешение клятвы. радуйся, адамово воззвание, с тобою Господь. (л. тк~а об.)

Являеши ми ся яко человек, глаголет нетленная отроковица ко архистратигу: и како вещаеши глаголы паче человека; со мною бо рекл еси Богу быти, и вселитися во утробу мою. и како буду, глаголи ми, село пространное, и место священия, херувимы превосходящаго; да не прельстиши мене лестию, не познах бо сласти, браку есмь непричастна: како убо отроча рожду;

Бог идеже хощет, побеждается естества чин, глаголет безплотный: и яже паче человека содеваются, моим веруй истинным глаголом, всесвятая пренепорочная. она же возопи: буди мне ныне по глаголу твоему, и рожду безплотнаго, плоть от мене заимствовавшаго, яко да возведет человека, яко един силен, в первое достояние, с растворением.

Слава, и ныне, глас в~: Еже от века таинство открывается днесь, и сын божий, сын человечь бывает: да хуждшее восприим, подаст ми лучшее. солгася древле адам, и Бог вожделев [быти], не бысть, человек бывает Бог, да Бога адама соделает. да веселится тварь, да ликовствует естество, яко архангел Деве со страхом предстоит, и еже радуйся, приносит печали сопротивное. за милосердие милости вочеловечивыйся Боже наш, слава тебе.

*Аще ли не совершается последование преждесвященных, поем стихиры Богородицы на и~. На стиховне самогласен дне, дважды, и мученичен. Слава, и ныне:*
Языка егоже не ведяше: *писан на хвалитех в субботу. Вход.*
Свете тихий:

*Прокимен, псалом р~в, глас д~:*
Щедр и милостив Господь, долготерпелив и многомилостив. *Стихъ*
Благослови душе моя Господа, и вся внутренняя моя, имя святое его. (л. тк~в)

*Бытия чтение. [Глава к~в, ст. а~-и~и.]*

Бысть по глаголех сих, Бог искушаше авраама, и рече ему: аврааме, аврааме. и рече: се аз. И рече: пойми сына твоего возлюбленнаго, егоже возлюбил еси, исаака, и иди на землю высоку, и вознеси его тамо во всесожжение, на едину от гор, ихже ти рех. Востав же авраам утро, оседла осля свое. поят же с собою два отрочища, и исаака сына своего, и растнив дрова во всесожжение, востав иде, и прииде на место, еже рече ему Бог, в третий день. И воззрев авраам очима своима, виде место издалече. И рече авраам отроком своим: сядите зде со ослятем: аз же и детищ пойдем до онде, и поклонившеся, возвратимся к вам. Взя же авраам дрова всесожжения, и возложи на исаака сына своего: взя же в руки и огнь, и нож, и идоста оба вкупе. Рече же исаак ко аврааму отцу своему: отче. он же рече: что есть чадо; рече же: се огнь и дрова, где есть овча еже во всесожжение; Рече же авраам: Бог узрит себе овча во всесожжение чадо. шедше же оба вкупе, Приидоста на место, еже рече ему Бог: и созда тамо авраам жертвенник, и возложи дрова: и связав исаака сына своего, возложи его на жертвенник верху дров. И простре авраам руку свою, взяти нож заклати сына своего. И воззва и ангел господень с небесе, и рече: аврааме, аврааме. он же рече: се аз. И рече: да не возложиши руки твоея на отрочища, ниже да сотвориши ему что: ныне бо познах, яко боишися ты Бога, и не пощадел еси сына твоего возлюбленнаго мене ради. И воззрев (л. тк~в об.) авраам очима своима виде, и се овен един держимый рогама в саде савек: и иде авраам, и взя овна, и вознесе его во всесожжение вместо исаака сына своего. И нарече авраам имя месту тому, Господь виде: да рекут днесь, на горе Господь явися. И воззва ангел господень авраама вторицею с небесе, Глаголя: мною самем кляхся, глаголет Господь, егоже ради сотворил еси глагол сей, и не пощадел еси сына твоего возлюбленнаго мене ради. Воистинну благословя благословлю тя, и умножая умножу семя твое, яко звезды небесныя, и яко песок вскрай моря, и наследит семя твое грады супостатов. И благословятся о семени твоем вси языцы земнии, занеже послушал еси гласа моего.

*Прокимен, псалом р~г, глас д~:*
Яко возвеличишася дела твоя Господи, вся премудростию сотворил еси. *Стих:*
Благослови душе моя Господа, Господи Боже мой, возвеличился еси зело.

*Притчей чтение. [Глава з~и, ст. з~и-к~и: глава и~и, ст. а~-е~.]*

Братия в нуждах полезни да будут: сего бо ради раждаются. Муж безумен плещет и радуется себе, якоже поручаяйся испоручит друга своего, на своих же устнах огнь сокровищствует. Грехолюбец радуется сваром: а жестокосердый не усрящет благих. Муж удобопреложный языком, впадет в злая: сердце же безумнаго болезнь стяжавшему е: Не веселится отец о сыне ненаказаннем: сын же мудр веселит матерь свою. Сердце веселящееся благоиметися творит: мужу же печальну засышут кости. Приемлющему дары неправедно в недра не пред\ъуспевают путие: (л. тк~г) нечестивый же уклоняет пути правды. Лице разумно мужа премудра, очи же безумнаго на концах земли. Гнев отцу сын безумен, и болезнь рождшей его. Тщеты творити мужу праведну не добро: ниже преподобно наветовати властем праведным. Иже щадит глагол произнести жесток, разумен: долготерпеливый же муж премудр, лучше ищущаго науки. Несмысленному вопросившу о мудрости, мудрость вменится: нема же кто себе творит, возмнится разумен быти. Вины ищет муж хотя отлучитися от другов, на всякое же время поносимь будет. Не требует премудрости муж скудоумен, зане паче водится безумием. Егда приидет нечестивый во глубину зол, нерадит: находит же ему безчестие и поношение. Вода глубока слово в сердце мужа: река же изскачущая и источник жизни. Чудитися лицу нечестиваго не добро, ниже преподобно уклоняти праведное на суде.

*И прочее последование преждесвященных. На трапезе пием вино, труда ради бденнаго хотящаго быти.*

*Повечерие же малое, и полунощницу, поем в келлиах.*

*Канон мертвен гласа поем во гробнице.*

