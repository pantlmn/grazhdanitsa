<::лат> OCR:

<::рус> Библиотека святоотеческой литературы

<::лат> http://orthlиb.rу

<::слав>

(л. сп~ф)

*Трипеснцы, творение иосифово.*

*Ведати подобает, яко сия трипеснцы в прежних печатных триодех печатаны на литургиахь пети, у грековь же на повечериах глаголются с Богородичным каноном: на литургиахь же поют от канона праздника, на кийждо день по единой песни, сице: В неделю, г~ и з~ песнь: в понедельник а~: во вторник д~: в среду е~: в четверток з~: в пяток и~: в субботу ф~: Сего ради последующе греческому преводу, от негоже и сей пентикостарий преведеся и исправися, на ряду сия трипеснцы не положихом, за еже не порушитися греческому преводу же и чину, положихом же в конец книги сея, пети их с Богородичным каноном на повечерии. Идеже аще будет трипеснец, Богородице песни канона оставляются, на литургиахь же от канона праздника, якоже на ряду указано есть.*

*В понедельник вторыя недели по пасце трипеснец, егоже краегранесие:*
Воспоет же тя иосиф. *Глас а~.*

*Песнь а~.*

*Ирмос:*
Твоя победительная десница, боголепно в крепости прославися: та бо безсмертне, яко всемогущая, противныя сотре, Исраильтяном путь глубины новосоделавшая.

[А] Воспоим Богу яко победителю, низложившему смертию смерть, и воскресившему с собою род человеческий, и нетлением пребогатно почетшему.

[Д] Связан быв, смертныя узы яко силен крепостию растерзал еси: разрешив же человеки от тли, (л. сп~ф об.) из\ ада воскресил еси воспевающыя державу твою, многомилостиве.

*Слава:*

[Е] Благоутробне Христе, мене ради даже до ада бывый волею, лежаща мя в гробе греховном, и в рове преступлений, твоим присещением воскресив помилуй.

*И ныне, Богородичен:*

[И] Видевши Христа от мертвых, богородительнице, плотию воставша, радовалася еси: испроси же и мне радостотворный плачь ныне даровати, яко да обрящу тогда чистая, божественное утешение.

*Песнь и~.*

*Ирмос:*
В пещи отроцы Исраилевы, якоже в горниле, добротою благочестия чистее злата блещахуся, глаголюще: благословите вся дела господня Господа, пойте и превозносите во вся веки.

[Д] Крестом твоим разрешил еси клятву, положився во гробе, и адово мрачное Христе мой Иисусе, низложив царство, и воскрес, всю тварь с собою воскресил еси: темже тя поем во вся веки.

[Е] Возшедшу ти на крест солнце угасе, во ад же сошедшу ти человеколюбче, свет возсия душам во тме сущым, и погребеным под\ горькою смертью. темже тя поем во вся веки.

*Слава:*

[С] Связана мя пленицами греховными, разреши Христе, и осияй ми покаяния божественную светлость Cпасе, от (л. с~ч) тмы вечныя избавлей человеки, твоим страшным востанием, еже воспеваем во вся веки.

*И ныне, Богородичен:*

[Е] На руку носящая Христа, из\ тебе воплощенна Дево, того моли прияти ныне и мене, безпутием всяцем жития, и согрешеньми безчисленными заблуждшаго, сретающу ми нраву леностному всегда.

*Песнь ф~.*

*Ирмос:*
Образ чистаго рождества твоего огнепалимая купина показа неопальная, и ныне на нас напастей свирепеющую угасити, молимся, пещь: да тя Богородице непрестанно величаем.

[И] Видя солнце распинаема омрачися, посреде разбойнику тя слове, солнца незаходимаго: горы, холми, земля и море уклонишася: ад вострепета, юзники разрешая, яже держаше, воспевающыя тя.

[О] Явился еси якоже великое солнце, под\ землю зашед, возсиял же еси незаходимое светило от мертвых, озарив преславно земныя концы: темже тя животодавче непрестанно величаем.

[С] Спасе Иисусе, твоею смертию смерть разоривый, воскресивый же вся тамо держимыя, воскреси и мене, в рове преисподнем страстей смертоносных и грехов суща, зову ти человеколюбче.

*Слава:*

[И] Приидоша мироносицы плачуще на гроб рано, и не обретше тя, видеша в белых ризах (л. с~ч об.) председяща ангела, и вопиюща: воста Господь, спешите возвестити востание учеником его.

*И ныне, Богородичен:*

[Ф] Дивится вся тварь владычце, еже паче ума таинству рождества твоего: раждаеши бо Бога еммануила, бывша нас ради человека всенепорочная, и разрушившаго смерти мучительства крестом своим.

*Во вторник вторыя недели по пасце.*

*Трипеснец, егоже краегранесие:*
Воспою Богу иосиф. *Глас а~.*

*Песнь в~.*

*Ирмос:*
Видите видите, яко Бог аз есмь, порабощеныя люди Исраилевы моисею народоводити в пустыни повелевый, и спасый яко силен властию моею.

[пс] Поим днесь, Господеви, восклицающе распеншемуся нас ради, и низложившему злоначальнаго врага, и положшемуся во гробе и оживившему мертвыя воскресением своим.

[А] Свят Господь, из\ мертвых тридневно воскресый яко силен, ученком явлейся боголепно, и радости неизглаголанныя сих исполнивый душы, скорби исполненныя прежде.

*Слава:*

[Л] Слове собезначальне, отцу безначальну сопрестольне, распныйся и вменивыйся в мертвых, и воскресый яко (л. сч~а) силен, мою душу оживотвори умерщвленую преступленьми.

*И ныне, Богородичен:*

[О] О чудес твоих! о страшнаго слышания! раждаеши бо плотию Бога, разоршаго смертныя узы, и от тли человеки изменшаго, чистая богоблагодатная.

*Песнь и~.*

*Ирмос:*
Егоже ужасаются ангели, и вся воинства, яко творца и Господа, пойте священницы, прославите отроцы, благословите людие, и превозносите во вся веки.

[Ф] Рыдает вся тварь о твоей страсти блаже, солнце померче, тебе зашедшу на кресте, и во тме седящии великий свет видеша, поюще тя щедро.

[Е] Вострепета ад, тя видев с душею к нему идуща Христе всецарю, и яже от века мертвыя издаваше, воспевающыя твое человеколюбие.

*Слава:*

[О] Явился еси Христе, от гроба востав, принесшым ароматы божественным женам, и сих рыдание претворил еси, утешение всех сый во веки.

*И ныне, Богородичен:*

[И] Видевши, егоже родила еси Бога, из\ мертвых воставша, радости явилася еси исполнена Дево Марие: того убо моли чистая, всякую печаль нашего сердца до конца потребити.

*Песнь ф~.*

*Ирмос:*
Светоносный облак, воньже всех Владыка, яко дождь с небесе на руно сниде и воплотися нас (л. сч~а об.) ради, быв человек, безначальный: величаем вси яко матерь Бога нашего чистую.

[О] Яко виде тя на древе волею распята, благоразумный разбойник, помяни мя, вопияше, егда приидеши Иисусе во царствии твоем: и бысть раеви житель, верою единою оправдався.

[С] Тя Cпасе видев в мертвых ад умертвися, и издаваше мертвецы, яже пожре древле, славословящыя Христе твою неизглаголанную силу, и многое благосердие, имже спасл еси нас всецарю.

*Слава:*

[И] Приидоша носящыя мира на гроб жены, и видевше тя Христе воставша из\ гроба, радости исполнишася многия, и апостолом твоим возвестиша, яко воскресл и явился еси, совозставль мир весь с собою.

*И ныне, Богородичен:*

[Ф] Свет невечерний, просиявший из\ мертвых видевши чистая, и радости исполнившися многия, радовалася еси с пресвятыми ученки, с нимиже и нам испроси прощение безмерных прегрешений, Богородице заступнице верных.

*В среду вторыя недели по пасце.*

*Трипеснец, егоже краегранесие:*
Хвалю Бога, иосиф. *Глас а~.*

*Песнь г~.*

*Ирмос:*
Прежде век от отца рожденному нетленно сыну, и в последняя от Девы воплощенному безсеменно, Христу Богу возопиим: вознесый рог наш, свят еси Господи. (л. сч~в)

[А] Святе святых, освятити мир хотя, волею на древо крестное вознеслся, и заклался еси яко агнец, и кровию благодательною обновляеши нас песнословящих тя.

[И] Крепость отятся вражия, пленена бысть смерть, обезсмертися человеческое истлевшее существо, Христе Иисусе умертвившуся тебе, и обновися мир вопия: свят еси Господи.

*Слава:*

[И] Ныне не удивляйтеся, женам вопияше ангел, идите же паче усердно, учеником скорбящым радости глаголы возвещающе, яко воста Христос живот всех и воскресние.

*И ныне, Богородичен:*

[О] Явилася еси ты Дево чистая вышши ангел, Бога воплощши распеншагося, и погребена, и мертвым нетление источившаго: егоже моли спасти нас песнословящих тя.

*Песнь и~.*

*Ирмос:*
Чуда преестественнаго росодательная из\ъобрази пещь образ: не бо яже прият палит юныя, яко ниже огнь божества Девы, в нюже вниде утробу. тем воспевающе воспоем: да благословит тварь вся Господа, и превозносит во вся веки.

[Ф] Смерть волею приял еси, возвышаемь плотию на древо, и зря тя солнце угасе, и церковная завеса раздрася всесильне. темже воспевающе тя зовем: да благословит тварь вся Господа, и превозносит его во веки. (л. сч~в об.)

[Е] Видеша тя незаходимое сияние древле седящии в сени смертней, в нихже тебе Господи сошедшу с душею, и уз вечных разрешишася, вельми поюще тя, и глаголюще: да благословит тварь вся Господа, и превозносит его во веки.

*Слава:*

[О] утро ко гробу пришедше жены, блистающася ангела видеша, и глаголюща: воскресе избавитель, что живаго с мертвыми еще помышляете; исполншеся радости возопийте: да благословит тварь вся Господа, и превозносит его во веки.

*И ныне, Богородичен:*

[Н] умерщвление аду содела сын твой чистая, якоже прежде рече из\ мертвых востав, егоже моли тлетворнаго греха избавитися и муки, всем верою взывающым: да благословит тварь вся Господа, и превозносит его во веки.

*Песнь ф~.*

*Ирмос:*
Таинство странное вижу и преславное: небо, вертеп: престол херувимский, Деву: ясли, вместилище, в нихже возлеже невместимый Христос Бог, егоже воспевающе величаем.

[И] Исцеляя первозданнаго болезни, поболел еси висимь Cпасе волею на древе: положив же ся в рове преисподнем, воскресил еси мертвыя, яже смерть возможе первее поглотити.

[О] Яко виде тя древле лик апостольский воскресша Господи, страхом же и радостию покланяшеся, к нимже (л. сч~г) возопил еси: се сбытие глаголом моим, не скорбите вы, но радуйтеся.

[С] Плащаницею тя Cпасе обвив, положи иосиф праведный любовию в новем гробе: врата же адова яве и вереи сокрушь, воздвигл еси мертвыя, яже смерть возможе прежде поглотити.

*Слава:*

[И] Радовахуся мироносицы слышавше Христово востание темже апостолом вопияху: текше спешно, се уже не скорбите, но радуйтеся вы: воста бо из\ мертвых всех Господь.

*И ныне, Богородичен:*

[Ф] Светящася всего в доброте без\ сосуждения, яко жениха Христа видевши отроковице, из\ гробнаго чертога плотию произшедша, радости исполнилася еси, егоже моли нас избавити тли и мучения.

*В четверток вторыя недели по пасце.*

*Трипеснец, егоже краегранесие:*
Пение иосифово. *Глас а~.*

*Песнь д~.*

*Ирмос:*
На божественней стражи богоглаголивый аввакум да станет с нами, и покажет светоносна ангела, ясно глаголюща: днесь спасение миру, яко воскресе Христос, яко всесилен.

[В] О нас смиренных веден был еси на смерть Христе, всех животе, и пленив адова царствия, души яко (л. сч~г об.) овцы исхитил еси, с собою воскресив, яко царь державный и всесильный.

[М] С мертвыми что жизнь ищете, явлейся женам, блистаяйся на гробе ангел рече: воста, приидите видите лежащя погребальная едина, и его учеником возвестити потщитеся.

*Слава:*

[Н] Мертв ад быв сошествием Христовым, всех мертвых отдаяше всяко пленяемь, и до конца испраздняемо сего чрево всеядное, всесильною волею Бога всех царя.

*И ныне, Богородичен:*

[О] Яко в краснейший храм, вселися в тя чистая Дево, Иисус всех царь: снитием адово жилище мрачное упраздни, и воскресе, совоскресив человеки, яко всесилен.

*Песнь и~.*

*Ирмос:*
Сей нареченный и святый день, един суббот царь и Господь, праздников праздник, и торжество есть торжеств, воньже благословим Христа в веки.

[Д] Слава Христу врага низложившему, и пленившему ада, еже к нему снитием, и яже возможе поглотити, оживившему мертвыя, песнословящыя его во веки.

[И] Се женам мироносицам вопияше, явлейся ангел блистаяйся: место, в немже положися, видевше убо смерть и ад пленившаго силою своею, не ктому в мертвых жизни ищите.

*Слава:*

[А] Ад огорчися, доле срет тя слове, не могий (л. сч~д) тебе приближитися, и яже поглоти мертвыя, скоро отдаяше повелением твоим, песнословящыя согласно державу твою.

*И ныне, Богородичен:*

Видела еси из\ мертвых воставша Дево, егоже плотию неизреченно родила еси слова, и радости душу исполнила еси, его снитие песнословящи чистая, во вся веки.

*Песнь ф~.*

*Ирмос:*
Светися, светися новый иерусалиме, слава бо господня на тебе возсия: ликуй ныне и веселися сионе. ты же чистая красуйся Богородице, о востании рождества твоего.

[О] Часов же и дней содетель сый избавителю, в день и час шестый, поносно хотя претерпел еси распятие щедре, яко да наша утолиши поношения, и примириши нас отцу.

[С] Стеня ад усрет тя избавителю, и яже имеяше юзники со скоростию отреши, божественными гласы воспевающыя твою слове, еже паче ума силу и страшное снизхождение.

*Слава:*

[И] Приидоша с миром жены, утру глубоку со тщанием, еже помазати тело пречистое, и к ним безплотный рече: начальник живота воста радости божественныя исполнитися.

*И ныне, Богородичен:*

[Ф] Свет родившая, возсиявший седящым во тме и сени смертней, яко видела еси пренепорочная, возсиявша из\ мертвых, с женами всеми мироносицами, славословясте его ликующе. (л. сч~д об.)

*В пяток вторыя недели по пасце.*

*Трипеснец, егоже краегранесие:*
Слава Богу, аминь. *Глас а~.*

*Песнь е~.*

*Ирмос:*
Светлый нам возсияй свет присносущный, утренюющым о судьбах заповедей твоих; Владыко человеколюбче Христе Боже наш.

[Д] Собор еврейский тебе долготерпеливаго слове распят: сонм же безчисленный языков всех твоим распятием спасл еси, человеколюбче Христе Боже наш.

[О] Не поколебал еси камене знамения, воскресением твоим, якоже ни отверзл еси в рождестве твоем, девства ключей рождшия тя, Христе Боже наш.

*Слава:*

[Кс] Странным образом видевше, божественно блистающася безплотнаго, жены ужасни бывше, слышаху: не плачите, воскресе Господь.

*И ныне, Богородичен:*

[А] Свята Господа сил пречистая родила еси, истощившаго адова царствия, и воскресша, и совоскресившаго человеческое смешение.

*Песнь и~.*

*Ирмос:*
Песнословцы в пещи спасшаго дети, и громопламенную преложшаго на росу, Христа Бога пойте, и превозносите во вся веки.

[Т] Волею распеншагося, и положшагося во гробе, и упразднившаго смерти державу, Христа Бога пойте, и превозносите его во веки. (л. сч~е)

[О] Явился еси первее женам востав из\ гроба, и благовестницы послав их апостолом Христе: темже тя хвалословим во вся веки.

[Ф] Разрушив щедре крепостию смерти силу, и адова царствия, яко сый царь истощил еси: темже тя хвалословим во вся веки.

*Слава:*

[Е] Рекл еси ученком востав, во всем мире проповедати потщитеся мою силу, из\ъимающе тму многобожия светом истинным.

*И ныне, Богородичен:*

[О] Яко небес вышшая, и херувимов лучшая, честнейшая же всесвятая Дево твари всея, молися о верою присно тя славящих.

*Песнь ф~.*

*Ирмос:*
Живоприемный источник приснотекущий, светоносный светильник благодати, храм одушевленный, сень пречистую, небесе и земли пространнейшую, Богородицу вернии величаем.

[А] Радуется земля вся днесь, и веселие облацы да кропят: на древе бо Господь славы распныйся воста, тли смертныя нас свободив, и нетлением просветив, яко благоутробен.

[М] Миро иногда носящым со слезами, священным женам отвещаваше ангел, блистаяйся светло на гробе: с мертвыми живаго почто ищете; сей воскресе, просветив всяческая. (л. сч~е об.)

*Слава:*

[И] Светозарное Бога нашего востание, паче солнечных зарей освещающее духом верныя, во веки вся просвещает, и наставляет ко спасению: еже чистою мыслию празднуем.

*И ныне, Богородичен:*

[Н] умерщвленных нас грехопаденьми, живот вечный родившая Богородице оживи, и творити поспеши, к животу истинному наставляющи: яко да верою тя присно ублажаем.

*В субботу вторыя недели по пасце*

*четверопеснец, егоже краегранесие се:*
Первое пою пение. *Глас а~.*

*Песнь з~.*

*Ирмос:*
Обыде нас последняя бездна, несть избавляяй, вменихомся яко овцы заколения, спаси люди твоя Боже наш: ты бо крепость немощствующих, и исправление.

[П] Пригвоздиша тя на кресте беззаконнии евреи долготерпеливаго: ихже дерзость солнце зря и луна, абие свет скрыша, и мертвии воставше, тя Христе воспеваху.

[Р] Да точат горы сладость днесь, и людие да радуются: воскресе бо тридневно Христос, разрешь смертныя болезни. темже тому вернии согласно вси хвалу принесем. (л. сч~з)

*Слава:*

[О] Яко утреневаша Христе, на гроб твой жены богомудрыя, видеша ангела возвещающа им твое светоносное воскресение, и возгласи: миро живому что ныне приношаете;

*И ныне, Богородичен:*

[Т] Ложесна твоя, чистая, не вредив родися, якоже благоволи, не разрешь печати гроба, и воскресе якоже восхоте: вся бо благая творит, яко животодавец и всесилен.

*Песнь з~.*

*Ирмос:*
Тебе умную Богородице пещь, разсмотряем вернии: якоже бо отроки спасе три превозносимый, мир обнови во чреве твоем всецел, хвальный отцев Бог, и препрославлен.

[О] Распныйся Владыко со двема разбойникома, и оцта напоен быв, и заушение под\ъем нас ради долготерпеливе, волею вся претерпел, и воскресл еси тридневно, прехвальный отцев Бог, и препрославлен.

[Н] Мертволепно иосиф снем от древа, и погребению предав любезно, тело твое пречистое любовию облобызаше, и радуяся вопияше ти: прехвальный отец наших Боже, благословен еси.

*Слава:*

[М] С мертвыми живаго что ищете, глаголаше явлейся ангел плачущымся женам. что миро приношаете; но шедше ученком его рцыте: умертвивыйся воста Христос, не ктому крыйтеся. (л. сч~з об.)

*И ныне, Богородичен:*

[Е] В женах едина благодатная, подателя бо радости архангеловым гласом радостно родила еси. темже тя чтим, и сыну твоему зовем: прехвальный отец наших Боже, благословен еси.

*Песнь и~.*

*Ирмос:*
В пещи отроцы Исраилевы, якоже в горниле добротою благочестия, чистее злата блещахуся, глаголюще: благословите вся дела господня Господа, пойте и превозносите во вся веки.

[Л] Людие тя прежде непокоривии евреи емлют, и завистию возносят на крест неистовно, не хотяще пети тебе: благословите вся дела господня Господа, пойте и превозносите его во веки.

[П] Облобызаше любовию иосиф, тело испросив, и во гробе полагает яко мертвое: тойже сокрушил есть смерти вся ключи, вереи же и врата, и тридневно воскресл есть.

*Слава:*

[О] Яко сый миро мысленное, зело рано прииде помазати тело твое женский лик, и обретоша ангела вопиюща к ним: вся дела господня Господа пойте, и превозносите его во веки.

*И ныне, Богородичен:*

[М] Непреложна родила еси сына божественнаго существа, Марие благословенная, аще и явися нас ради плотию, якоже благоизволи, емуже вопием: вся дела господня Господа пойте, и превозносите его во веки. (л. сч~з)

*Песнь ф~.*

*Ирмос:*
Образ чистаго рождества твоего, огнепалимая купина показа неопальная, и ныне на нас напастей свирепеющую угасити молимся пещь, да тя Богородице непрестанно величаем.

[Е] Стал еси Владыко на древе крестнем, и вся языки к разуму привлекл еси Господи, и рай отверзл еси, егоже затвориша прежде праотцы вкушением древа: темже тя вси величаем.

[Л] В рове яко смертна положиша тя, жизни подателя и строителя, и гробная Христе вся благообразный иосиф и никодим, и женский собор с ними опрятав, жалостно рыдающе, боголепно тя величаху.

*Слава:*

[О] Весь просвещение и желание, весь Cпасе мой утешение и утверждение всем был еси, благочестно празднующым святое и тридневное востание твое, едине щедре: егоже ради тя вси величаем.

*И ныне, Богородичен:*

[С] Плоть от твоих всенепорочная ложесн, волею восприят всесовершенный, разумную поистинне и одушевленную, и посаждается отеческим наследием пречистая в небесных, отонудуже и паки приидет. (л. сч~з об.)

*В понедельник третия недели по пасце*

*трипеснец, егоже краегранесие:*
Поет сия иосиф. *Глас в~.*

*Песнь а~.*

*Ирмос:*
Грядите людие, поим песнь Христу Богу, раздельшему море, и наставльшему люди, яже изведе из\ работы египетския, яко прославися.

[А] Повешен на кресте волею Христе, твердая царствия адова разрушил еси, и вечныя узники извел еси мужеством: слава державе твоей.

[Д] Приидите, рече мироносицам ангел, видевше место, идеже лежаше всех Господь, сего воскресение другом его проповедите.

*Слава:*

[Е] В новом древле гробе тебе положи иосиф праведный, новосоделавшаго человеческое истлевшее естество, животодавче воскреснием твоим.

*И ныне, Богородичен:*

[И] Видела еси богоблагодатная, Христа из\ мертвых возсиявша, правды солнце: егоже моли, всех просветити сердца воспевающих тя.

*Песнь и~.*

*Ирмос:*
В пещь огненную ко отроком еврейским снизшедшаго, и пламень в росу преложшаго Бога, пойте дела яко Господа, и превозносите во вся веки.

[Т] Воздвиженаго на крест, и погребенаго плотию хотением, и сокрушившаго врата железная, и вереи адовы, прославим Господа воставшаго тридневно во славе. (л. сч~и)

[А] Да радуется небо, да веселится и земля с человеки, Христос воскресе, и своим учеником явися, имже соводворяяся, сих веселия исполни сердца.

[Д] Слезящым женам радость провозглашает жизнодавец, прикоснувшымся его священным ногам, ихже шума древле убояся прамати ева внутрь рая.

*Слава:*

[Е] Единаго Бога славословим впостасьми треми, единем же естеством, отца, и слова, и духа божественна, права, зовуще: пойте Господа, и превозносите его во веки.

*И ныне, Богородичен:*

[И] Священными гласы матерь божию песнословим, яко вышних чинов святейшую яве, и божественный мост преводяй к премирным ликостоянием человеки.

*Песнь ф~.*

*Ирмос: От*
Бога Бога слова, неизреченною мудростию, пришедшаго обновити адама, ядию в тление падшаго люте: от святыя Девы неизреченно воплотившагося нас ради, вернии единомудренно песньми величаем.

[О] О еврейскаго неистовства! како на древе без\ правды осуждают умрети Христа, праведна единаго суща, и мертвым иже во аде, вдыхающа жизнь богоначально; егоже божественное воскресение согласно воспоим.

[С] Печатем надлежащым, воскресл еси от гроба всех воскресение Христе, и учеником явился еси недоведомым сих учя, и идите, вопия, в мир проповедающе славу мою. (л. сч~и об.)

*Слава:*

[Н] Востания сей всесвятый день, утешение сый душ, и веселие радостное, верных созывает божественно праздновати и вопити: отче и сыне и божественный душе, слава тебе.

*И ныне, Богородичен:*

[Ф] Светородительнице Дево, светом сим божественным озари нашя мысли и сердца, молитвами твоими страстей мглу разсыпающи, и всех общники невечерняго дне содевающи благодатию.

*Во вторник третия недели по пасце,*

*трипеснец, егоже краегранесие:*
Христе спаси мя. *Глас в~.*

*Песнь в~.*

*Ирмос:*
Внемлите людие мои закону моему, приклоните ухо ваше во глаголы уст моих: яко имя твое Господи, призвах.

[Х] Рукама твоима сотворивый человека, руце пригвоздил еси всесильне на древе, вражия руки нас избавляя.

[Р] Разорив Христе адову несветлую темницу, и яже стяжа юзники взял еси, и сам себе яко силен воскресил еси.

[И] Видевше тя Христе апостоли, поклонишася тебе, из\ гроба тридневно воставшему, и всюду твое востание проповедаша. (л. сч~ф)

*Слава:*

[С] Стеняще и слезы проливающе, гроб святый достигоша божественныя жены, и учими бываху Христовым воскресением.

*И ныне, Богородичен:*

[Т] Всех содержителя прияла еси всенепорочная владычце, стершаго адова врата, и воскресшаго, якоже рече, тридневно.

*Песнь и~.*

*Ирмос:*
В купине моисею Девы чудо, на синайстей горе прообразившаго иногда, пойте, благословите и превозносите во вся веки.

[Е] На крест вознесся совознесл еси мир, и положився Cпасе во гробе, во гробех спящыя возставляеши, твою славословящыя великую силу.

[С] Ты сшед в мертвых, умертвил еси ад, и сокрушил еси врата смерти и вереи, и окованныя возвел еси мужеством, всем во спасение.

*Слава:*

[О] Явился еси щедре, твоим учеником во мнозех знамениих, деньми четыредесятьми: теми уверяемь и проповедуемь в весь мир, Бог воставый.

*И ныне, Богородичен:*

[С] Ты еси всех жизнь, ты мертвых же и живых утешение слове, и радость и просвещение, возсиявый из\ Девы, и воскресый из\ гроба тридневно во славе.

*Песнь ф~.*

*Ирмос: От*
земнородных кто слыша таковое; или кто виде когда, яко Дева обретеся во чреве имущая, (л. сч~ф об.) и безболезненно младенца порождшая; таковое твое чудо, и тя чистая Богородице величаем.

[О] Распныйся тридневно воскресл еси, якоже прежде рекл еси, из\ мертвых же востав, совоскресив мир воскресением твоим, и женам мироносицам первее явился еси, и провещав, еже радоватися, всех радосте, от души тебе любящым многомилостиве.

[Н] Ныне тля потребися, Христос бо нетление и жизнь из\ мертвых востав, и соводворяется своим апостолом, учя сих лучшым и божественным, и приглашая от иерусалима не отлучатися.

*Слава:*

[М] Миро иногда со слезами принесшым ангел рече женам: с мертвыми что ищете живаго днесь; якоже прежде рече, воста: несть зде, истощивый гробы, и мертвым безсмертие вдохнувый, яко человеколюбец.

*И ныне, Богородичен:*

[Е] Из\ мертвых видевши Богородице, твоего сына и Бога воставша, исполнилася еси радости, сущая всех радости же и веселия вина. темже тя радостно всякая душа восхваляет и славит приснодево.

*В среду третия недели по пасце.*

*Трипеснец, егоже краегранесие:*
Воста Спас. *Глас в~.*

*Песнь г~.*

*Ирмос:*
Процвела есть пустыня яко крин, Господи, языческая неплодящая церковь, пришествием твоим, в нейже утвердися мое сердце. (л. т~)

[Н] Тварь видевши тя на кресте, страждуща волею Господи, изменися и смущашеся, и мертвии от гробов востаху.

[Г] Бывшу ти во аде животодавче Господи с душею, яко виде всепагубная смерть ужасеся, отрешающи юзники, яже пожерла.

*Слава:*

[Е] Исполнися тварь вся радости, щедрый Господи, из\ мертвых востанием твоим, яко мир весь совозставил еси, низложь смертное царство.

*И ныне: Богородичен:*

[Р] оружие душу твою пройде чистая всенепорочная, егда Христа распинаема видела еси: возрадовала же ся еси, воставша из\ гроба сего узревши.

*Песнь и~.*

*Ирмос:*
Пещь иногда огненная в вавилоне действа разделяше, божиим велением халдеи опаляющая, верныя же орошающая, поющыя: благословите вся дела господня Господа.

[Ф] умираеши на кресте, живот сый всех, и яко мертв бездыханен во гробе положился еси долготерпеливе, и тридневен востал еси на востание миру. темже тя животодавче веселием славим.

[И] услыша сион востание господне, и веселия ныне исполнися, дщери же сего проявленно возрадовашася, и учеником проповедаху глаголюще: не скорбите, животодавец востал есть.

*Слава:*

[О] утру бывшу, со тщанием жены на гроб приидоша, (л. т~ об.) и трепетом приникше, в белых одеждах ангелы видевше, и страхом одержимы, слышаху: не бойтеся, жизнодавец востал есть.

*И ныне, Богородичен:*

[С] Тя светлый облак солнца умнаго, богорадованная, поюще славим: сердца наша просвети, тму отгоняющи всю уныния и страстей, богоневесто.

*Песнь ф~.*

*Ирмос:*
Безначальна родителя сын, Бог и Господь, воплощся от Девы нам явися, омраченная просветити. собрати расточенная: тем всепетую Богородицу величаем.

[О] Яко виде тя солнце, праведнаго солнца на кресте простерта, свет скрываше, камение распадашеся, ад мертвыя скоро отдаваше, поющыя державу твою животодавче всесильне.

[Т] Адову несытую утробу, пребожественный преславно истощив яко всесилен, абие воскрес во славе, и ученики божественными виден бысть. тому поклонимся со отцем же и духом.

*Слава:*

[И] Воста Господь, мироносицам глаголаше, явлейся во гробе святый ангел: идите, и рцыте сего учеником, в галилеи плачущым и рыдающым, яко да сего тамо узрят.

*И ныне, Богородичен:*

[Р] Избавитися всенепорочная, от напастей и скорбей, и страстей бури и омрачения, и многоплетенных сетей лукаваго, моли непрестанно Христа Бога нашего, присно блажащым тя. (л. т~а)

*В четверток г~-я недели по пасце.*

*Трипеснец, егоже краегранесие:*
Песнь пою Богу. *Глас в~.*

*Песнь д~.*

*Ирмос:*
Пою тя, слухом бо Господи, услышах и ужасохся: до мене бо идеши, мене ищя заблуждшаго. тем многое твое снизхождение, еже на мя, прославляю многомилостиве.

[А] Возшел еси на крест волею, Господи, силою препоясан, и сошед благоутробне с душею во ад, душы вечных уз разрешил еси, и с собою щедре совоскресил еси.

[С] Сокрушив страшно вереи и врата адова, крепостию твоею Владыко, истощил еси его богатство: темже многое твое снизхождение, и честное воскресение славим.

*Слава:*

[М] Помазати пречистое тело твое, на гроб приидоша жены, обретшя же ангела на камени седяща Христе, боящяся удивишася: с ними же песнословим твое востание.

*И ныне, Богородичен:*

[А] Святых святаго паче ума родила еси Богородице, освящение, избавление, и оставление грехов верным подающа, ходатайством твоим, его славящым воскресение.

*Песнь и~.*

*Ирмос:*
Велению мучителеву преподобнии трие отроцы не повинувшеся, в пещь ввержени, Бога исповедаху поюще: благословите дела господня Господа. (л. т~а об.)

[А] Возвысил еси естество человеческое Христе, на кресте твоим возвышением, и с высоты падшаго врага в пропасть низвергл еси, и погребен востал еси, пленив смерть.

[С] Сокрушил еси адовы вереи Христе, и окованныя узники в мужестве извел еси, твою славящыя силу, и еже из\ гроба тридневное востание.

*Слава:*

[О] Яко виде тя древле лик святых апостол, из\ гроба воставша во славе Христе, веселия исполнен быв вопияше: слава востанию твоему.

*И ныне, Богородичен:*

[Т] Плачь твой пречистая святая, преложися на радость, внегда видела еси твоего сына и Владыку Христа, из\ мертвых тридневно воскресша во славе, и мир просветивша.

*Песнь ф~.*

*Ирмос:*
Яже прежде солнца светильника Бога возсиявшаго, плотски к нам пришедшаго, из\ боку девичу неизреченно воплотившая, благословенная всечистая, тя Богородице величаем.

[О] Явился еси посреде двою разбойнику распят, многомилостиве, и положен в рове преисподнем, и яже во тме и сени смертней воскресил еси, песнословящыя благоутробне, твое тридневное воскресение.

[Ф] Смерть не ктому человеки обладает, якоже есть писано, отнележе Христос воскресе безсмертный, адова истощив несытая царствия: да радуется вся вселенная празднующи. (л. т~в)

*Слава:*

[Е] Рече мироносицам ангел, блистаяйся пред\ гробом: в мертвых свободнаго что плачуще ищете; якоже прежде рече, уже воста: идите отсюду радующеся.

*И ныне, Богородичен:*

[О] Явилася еси пространнее Дево небес, Бога вместивши, под\ землею положенаго благости ради, и смертию безсмертие всем даровавша: егоже благочестно славяще, тебе по долгу ублажаем.

*В пяток третия недели по пасце.*

*Трипеснец, егоже краегранесие:*
Слава Богу, аминь. *Творение иосифово. Глас в~.*

*Песнь е~.*

*Ирмос:*
Просвещение во тме лежащих, спасение отчаянных Христе Cпасе мой, к тебе утренюю царю мира, просвети мя сиянием твоим: иного бо разве тебе Бога не знаю.

[Д] Собор иногда беззаконнующих еврей, тебе человеколюбче, на древо возвысив, умертви: но во гробе положен, адовы узы вся разрушил еси, и яже от века мертвыя воскресил еси.

[О] Егда тления вкусил еси, всех безсмертие, тогда мужески связанныя вся извел еси, и воскресил еси от гроба животодавче, разорив смерть, и просветив нас востанием твоим. (л. т~в об.)

*Слава:*

[Кс] Странною одеждою блистающася древле, на гробе видевшя ангела жены чудяхуся, он же к ним вопияше: не бойтеся, Христос воскресе: идите, другом его возвестите.

*И ныне, Богородичен:*

[А] Восток солнца праведнаго показалася еси Мати Дево: егоже видевши воскресша из\ мертвых, якоже рече, и мир весь просвещша, радовалася еси поющи чистая яко человеколюбца.

*Песнь и~.*

*Ирмос: О*
подобии злате небрегше треблаженнии юношы, неизменный и живый божий образ видевше, среди огня воспеваху: осуществованная да поет Господа вся тварь, и превозносит во вся веки.

[Ф] Бог сый блаже, сподобился еси человек быти, и распятися на древе волею, на спасение верою вопиющым всегда: осуществованная да поет Господа вся тварь, и превозносит во вся веки.

[Е] В рове преисподнем положи тя иосиф, повив понявами же и смирною и алоем, но воскресл еси спасая верно зовущыя: осуществованная да поет Господа вся тварь, и превозносит во вся веки.

*Слава:*

[О] Явился еси учеником всесильне воскрес, и тем рек: идите в мир, проповедите мое смотрение, поюще: осуществованная да поет Господа вся тварь, и превозносит во вся веки. (л. т~г)

*И ныне, Богородичен:*

[А] Освяти наша сердца, всесвятая Дево богоневесто, видевшыя всесвятаго Бога слова воставша, и в веселии зовущыя: осуществованная да поет Господа вся тварь, и превозносит во вся веки.

*Песнь ф~.*

*Ирмос:*
Недоумеет всяк язык благохвалити по достоянию, из\ъумевает же ум и премирный пети тя Богородице: обаче благая сущи, веру приими, ибо любовь веси божественную нашу. ты бо Христиан еси предстательница, тя величаем.

[М] Точию водрузися Cпасе крест твой на лобном, смертное все жилище из\ глубины поколебася, и в сени седящии смертней, уз нерешимых воистинну разрешишася вси, слава, вопиюще, державе силы твоея.

[И] Земля потрясеся, камение распадеся страхом, горы и холми вси поколебашася, и солнце померче, видевшее тя на кресте повешена, вереи адовы и врата железная сотрошася Христе, егда из\ мертвых твоим востанием мир совоздвигл еси.

*Слава:*

[Н] Мертва тя Владыко видев древле на кресте, благообразный аримафей снят от древа, и понявицею тогда чистою повит, и во гробе нове многим страхом положи со тщанием: ты же якоже прорекл, востал еси слове, тридневно.

*И ныне, Богородичен:*

Законных кроме владычце всенепорочная, родила еси (л. т~г об.) неизреченно слова, егоже от беззаконных советом распята, и положена во гробе, и воставша из\ мертвых яко видевши, исполнилася еси радости: сего моли о нас воспевающих тя.

*В субботу третия недели по пасце.*

*Четверопеснец. Глас в~.*

*Песнь з~.*

*Ирмос:*
Из\ глубины возведи мя, иона к тебе возопи: образ погребения и воскресния сый, еже нам даровал еси всесильне Cпасе.

Мироносицы гроба твоего достигшя слезяху, но ангел тем радость возвещаше, взывая: Христос воскресе, мирови проповедите.

На крест вознесену ти, сияние скры солнце, но Исраиль тебе Бога и зиждителя не позна, за всех волею душу положшаго.

*Слава:*

Да радуются всяческая, яко Христос из\ гроба воста, пленив вся адова сокровища, и общий веселия праздник да совершают.

*И ныне, Богородичен:*

Аще и младенца родила еси, но Дева пребыла еси, якоже была еси прежде рождества, чистая Богородице Дево: рождейся бо естество обнови, яко Бог.

*Песнь з~.*

*Ирмос:*
Пещь древле всегремящую угасивый, и отроки (л. т~д) тучею духовною оросивый, благословен еси Боже отец наших.

Неразумнии людие иудейскаго собора, вместо благодеяний, яже тем даровал еси, ко кресту Христе пригвоздиша тя.

Источник милости за всех положился еси, да вси долга смертнаго разрешившеся, поем тя человеколюбче.

*Слава:*

Тридневною смертию, и погребением живоносным, сущым во гробех подал еси жизнь вечную, верно Cпасе поющым тя.

*И ныне, Богородичен:*

Тебе и единой ходатаице радости, подобает от ангел, еже радуйся, еже вернии тебе вопием, Марие приснодево.

*Песнь и~.*

*Ирмос:*
устрашися отроков благочестивых, сообразнаго души несквернаго тела, и устранися воспитанный в безмерном веществе, неутружден огнь: присноживущу же из\ъувядшу пламеню, вечнующая песнь воспевашеся. Господа вся дела пойте, и превозносите во вся веки.

Разрушается безбожный совет, и печати вотще иудеем быша: воста погребыйся, поругався всем: Бог бо волею страдати приемлет, но властию своею устрояет вся, якоже хощет. яко Господа того непрестанно поем, и превозносим во вся веки. (л. т~д об.)

Идите, рече женам блистаяйся зраком: Христос воскресе, проповедите прочее того воскресение мирови всему, и не плачитеся, несть бо слезам время: не ктому бо царствует смерть, не ктому обладает ад, не ктому осуждения победит грех.

*Слава:*

Скрыся Владыко Христе, живот наш в тебе, пострадавшем плотию, и из\ мертвых воскресшем слове, и живущем присно: емуже надеемся Христиане причаститися, на страшном втором пришествии твоем, вернии, достойно поюще твоя страсти божественныя, и еже из\ мертвых твое воскресние.

*И ныне, Богородичен:*

Прият разрешение тобою прабаба древняго осуждения: не ктому бо сия в печалех родит, ты бо родила еси богородительнице Христа. темже тя достойно ублажаем, поюще из\ тебе рожденнаго без\ семене, и превозносяще во вся веки.

*Песнь ф~.*

*Ирмос:*
Возвеличил еси Христе, рождшую тя Богородицу, от неяже создателю наш, в подобострастное нам облеклся еси тело, наших прегрешений решительное: сию ублажающе вси роди, тебе величаем.

услыши глас жениха твоего церкви, вопиет божественный Давид: тебе бо из\ ребр даровася вода с кровию божественною, на очищение согрешений: той бо избавил есть тебе от лести идольския, яко человеколюбец. (л. т~е)

Ты возсиял еси жизнь, востанием тридневным, язык множеству Христе: не вопрошающым, ни ищущым тебе, явлен был еси тем божественною славою: людей же иудейских, тебе неверовавших осудил еси.

*Слава:*

Древа еже во едеме, прелестию прозябшую ми клятву разрешил еси, даже до креста послушав слове, ты отеческим советом, самовластно: темже твое несказанное истощание пою и величаю.

*И ныне, Богородичен:*

Ты приближил еси к тебе язык свят, далече отстоящий, воплощся из\ Девы Cпасе, и не твоя люди, нарекл еси люди твоя божественныя: сего ради вси ныне покланяемся тебе всесильне.

*В понедельник четвертыя недели по пасце,*

*трипеснец, егоже краегранесие:*
Воскресе Спас. *Глас г~.*

*Песнь а~.*

*Ирмос:*
Пресекаемое море жезлом, древле Исраиль пройде яко по пустыни, и крестообразно яве пред\ъуготовляет стези: сего ради поим во хвалении чудному Богу нашему, яко прославися.

[А] Возшед на высоту, пленение во аде содержимое, яко крепкий приял еси Cпасе, и совоскресил еси с собою, тридневен из\ гроба воскрес человеколюбче, яко всесилен.

[Н] умерщвленна древле тебе Cпасе, и погребенна в новом гробе видев ад, весь мертв пребысть и безделен: мертвии же вси твоим востанием живоносным, радующеся, от уз разрешишася.

*Слава:*

[Е] В мертвых живаго что ищете; мироносицам рече у гроба светообразный ангел, иногда являяся: отшедше скоро, апостолом возвестити потщитеся сего востание.

*И ныне, Богородичен:*

[С] Воплощенна Господа неизреченно из\ пречистых кровей твоих Богородице, и нас ради смерть плотию восприимша, воскресша видевши из\ гроба, радостно славящи величала еси.

*Песнь и~.*

*Ирмос:*
Вавилонская пещь отроки не опали, ниже божества огнь Деву растли. тем со отроки вернии возопием: благословите дела господня Господа.

[Т] Распятаго Господа древле видевше, солнце сокры свет, камение распадеся, горы поколебашася, и земля потрепета, и иже древле узницы от уз разрешахуся.

[Н] Внегда тя виде ад всесмешный, слове всесильне, яве к себе идуща, потрепета, и всех мертвых отрешаше, воспевающих державу и благоутробие твое.

*Слава:*

[О] Господь воста, вси воскликнем, и руками восплещим верно, и лики составим, сего силу проповедающе, и вопиюще: дела пойте Господа, и превозносите его во веки. (л. т~з)

*И ныне, Богородичен:*

[С] Зачала еси всенепорочная, вся содержащаго, и того родила еси плотию, пленивша смерть смертию тридневною: егоже умоли, души моея страсти умертвити, и спасти мя.

*Песнь ф~.*

*Ирмос:*
Купиною и огнем прописанную в синаи, законоположнику моисею, и божий во чреве неопально заченшую огнь, всесветлую и негасимую свещу, сущую Богородицу песньми чтуще величаем.

[О] Краснейший Христе, како ти зайде на кресте доброты светлое; како терпит земля зрящи тя висяща; како неправедное претерпе заколение твое; поем многое твое и неизреченное слове сошествие.

[Т] Тридневным твоим погребением пленен бысть враг, и от адовых уз отрешишася мертвецы, умертвися смерть, истощишася царства адова. темже тя животодавче, в песнех чтуще величаем.

*Слава:*

[И] Вечный животе, како вкусил еси нас ради смерти хотя Cпасе; како сшел еси в мертвыя, всех воскресение, и истощил еси адова сокровища; темже тя благодарственно в песнех чтуще величаем.

*И ныне, Богородичен:*

[Р] Избави град и люди прибегающыя к тебе, богородительнице чистая, родившая Христа, от всякаго сопротивнаго гнева, и пленения, и язык нахождения, яко да тя по долгу в песнех величаем. (л. т~з об.)

*Во вторник четвертыя недели по пасце,*

*трипеснец, егоже краегранесие:*
Пение иосифово: *Глас г~.*

*Песнь в~.*

*Ирмос:*
Яко туча на троскот, и якоже иней на сено, да снидут на землю глаголи мои.

[пс] псалмы воскликнем, восплещим руками весело, из\ мертвых животодавец воста.

[А] Возшел еси Христе на крест твой, препоясався силою и воскресл еси из\ мертвых, якоже предрекл еси.

[Л] Белоодежден ангел виден бысть женам вопияй: воскресе, сый воскресение верных и спасение.

*Слава:*

[М] Помазати тя тщащеся, идяху жены ко гробу: воскресша же видевше, покланяхуся.

*И ныне, Богородичен:*

[О] Яко заутреннее солнце, предносящи Дево на руку возсияла еси нам во тме сущым.

*Песнь и~.*

*Ирмос:*
Ангельми немолчно в вышних славимаго Бога, небеса небес. земля, и горы и холми, и глубина, и весь род человеческий, песньми того яко создателя, и избавителя благословите, и превозносите во вся веки.

[Д] Собор законопреступный еврейский на древе тебе распя, древа ради человеком бывший вред, Владыко исцеляюща божественно. темже тя гласы радостными присно поем.

[И] Равен отцу Христе и духу сый, крест претерпел еси, (л. т~з) и вменився в мертвых, царствия адова истощил еси преславно, и воскрес совоздвигл еси с собою всю тварь.

*Слава:*

[А] Аде всеядче, где жало твое; где твоя смерте победа; воскресшим из\ мертвых умертвился еси, спасителем Христом единем жизнодавцем. егоже со отцем и духом вернии воспеваем.

*И ныне, Богородичен:*

[И] Да обожит человечество Бог, человек бысть из\ тебе всенепорочная чистая. егоже из\ гроба краснейша видела еси прошедша, яко победителя аду, и радости исполнилася еси.

*Песнь ф~.*

*Ирмос:*
На синайстей горе виде тя в купине моисей, неопально огнь божества заченшую во чреве. даниил же тя виде гору несекомую: жезл прозябший, исаиа взываше, от корене Давидова.

[О] Яко агнец к заколению приведен был еси Владыко волею Иисусе, не вопия, ни зовый, якоже пишет, смертию своею слове нас обезсмертив, песнословящих твою страсть пречистую, и еже из\ ада страшное ожитие.

[С] Сокрушенных нас обновил еси, Иисусе всех царю, честным и страшным воскресением твоим, учеником же видевся, мир твой сим подал еси человеколюбче. егоже нам даруй песнословящым твое божественное востание. (л. т~з об.)

*Слава:*

[И] Честное мироносиц собрание, прииде тщанием ко святому Владыко, гробу твоему, еже помазати тя верно: в белых же ризах видеша седяща ангела, и тем вещающа: что с мертвыми живаго зрети хощете;

*И ныне, Богородичен:*

[Ф] Светодавца родила еси и Господа, двери сущи света, егоже из\ гроба облиставша видевши, исполнилася еси радости: но того моли Дево, плачь мне даровати радостный, ходатайствен чистая тамошняго утешения.

*В четверток д~-я недели по пасце,*

*трипеснец, егоже краегранесие:*
Хвала Господу. Глас г~

*Песнь д~.*

*Ирмос:*
Приосененную гору аввакум прозряше пречистую твою утробу чистая, тем взываше: от юга приидет Бог и святый от горы приосененныя чащи.

[А] Неизреченным соединением уподобився человеком, един пресущный, крест плотию претерпев, и вменився в мертвых, тридневно воскресл еси жизнь всех.

[И] Ии~се Боже наш, вода жизни сый, шествуеши труждаяся в плоти ко источнику, соседя же и самаряныне жене, премудрости твоея воду тайно проливаеши.

*Слава:*

[Н] Недугов различных приходящих к тебе слове, очищая повелением твоим, крест волею претерпел (л. т~и) еси во гробе положився, воскресил еси естество человеческое истлевшее.

*И ныне, Богородичен:*

[Е] На тя премудрость отца безначальнаго сниде, яко дождь на руно чистая, и воплощши кроме преложения, пути жизни показала еси нам ведущым тя Деву по рождестве и матерь.

*Песнь и~.*

*Ирмос:*
В пламень ко отроком еврейским снизшедшаго, божиею силою, и явльшагося Господа, священницы благословите, и превозносите во вся веки.

[С] Ты на кресте вознесся, человеческое все естество совознесл еси слове, и положився во гробе, во гробех спящыя воздвигл еси божественным востанием твоим щедре.

[И] Иерихон и салим ближняя с водами многими прешед, к студенцу иаковлю прииде, источник премудрости, воду спасения самаряныне дая.

*Слава:*

[С] Ты слепца просветивый словом, и разслабленных повелением твоим стягнувый, и мертв тридневно возсиявый из\ гроба, умерщвленную воскреси душу мою.

*И ныне, Богородичен:*

[К] Мирови всему Богородице Марие ты еси прибежище, мирских мя соблазн и страстей телесных, и вечнующия избави геенны, яко да песнословлю тя. (л. т~и об.)

*Песнь ф~.*

*Ирмос:*
Тебе неопалимую купину, и святую Деву, матерь света и Богородицу, надежду всех нас, величаем.

[В] Простерл еси длани на древе, зле простертых праотца рук, к древа снеди, потребляя вред, Христе многомилостиве.

[Р] Глаголом разслабленнаго стягнувый, и хромыя исправивый, распялся еси, Иисусе, и воскресл еси, учеником на многия дни являяся.

*Слава:*

[И] Виде самаряныня жена тебе, пришедши почерпсти, и воду жизни от тебе приимши, насытися, Христе Боже, воспевающи тя.

*И ныне, Богородичен:*

[О] О паче ума, твоих чудес пречистая Дево, ты бо родила еси Бога воплощенна, божественным востанием своим всех спасшаго.

*В пяток д~-я недели по пасце,*

*трипеснец, егоже краегранесие:*
Слава тебе Боже. *Глас г~.*

*Песнь е~.*

*Ирмос:*
Яко виде исаиа образно на престоле превознесенна Бога, от ангел славы дориносима, окаянный! вопияше, аз: провидех бо воплощаема Бога, света невечерня, и миром владычествующа.

[Д] Вяжемь щедре, и волею древу пригвождаемь, связанных всякими преступленьми избавляеши, положив же ся (л. т~ф) во гробе, во гробех уснувшыя мертвецы воздвизаеши, поющыя твое страшное воскресение.

[О] Господь воскресе из\ мертвых, якоже рече, тридневен и со апостолы водворяяся вопияше: в весь мир шедше возвестите ясно, яже видите великая моя чудеса.

*Слава:*

[Кс] Дивится сердце и слух Cпасе, твоему благоутробию, и смотрению, и снизхождению: плотию бо по земли ходя, самаряныни же просящей жене, воду жизни подал еси божественнаго разума.

*И ныне: Богородичен:*

[А] Святая Богородице, во святых святаго родившая слово, от безначальнаго отца возсиявшее, того моли непрестанно, освятити и просветити душы нашя, и сердца любовию поющих тя.

*Песнь и~.*

*Ирмос:*
Нестерпимому огню соединившеся, богочестия предстояще юноши, пламенем же невреждени, божественную песнь пояху: благословите вся дела господня Господа, и превозносите во вся веки.

[С] На крест вознесся волею, все совознесл еси человеческое существо, в мертвых же жизнь сый вменився, оживил еси Cпасе поющыя смотрение твое, и еже со славою восхождение щедре.

[О] Мир радостию празднует во святом твоем востании животодавче, имже всю силу адову попрал еси, и смерти жало притупил еси слове, и нетление источил еси человеком. (л. т~ф об.)

*Слава:*

[И] Видевши тя жена самаряныня трудившася, щедре, и просяща воду пити, безсмертия приемлет воды, вопиющи: даждь ми воду живую Господи, яко да не вжажду во все время живота моего.

*И ныне, Богородичен:*

[О] Дом божий показалася еси пречистая Дево Богородице, сему плоть одушевленную, от твоих кровей пречистых взаим давши отроковице: темже тя почитаем во вся веки.

*Песнь ф~.*

*Ирмос:*
В законе сени и писаний образ видим вернии, всяк мужеский пол ложесна разверзая, свят Богу. тем перворожденное слово отца безначальна, сына первородящася материю неискусомужно величаем.

[Ф] Дивится солнце, зря на древе пригвожденна тебе Христе, поколебашася концы, и потрясеся вся земля, и распадеся камение, и ад доле яже от века юзники отреши воспевающыя тя.

[Е] Положился еси Христе во гробе, жизнь и воскресение: воскрес же во славе, во днех многих своим соводворяяся учеником, и сих проповедники во весь мир посылая страшнаго смотрения твоего.

*Слава:*

[С] Пути мне жизни показуеши милостиве, милостию многою шествуеши, и седиши трудився от пути: и жене просящей воды безсмертия посылаеши, поющей многое твое смотрение. (л. т~и)

*И ныне: Богородичен:*

[С] Воплощается Христос из\ тебе паче слова, слово сый отчее, Дево Богородице, и распинается хотя нас ради, и тридневным востанием миру концы освещает: с ними же тя по долгу ублажаем.

*В субботу четвертыя недели по пасце.*

*Четверопеснец, егоже краестрочие сие:*
Третий глас яви. *Глас г~.*

*Песнь з~.*

*Ирмос:*
Бездна последняя грехов обыде мя, и исчезает дух мой: но прострый Владыко, высокую твою мышцу, яко петра мя управителю спаси.

[Т] Прободся копием в божественная ребра, уязвленнаго человека преступлением, животодавче исцелил еси божественными твоими страстьми: темже Владыко, воспеваем державу твою.

[Р] ударение претерпел еси Иисусе, разоряяй адова царствия, и вереи стерл еси, рукою вседержавною твоею спасл всех, и воскресл еси тридневно.

*Слава:*

[И] Стоял еси пред\ судищем пилатовым яко осужденик, земли всей судяй Господи, хотя, егоже создал еси, от ада избавити, сошел еси к нему едине милосерде.

*И ныне, Богородичен:*

[Т] Родила еси кроме болезней сына, прежде век от отца рожденнаго чистая, и о нем болела еси, зрящи плотию распинаема висяща: воскресшу же яко Богу, радовалася еси светло. (л. т~и об.)

*Песнь з~.*

*Ирмос:*
Прежде образу златому, персидскому чтилищу, отроки не поклонишася трие, поюще посреде пещи: отцев Боже благословен еси.

[О] Херувимом и серафимом сый неприступен, плотию распятие претерпел еси за милосердие милости твоея, да спасеши адама истлевшаго преступлением.

[С] Ты сошед с душею ко аду, разорил еси державу его Владыко, и воздвигл еси сущыя в нем связанныя, воспевающыя твою державу животодавче.

*Слава:*

[И] Отятся печали уныние, мироносицы потщитеся гроба достигнути, и из\ гроба Христа воскресша зряще, проповедите миру.

*И ныне, Богородичен:*

[Х] Христа, егоже родила еси чистая, красуйся, видящи воскресша тридневно со славою из\ мертвых, и яко Мати умоли его о всем мире.

*Песнь и~.*

*Ирмос:*
Нестерпимому огню соединившеся, богочестия предстояще юноши, пламенем же невреждени божественную песнь пояху: благословите вся дела господня Господа, и превозносите во вся веки.

[О] Всякое дыхание создавый словом, от иудей плотию на древе волею повешается, и желчию напояется, и зрящи тварь вся возмущашеся, безблагодатных рыдающи безумие. (л. та~и)

[С] Тебе начальника и Cпаса миру, яко человека всеядец приемлет ад, егоже связав яко Господь, и ихже древле имяше повинныя, взял еси, и совоскресил еси тридневно из\ гроба.

*Слава:*

[Ц] отеческих не отлучся недр, плоть нас деля от Девы прият, и смерть волею под\ъял еси, положен же во гробе, востал еси слове божий тридневно: темже тя поем единаго жизнодавца.

*И ныне, Богородичен:*

[Е] Родила еси чистая сына без\ болезни, прежде век сущаго со отцем же и духом святым: егоже на кресте висяща зрящи, болела убо еси, воставша же из\ гроба видевши, срадуешися во веки.

*Песнь ф~.*

*Ирмос:*
В законе сени и писаний, образ видим вернии: всяк мужеский пол ложесна разверзая, свят Богу: тем перворожденное слово отца безначальна, сына первородящася материю неискусомужно величаем.

[Ф] Светила Христе, видевше тя на кресте плотию висяща, скрыша свет, и разбойник зря богословствует, земля же вся колеблется, и завеса раздираема, вопиет: слава долготерпению твоему Владыко.

[И] Твое царю снитие страшное воистинну бысть в преисподних: адова бо врата и вереи стерл еси, и вся яже имяше узники, пленил еси, и воскресил еси державно, Бога тя проповедавшыя. (л. та~и об.)

*Слава:*

[Н] Мертва тя Христе снят иосиф от древа верно, и смирною и мастию и понявицею, любовию и радостию помазав, изливает слез множество, и в мертвенном гробе положи: темже с ним тебе величаем.

*И ныне, Богородичен:*

[Е] Веселися чистая, зрящи из\ мертвых твоего сына и Бога во славе воставша, с мироносицами женами, священными апостолы, купно и иосифом славным, и никодимом, и мы величаем тя пречистая.

*В понедельник пятыя недели по пасце.*

*Трипеснец, егоже краегранесие:*
Слава Богу нашему *Глас д~.*

*Песнь а~.*

*Ирмос:*
Тристаты крепкия, рождейся от Девы, безстрастия во глубине, души тричастное потопи, молюся, да тебе яко в тимпане, во умерщвлении телесе победное воспою пение.

[Д] Связав вражию губительную державу узами, имиже претерпел еси нас ради человеколюбче: крестом твоим умирил еси Господи расточенныя, и вражду разорил еси средостения: темже воспеваем тя.

[О] Господь, якоже предрече прежде страсти, воскресе державно, пленив яко Бог адова царствия, вся же воздвиг ту спящыя от века, того величающыя.

*Слава:*

[Кс] Дивяся видению и образу мироносиц лик божественнаго служителя, от него научахуся: се Христос (л. тв~и) воскресе, шедше проповедите учеником, рыдающым и плачущым.

*И ныне, Богородичен:*

[А] Возсия, чистая, яко жених красен из\ мертвых, от твоих ложесн воплотивыйся, паче ума благостию: темже со апостолы видевши, славила еси тридневное его воскресение.

*Песнь и~.*

*Ирмос:*
Избавителю всех всесильне, посреде пламене благочествовавшыя снизшед оросил еси, и научил еси пети: вся дела благословите, пойте Господа.

[Т] Пречистыя простерл еси длани твои на кресте волею долготерпеливе, об\ъят всех, и от руки избавив чуждаго: сего ради тя со страхом славим.

[О] Якоже положился еси волею во гробе, спящии древле во гробех, еже из\ мертвых востанием твоим совозсташа, страхом вопиюще: благословите вся дела господня Господа.

[Ф] Дивна и преславна чудеса, действуяй Христе твоим глаголом, собор еврейский видев тя осуждает на смерть, жизнь всех сущую, благоутробне Господи.

*Слава:*

[Е] Во днех Христе четыредесятих, с мудрыми и честными апостолы яве водворяяся, вверил еси божественное смотрение, имже спасл еси мир поющий тя.

*И ныне, Богородичен:*

[О] Яко страшное твое рождество непорочная, имже вси страшнаго падения избавлени быхом, зовуще: радуйся (л. тв~и об.) всех человеков предстательнице, радуйся мира падшаго воззвание.

*Песнь ф~.*

*Ирмос:*
Ева убо недугом преслушания клятву вселила есть: ты же Дево Богородице, прозябением чревоношения мирови благословение процвела еси: тем тя вси величаем.

[И] Простерлся еси волею на кресте, и солнце зря тебе преблагий, страхом скры лучы, и поколебашася земли основания, и камение распадеся, Владыко, и церковная завеса раздрася.

[М] Помазав тя древле иосиф, и плащаницею обвив, положи в новем гробе, жизнь сущую всех, и воскресл еси тридневно, истощив адова царствия божественною силою всемогий.

*Слава:*

[О] Виден был еси апостолы, из\ гроба востав тридневно, и возопил еси: идите друзи и ученицы мои, проповедите во всех языцех, яже видесте чудеса, и юже паче слова силу мою.

*И ныне, Богородичен:*

[Н] Мертвым вдыхающаго жизнь, якоже виде всенепорочная, из\ гроба воставша со славою, исполнися радости, зовущи: сыне мой и Боже мой, величаю твое еже паче слова снизхождение. (л. тг~и)

*Во вторник пятыя недели по пасце,*

*трипеснец, егоже краестрочие сие:*
Песнопение иосифово. *Глас д~.*

*Песнь в~.*

*Ирмос:*
Видите, видите, яко аз есмь Бог, умерщвляя и животворяй, даровавый воду из\ камене несекома, и одождивый манну на пищу людем Исраилевым, яко силен.

[В] Воздвиже змиа моисей, распятие твое воображая древле на горе синайстей, распныйся нас ради, и змиины вражды и яда избавляяй человеки, и сокрушивый главу всегубительную.

[М] Миры со слезами носяще, течаху к божественному гробу со тщанием мироносицы рано зело, якоже богогласный рече, и блистающася зраком и одеждею видевше юношу, страхом ужасахуся.

*Слава:*

[Н] Недуги исцеляюща словом, разслабленныя исправляюща и воскрешающа мертвыя слове, еврейстии людие осудиша умрети: но воскресл еси яко Бог силен в крепости, адово разрушив царствие.

*И ныне, Богородичен:*

[О] Явися воплощаемь, всечистая, неизреченно от твоих кровей, пресущественный Бог, и вменився в мертвецех, всех сый жизнь, воскресе державно: егоже видевши исполнилася еси радости, сего величающи.

*Песнь и~.*

*Ирмос:*
Во огни пламеннем предстоят тебе херувими, серафими Господи, и вся тварь песнь тебе поет (л. тг~и об.) красную: пойте, благословите, людие превозвосите Христа, единаго содетеля во вся веки.

[Д] Раздрый рукописание адамово крестом Господи, благословение ныне источил еси нам, клятва волею Христе быв: темже тя благословим присно во веки.

[И] Виде собор ученический Господи, воставша тя из\ мертвых, и утешения исполнися тайнаго, к немуже вопиял еси: видяще Бога животодавца, идите, рече, проповедите мя всех царя.

*Слава:*

[А] Воспеваем твое распятие честное, Иисусе благоутробне, славословим погребение, и страшное воскресение верою, имже от адовых разрешихомся нерешимых уз, Христе Боже всех.

*И ныне, Богородичен:*

[И] Ии~са, егоже воплотила еси паче слова чистая владычце, воставша видевши от мертвых, вопияла еси: что красная доброта твоя сыне мой, еяже ради к древней адам ныне взыде доброте;

*Песнь ф~.*

*Ирмос:*
Яко сотвори мне величия сильный, и свято имя его, и милость его в род и род боящымся его.

[О] Яко вознеслся еси на древо пригвождаемь на кресте, светила скрыша свет, и трясашеся земля, и сущии во адовых узах свобождахуся Cпасе.

[С] Сокрушивый смерти врата Христе и узы, воскресл еси со славою державно, восхитив яже первее имяше узники, яко Бога песнословящыя тя. (л. тд~и)

*Слава:*

[И] Земля торжествует, и празднует небо востание всех творца, имже спасе нас от уз и тли песнословящих его.

*И ныне, Богородичен:*

[Ф] Света твоего зарями Богородице, разори моего неведения мглу, яко да верою гласы песнословлю непрестанно твоя чудеса.

*В четверток пятыя недели по пасце,*

*трипеснец, егоже краестрочие:*
Песнь Богу подобает. *Глас д~.*

*Песнь д~.*

*Ирмос:*
Любве ради щедре твоего образа, на кресте твоем стал еси, и растаяшася языцы: ты бо еси человеколюбче, крепость моя и хваление.

[О] Яко воздвиглся еси волею на древо, и земля и горы и холми поколебашася трепетом, страждуща тя видяще, щедре долготерпеливе.

[Д] убоявся твоего, Cпасе, снития ад, мертвыя яже имяше, подаваше вскоре, песнословящыя твою неизреченную силу.

*Слава:*

[И] Неразумный зря тя еврейский собор щедре, слепым очи дающа, убиваше сущаго жизнь и воскресение.

*И ныне, Богородичен:*

[Ф] Видевши из\ гроба воставша твоего сына Дево, со апостолы о нем радовалася еси чистая: с ними же тя славим. (л. тд~и об.)

*Песнь и~.*

*Ирмос:*
Вся дела божия, и вся тварь благословите Господа, яко человеком от земли возсия свет, и вселенную всю просвети, и жизнь вечную миру дарова, пойте людие, и превозносите его во веки.

[Е] На кресте тя видев разбойник благоразумный, помяни мя, взываше, Владыко, удивився силе твоей, и еже паче ума твоему страшному смотрению.

[О] Явился еси Христе женам, радуйтеся, глаголя, милостивно яко человеколюбец, скорбь яве утоляя, и радостнотворя человеки твоим востанием.

*Слава:*

[П] Древле слепому от рождения, якоже даровал еси свет, светодавче Иисусе: сице и мне сердечныя зеницы отверзи, разумети свет твоих повелений.

*И ныне, Богородичен:*

[Р] Избави мя огня геенскаго, и вечнаго осуждения чистая, утиши помышлений моих свирепое волнение, и направи к тихому жизни пристанищу.

*Песнь ф~.*

*Ирмос:*
Камень нерукосечный от несекомыя горы тебе Дево, краеугольный отсечеся, Христос, совокупивый разстоящаяся естества: тем веселящеся, тя Богородице величаем.

[Е] Простерл еси длани на древе, первыя снеди древа Владыко руку простершуюся, душетленна вреда исцеляя: темже непостижимое смотрение твое славим.

[П] Врата и вереи смерти снитием твоим сокрушь, (л. те~и) адова царствия вся твоею силою Cпасе истощил еси, и воскрес тридневно, вселенную просветил еси.

*Слава:*

[Е] Рекл еси Cпасе, явлься твоим святым апостолом по воскресении: мир претекше верою проповедите, яже во мне видесте страшная, и неизреченная таинства.

*И ныне, Богородичен:*

[И] Видела еси Христа воставша, с женами мироносицами, и преложивши рыдание в радость, сего славила еси: темже велегласно тя богородительнице величаем.

*В пяток пятыя недели по пасце,*

*трипеснец, егоже краестрочие:*
Слава Богу, аминь. *Глас д~.*

*Песнь е~.*

*Ирмос:*
ужасошася всяческая о божественней славе твоей: ты бо неискусобрачная Дево, имела еси во утробе над\ всеми Бога, и родила еси безлетнаго сына всем воспевающым тя мир подавающая.

[Д] Связуемь Владыко, и на древе пригвождаемь, разрешил мя еси уз греховных, и любви твоей пригвоздил еси: темже благодарно твое пою величие, и несказанную силу.

[О] Явившуся тебе Cпасе во аде, древле осужденный адам разрешися осуждения, и многолетных уз, вопия: слава мнозей твоей слове благости, Иисусе многомилостиве. (л. те~и об.)

*Слава:*

[Кс] Странно является женам ангел, внутрь седя гроба, и возгласи: что приидосте рано искати; Христос воскресе, умертвив смерть.

*И ныне, Богородичен:*

[А] Святая всенепорочная, во святых святаго препочивающаго родившая, сего яко видела еси из\ гроба возсиявша, яко жениха из\ чертога, песньми величала еси сего снизхождение.

*Песнь и~.*

*Ирмос:*
отроки благочестивыя в пещи, рождество Богородичо спасло есть, тогда убо образуемое, ныне же действуемое, вселенную всю воздвизает пети тебе: Господа пойте дела, и превозносите его во вся веки.

[Т] Во адаме помраченное естество, человеколюбче, назидая, простерл еси длани твоя на древе пригвождаемь, и в ребра пречистая ископоваемь. темже многое благоутробие твое песнословим во вся веки.

[О] Яко виде тебе долу ад, пленяюща сего царствия, яже древле поглоти, страхом твоим умерщвляемь, мертвыя даяше вся слове, зовущыя: Господа пойте дела, и превозносите его во веки.

[Ф] Рыдающым вопияше мироносицам на камени седяй ангел: текше возвестите ученком востание жизнодавца: уже бо воистинну воста, адово низложив мучительство, и диаволю стер злобу.

*Слава, троичен:*

[Е] Единаго тя славя существом, Троицу же (л. тз~и) проповедую лицы, едино божество, отца пребезначальна, сына и духа святаго, вопия всегда: Господа пойте дела, и превозносите его во веки.

*И ныне, Богородичен:*

[О] Яко явися Бог из\ тебе Дево, не разруши всяко девства знамения, тако воста, каменю запечатления остави непоколеблема. егоже видевши радости исполнилася еси, благословящи сего божественную силу во вся веки.

*Песнь ф~.*

*Ирмос:*
Всяк земнородный да взыграется духом просвещаемь, да торжествует же безплотных умов естество, почитающее священное торжество Богоматере, и да вопиет: радуйся всеблаженная Богородице, чистая приснодево.

[А] Горе возшед на высоту креста, волею долготерпеливе, привлекл еси человека от пропастей пагубы к свету: положив же ся во гробе жизнь сый Христе, во гробех спящыя воздвигл еси, честным и славным востанием твоим.

[М] Миро тебе лик женский приношаше, жизни начальнику: и смотрив тя воставша, благовести ученком востание, собранным вкупе и плачущым, иже видевше тя, просвещения и радости исполнишася.

*Слава:*

[И] Солнце Христе, во аде быв с душею яко Бог, тамо спящым окованным от века, твой свет возсиял еси, и воскресил еси святым воскреснием твоим воспевающих твою благость. (л. тз~и об.)

*И ныне, Богородичен:*

[Н] Манием вся Дево носящаго Бога родила еси, человека бывша за благоутробие богорадованная: егоже прилежно моли, просветити наша сердца, блажащих тя воистинну, яко чистую Богоматерь.

*В субботу пятыя недели по пасце,*

*четверопеснец. егоже краестрочие:*
Пою пение четвертое. *Глас д~.*

*Песнь з~.*

*Ирмос:*
Пожру ти со гласом хваления Господи, церковь вопиет ти, от бесовския крове очищшися, ради милости от ребр твоих истекшею кровию.

[А] Простер на кресте пречистеи длани твои, мысленнаго распял еси амалика божественною силою твоею, и мир избавил еси от работы, Христе Боже наш.

[Д] Сокрушивый страшным снитием ад, Христе, и яже держаше юзники божественною восхитив силою, воскресл еси яко Бог из\ гроба тридневно.

*Слава:*

[О] Яко приидоша ко гробу жены, помазати тя безценное миро, к ним ангел вопияше: не плачите, егоже ищете, воста Господь.

*И ныне, Богородичен:*

[М] Не ктому Богомати Дево рыдай, сын бо твой воскресе, яко Бог, тридневно из\ гроба: но радуйся, и моли его спастися нам. (л. тз~и)

*Песнь з~.*

*Ирмос:*
Спасый во огни авраамския твоя отроки и халдеи убив, яже правда праведно уловляше, препетый Господи Боже отец наших, благословен еси.

[Е] На лобнем нас ради, посреде разбойнику повешен быв на кресте, и власти тмы на сем упразднил еси всесильне Господи, Боже отец наших, благословен еси.

[Л] Копием в ребра прободен, источил еси нам животодавче, от источника приснотекущаго твоея божественныя крове Христе, зовущым: препетый Господи Боже отцев, благословен еси.

*Слава:*

[О] Блистаяйся одеждою ангел, рыдающым вопияше женам: что яко мертва со благоуханьми ищете, имущаго животу власть Христа; воскресе яко же рече и прежде страсти.

*И ныне, Богородичен:*

[С] Плоть прият из\ тебе чистая, содержай тварь всю, и земли концы, и умрети нас ради изволи: егоже зрящи воскресша со славою от гроба, возвеселися.

*Песнь и~.*

*Ирмос:*
Руце распростер даниил, львов зияния в рове затче, огненную же силу угасиша, добродетелию препоясавшеся, благочестия рачители отроцы, взывающе: благословите вся дела господня Господа.

[Т] Язвою Владыко твоею все исцелил еси человечество Cпасе, претерпев же смерть, сие от тления свободил еси твоею смертию блаже, и нас обезсмертил еси (л. тз~и об.) вопиющих: вся дела господня Господа пойте, и превозносите его во веки.

[Е] Веселитеся вси людие, земная вся радуйтеся ныне и небесная: жизнодавец бо Господь воскресе от гроба, совоскресив наше естество, зовущее: благословите вся дела господня Господа, пойте и превозносите его во веки.

*Слава:*

[Т] Мучителя связав Христе снитием твоим, положився во гробе, мертвецы воздвигл еси вся, благодарно воспевающыя тя, благодетеля всех и вседержителя: благословите вся дела господня Господа, пойте и превозносите его во веки.

*И ныне, Богородичен:*

[А] Адама падшаго во едеме, разрешити смешение чистая хотя, всесильный Господь воплотися из\ тебе пречистая, распятся же и погребеся: воскресе спасаяй нас, любовию тебе воспевающих, Марие богоневесто.

*Песнь ф~.*

*Ирмос:*
Ева убо недугом преслушания клятву вселила есть: ты же Дево Богородице, прозябением чревоношения мирови благословение процвела еси: тем тя вси величаем.

[Р] Раздрася твоим еже на крест, долготерпеливе, воздвижением завеса, и солнце сокры лучы, разседаемо же камение, показаше неправедное заколение, еже претерпел еси Cпасе волею за род человеческий.

[Т] Прободен копием Иисусе человеколюбче на древе, исцелил еси уязвившагося преступлением адама, в (л. ти~и) раи долготерпеливе: положен же в мертвых, яко безсмертен вся извел еси воспевающыя тя.

*Слава:*

[О] Вся дланию содержай, и манием строяй подсолнечную, како в мертвых вменился еси безсмертен сый, хотя избавити уязвенныя угрызением змииным; тебе воспеваем яко человеколюбца.

*И ныне, Богородичен:*

[Н] Мертва и нага твоего сына, висяща на древе зрящи, болела еси: абие же сего воскресша тридневно видящи, веселилася еси всенепорочная яко мати, молися о верою почитающих тя.

*В понедельник шестыя недели по пасце,*

*трипеснец, егоже краегранесие:*
Слава Богу подобает. *Глас е~.*

*Песнь а~.*

*Ирмос:*
Поим Господеви, сотворшему дивная чудеса в чермнем мори, песнь победную: яко прославися.

[Д] Твоим честным крестом Господи, древния клятвы вси избавихомся: темже твою славим благость.

[О] Распныйся волею воста, сокровища вся плени смерти, Христос Спас наш: того прославляем.

*Слава:*

[Кс] Странен зрак видевше блистающ мироносицы ангела, божественное мняху зиждителя воскресение, радости исполняющеся. (л. ти~и об.)

*И ныне, Богородичен:*

[А] Восток Дево пречистая была еси солнца правды, имже неразумия тмы избавихомся.

*Песнь и~.*

*Ирмос:*
Творца твари, егоже ужасаются ангели, пойте людие, и превозносите во вся веки.

[Ф] Бога плотию распинаема солнце видевше помрачися, и земля поколебася, и камение распадеся.

[Е] Из\ мертвых тридневен Христос воста, и совозстави вся, во тме и сени смертней седящыя.

[О] Явился еси по востании твоем апостолом, и исполнил еси сих веселия неизглаголаннаго щедре.

*Слава:*

[П] отца пресвятаго, слова соприсносущна, и духа божия несозданна, Троицу поем непрестанно.

*И ныне, Богородичен:*

[Р] Избави нас муки, и вечнаго осуждения, тебе воспевающих, богородительнице чистая.

*Песнь ф~.*

*Ирмос:*
Тя блаженную в женах, и благословенную богом, человеческий род песньми величаем.

[Е] Простерл еси длани на кресте, простертаго мя многими коварствы льстиваго, щедре, приобретая.

[П] Вся совоскресил еси блаже, сошед во адская врата Христе, и совоздвигл еси поющыя человеколюбче твою силу.

*Слава:*

[Е] Источил еси Христе мертвым живот, и воскрес (л. тф~и) тридневен, вознеслся еси во славе, зрящым честным учеником.

*И ныне, Богородичен:*

[И] Милостива нам соделай пречистая Дево, твоего сына и Бога всех, верою воспевающым тя.

*Во вторник шестыя недели по пасце,*

*трипеснец, глас е~. Творение иосифово, егоже краестрочие:*
Песнопение сие иосифово.

*Песнь в~.*

*Ирмос:*
Видите, видите, яко аз есмь Бог, в плоть облекийся волею своею, да спасу адама от лести падшаго в преступление змием.

[О] Якоже воздвиже древле змиа моисей, тако на древо воздвиглся еси щедре, льстиваго врага яд змиин и злобу отгоняя, и спасая нас.

[Д] Слава славе твоей препрославленне Иисусе, положив бо ся во гробе яко мертв волею, воскресл еси яко Бог, и совоздвигл еси мир твоим востанием, яко всесилен.

*Слава:*

[И] Се воста животодавец из\ мертвых, вопияше женам древле ангел блистаяйся: не плачитеся убо прочее, но апостолом сие востание возвестите.

*И ныне, Богородичен:*

[А] Святый Господи, от Девы чистыя рождейся, распенся же и (л. тф~и) волею погребен, и воскресый из\ мертвых, тоя мольбами твою милость всем низпосли.

*Песнь и~.*

*Ирмос:*
Творца твари, егоже ужасаются ангели, пойте людие, и превозносите во вся веки.

[В] Песнословим твое Христе, тридневное погребение, и пресветлое воскресение, верою присно восхваляем.

[Т] Распеншагося нас ради, и положившагося во гробе, и своим востанием просветившаго мир, Христа славословим.

*Слава:*

[И] Солнце незаходимое Христе, погребыйся и воскресый из\ мертвых, просвети всех нас помышления, славити тя непрестанно.

*И ныне, Богородичен:*

[И] Мольбу из\ тебе воплотившемуся слову, сотвори Богородице Дево, яко да нас ущедрит смиренных.

*Песнь ф~.*

*Ирмос:*
Величаем Христе, твою всенепорочную матерь чистую, яко роди тя преестественно плотию, от всякия льсти и тли нас избавляяй.

[О] Яко агнец на заколение приведеся Владыко Христе Боже, и язвами твоими, яже волею претерпел еси, бесов всякое лукавое множество уязвил еси.

[С] Сокрушишася вереи адовы пришествием твоим Христе, и восташа от века истлевшии, воспевающе тя яко победителя, и всеми владущаго. (л. т~к)

*Слава:*

[И] Святое твое Христе, еже из\ гроба востание, живот есть, вознесение же присно и веселие, еже верою вси мы ныне предпразднуем.

*И ныне, Богородичен:*

[Ф] Свет нам иже от света Дево пречистая рождши, разорила еси безбожия тму: темже вси земнороднии верою тя величаем.

*В пяток шестыя недели по пасце,*

*трипеснец, глас а~.*

*Песнь е~.*

*Ирмос:*
Нечестивии не узрят славы твоея Христе, но мы тя единородне, отеческия славы сияние божества, от нощи утренююще воспеваем тя, человеколюбче.

Восходя от земли к небеси, не отлучен был еси отца, и соседя Владыко и духу, егоже ученком послал еси с небесе утешителя.

Безплотных чини, яко видеша тебе Иисусе с плотию на небеса возшедша, радующеся дивляхуся многому твоему Господи, к человеком снизхождению.

*Слава:*

Истлевшее Владыко существо наше, на престоле отечесте посадил и удобрил еси Господи, с нимже имаши приити судити миру всесильне. (л. т~к об.)

*И ныне, Богородичен:*

Чистую и пречистую почтим мысленно, доброту иаковлю, и божественными детельми удобряему благочестно поим, яко матерь Бога нашего.

*Песнь и~.*

*Ирмос:*
Избавителю всех всесильне, посреде пламене благочествовавшыя снизшед оросил еси, и научил еси пети: вся дела благословите, пойте Господа.

На херувимску раму носимь, вознеслся еси во славе, зрящым тя учеником твоим Господи, и вопиющым непрестанно: вся дела господня Господа пойте, и превозносите его во веки.

Низложив вражду средостения, умершыя отцу твоему примирил еси, и возшед сопривел еси, юже приял еси плоть безначальне слове превыше начал и сил.

*Слава:*

Благословляя ученики возношался еси на высоту Христе, утешителя сим послав, поющым и единомудренно вопиющым: вся дела господня Господа пойте, и превозносите его во веки.

*И ныне, Богородичен:*

общее верных очистилище, готовую человеком помощь, и к зиждителю мост, преводящий всех ко спасению, божию матерь славим.

*Песнь ф~.*

*Ирмос:*
Ева убо недугом преслушания клятву вселила есть, ты же Дево Богородице, прозябением чревоношения, мирови (л. тк~а) благословение процвела еси: тем тя вси величаем.

*От*
горы Христе елеонския, облак тебе якоже престол прият, всем божественным твоим учеником зрящым, и с трепетом вопиющым ти: не остави сиры, ихже возлюбил еси за милосердие несказанное.

Сошел еси первее без\ плоти, возшел же еси плоть нося, юже приял еси: страхом же врата небесная тебе отверзошася, и уми небеснии зряще дивляхуся, глаголюще: слава еже нас ради твоему Владыко сошествию.

*Слава:*

Что стоите вы, зряще возшествие страшное; древле рекоша ангели божественным апостолом: имже образом видите восходяща, паки на землю приидет судити всех, со славою неизреченною.

*И ныне, Богородичен:*

Соприсутствующи божественным учеником пречистая, и зрящи, егоже родила еси, от земли возносима, вопияла еси: восходиши к безначальному отцу, славою твоею исполняяй всяческая, препрославленный едине Господи.

*В субботу з~-я недели по пасце,*

*четверопеснец, глас и~.*

*Песнь з~.*

*Ирмос:*
Молитву пролию ко Господу, и тому возвещу печали моя, яко зол душа моя исполнися, и живот (л. тк~а об.) мой аду приближися, и молюся яко иона: от тли Боже возведи мя.

Исполнив яже на земли славы твоея, вознеслся еси со славою несказанною, и отцу принесл еси плоть, в нюже от нас за милосердие облеклся еси: и воспеша небесныя силы тебе, едине человеколюбче.

Возмитеся небесная врата, и приимите Бога, плотоносца, мысленныя вопияху силы повинующымся: кто сей, егоже глаголете, и хвалу яко творцу всяческих непрестанно приносите;

*Слава:*

Восход страшный зряще слова ученицы, вопияху: посли нам пресвятаго духа, и сиры не остави рабы твоя, ведящыя тя истиннаго Бога, и человека безгрешна.

*И ныне, Богородичен:*

Обожил еси человеческое естество, неизреченно родився от Девы, отца единосущное слово, и вознеслся еси со славою: даруй мир твоим ученком, и мирови богатую милость.

*Песнь з~.*

*Ирмос:*
отроцы еврейстии в пещи попраша пламень дерзновенно, и на росу огнь преложиша, вопиюще: благословен еси Господи Боже во веки.

Страсть и смерть претерпел, и тридневен востал еси, якоже рекл еси, и к небесным возшел еси, поющым тя учеником, Господи Боже во веки.

Духа нам, якоже обещал еси, пресвятаго посли щедре, мудрии ученицы вопияху, умудряюща и вразумляюща вся верныя во веки. (л. тк~в)

*Слава:*

Руками восплещите языцы, воскликните Богу в веселии: вознесеся Христос, и седит во славе одесную, яко сопрестолен отцу, во веки.

*И ныне, Богородичен:*

Недра отча не истощив, в недрех твоих слово восклонися, безсловесия нас избавляя, Дево, поющих Господа Бога во веки.

*Песнь и~.*

*Ирмос:*
Седмерицею пещь, халдейский мучитель, богочестивым неистовно разжже, силою же лучшею спасены сия видев, творцу и избавителю вопияше: отроцы благословите, священницы воспойте, людие превозносите во вся веки.

Воображся, якоже пишет, паче ума в чуждее, и страстьми всем верным безстрастие яве даруя, от земли восходит, ныне явитися отеческому лицу: ангелом, архангелом, престолом и господьством, того славословящым во вся веки.

Белоносцы ангели апостолом предсташа, недоумышляющымся новому видению твоего вознесения, слове отцу безначальне, глаголюще: вы что взираете, тако чудящеся, на высоту; Иисус сей паки приидет судити миру, имже образом видите.

*Слава:*

Вся совершивый Господи, яко Бог непреложен, к небесным с плотию востекл еси, повинующымся тебе ангельским силам, и радостно учеником тебе славящым, (л. тк~в об.) и со страхом поющым: священницы воспойте, людие превозносите во вся веки.

*И ныне, Богородичен:*

Богородительнице пречистая, души моея язвы, и греха моего струпы очисти, источники изливающи из\ ребр рождества твоего, и иже из\ него очищающи струями: к тебе бо взываю, и к тебе припадаю, и тебе призываю едину спасительницу.

*Песнь ф~.*

*Ирмос:*
устрашися всяк слух, неизреченна божия снизхождения, яко вышний волею сниде даже и до плоти, от девическаго чрева быв человек: темже пречистую Богородицу вернии величаем.

Возмите врата мысленныя, небесныя силы, прииде царь наш, мертвенное существо приим, и внидет Бог сый и человек ко отцу своему, соделав страшная и преславная.

Пойте вси разумно, воскликните Богу, сотворившему дела преславная, и возшедшему к небесным, и апостолом святаго духа низпославшему, просвещающему нас славящих божество его.

*Слава:*

Разрушися ад погребением, и востание человеком даровася воскресением твоим, и озарися земля, и небесная вознесением твоим Христе, едине непременне и всесильне, дателю благих, и спасителю наш.

*И ныне, Богородичен:*

Глас ти гавриилов со всеми ангелы приносим: (л. тк~г) радуйся палато царя возжеленная: радуйся земная с небесными Дево совокупившая, еяже ради спасаемся, ведуще тя чистую Богоматерь.

*В понедельник седмыя недели по пасце*

*трипеснец, глас а~.*

*Песнь а~.*

*Ирмос:*
Твоя победительная десница, боголепно в крепости прославися: та бо безсмертне, яко всемогущая, противныя сотре, Исраильтяном путь глубины новосоделавшая.

Твое еже на землю новолепное схождение, не разумевшым ангелом тогда, восходящу ти ныне на небеса познавают, глаголюще: кто сей есть царь сил;

Распятие вольное Христе претерпев, воскресл еси тридневен, таже возшел еси к небесным, учеником зрящым тя, и дивящымся паче ума силе твоей.

*Слава:*

облаки восхождение твое всесильною волею полагаяй недомысленный, от горы елеонския ныне востекл еси горе, к высоте облаком носимь.

*И ныне, Богородичен:*

Чины ангел небесных воистинну чистая превозшла еси, слово воплотивши отчее: егоже ныне прилежно моли, деяний безсловесных нам избавитися всенепорочная. (л. тк~г об.)

*Песнь и~.*

*Ирмос:*
Песнословцы в пещи спасшаго дети, и громопламенную преложшаго на росу, Христа Бога пойте, и превозносите во вся веки.

К безначальносветлому отцу возшедшаго во славе, и низпославшаго апостолом дух святый, пойте, благословите и превозносите во вся веки.

Воспойте, и пойте Господеви, воскликните страхом отечествия земная, вознесе бо ся во славе днесь, совокупив с небесными во вся веки.

*Слава:*

Мужие галилейстии, что зряще на высоту со страхом, тако стоите, учеником безплотнии глаголаху; имже образом видите, и паки Христос во славе приидет.

*И ныне, Богородичен:*

Невозделанно возрастившая небесный клас, питающий божественною силою концы Дево, насыти алчущую смиренную душу мою.

*Песнь ф~.*

*Ирмос:*
образ чистаго рождества твоего, огнепалимая купина показа неопальная: и ныне на нас напастей свирепеющую угасити молимся пещь, да тя Богородице непрестанно величаем.

Страсть и распятие и смерть за нас претерпел еси безгрешне, и воскрес боголепно, возшел еси к безначальному слове отцу твоему: темже тебе покланяемся непостижимому божеству. (л. тк~д)

Зовет моисей духом, ангельския силы да укрепятся, всех царю телесно восходящу от земли к горним царствием, и на престоле отечестем уставляющу естество отпадшее.

*Слава:*

Врата умная возмите, пророчески вопияше Давид духом, единородный сын божий воцарися над\ всеми языки, и восходит плотию ко отцу, егоже снизходя не остави.

*И ныне, Богородичен:*

Весь сладость и желание твой сын, Бог и Господь, пресвятая чистая: егоже прилежно моли с вышними и безплотными воинствы, горести душетленныя грехов избавитися нам.

*Во вторник седмыя недели по пасце,*

*трипеснец, глас в~.*

*Песнь в~.*

*Ирмос:*
Видите, видите, яко аз есмь в мори спасый, и в пустыни насытивый Исраильтеския люди, и воду из\ камене источивый человеком, да древле падшаго понес, привлеку ко мне за неизреченную милость.

Соводворяяся учеником во днех четыредесятих, по божественном из\ гроба Cпасе востании, духа божественнаго обещавая им послати яве, вознеслся еси во славе, на раму херувимску страшно носимый. (л. тк~д об.)

Врата возмите, разумейте преславная, мысленныя силы вышнейшым вопияху: царь всяческих тело землено нося, прииде к нам в покой свой, человеки обожив за милосердие многое и безмерную милость.

*Слава:*

Закров себе тму полагаяй, безплотному естеству на крилу ветреннюю восходяй Бог, воплощся из\ Девы облака светлаго, облаком светлым от земли на высоту взыде, зрящым ученком славное вознесение.

*И ныне, Богородичен:*

Невозделанная земле, возрастившая всех питателя отверзающа руку, и благоволением своим насыщающа всякое животное, крепости божественныя: утверди хлебом животным разслабленная сердца сытостию злых наших грехопадений.

*Песнь и~.*

*Ирмос: О*
подобии злате небрегше треблаженнии юношы, неизменный и живый божий образ видевше, среди огня воспеваху: осуществованная да поет Господа вся тварь, и превозносит во вся веки.

Естество адамово восприим, и сие обожив слове, к первоначальнику света вознесе своему отцу, удивившымся всем безплотным чином, и вопиющым: пойте Господа, и превозносите его во веки.

Илиа прообразуя страшное твое вознесение животодавче, божественным духом показася оружник, и к высоте весь от земли ношашеся, поя владыце: да поет Господа вся тварь, и превозносит его во веки. (л. тк~е)

*Слава:*

Хвалите Бога, воскликните языцы, восплещите руками, согласно пойте, со славою Христос взыде, отонудуже к нам прииде, спасти вопиющыя: пойте и превозносите его во веки.

*И ныне: троичен:*

отца и сына, и собезначальна прославим вси духа, Троицу несозданную, естеством соединенну, разделенну же ту лицы, поюще: осущественная да поет Господа вся тварь, и превозносит его во веки.

*Песнь ф~.*

*Ирмос:*
Недоумеет всяк язык благохвалити по достоянию, из\ъумевает же ум и премирный пети тя Богородице, обаче благая сущи, веру приими: ибо любовь веси божественную нашу, ты бо Христиан еси предстательница: тя величаем.

Со славою ныне восходяй на облацех, кто убо есть; рекоша горнейшии чинове, вопиюще им: врата умная отимите, Бог единый яже на земли совокупивый небесем, сему величие, и славу со страхом принесем.

Зрите, рекл еси слове учеником, скорбящым твоим восходом: седите ждуще верою, дондеже приидет к вам божественный утешитель от вышних, даров всем независтный источник. сей вас научит всему, яко преблагий.

*Слава:*

Отпадшее естество адамово видится в вышних, на престоле отчи водруженно преславно, и покланяемо (л. тк~е об.) всегда от ангел и архангел, от престол, сил и начал: слава изволившему тако, единому Богу нашему.

*И ныне, Богородичен:*

Красна добротою роди тя красна девица, егоже зрящи ни вида внегда страдати, ниже доброты имуща, Cпасе, рыдающи глаголаше: дивлюся твоему паче ума сыне мой смирению, имже спасаеши смирившееся естество человеческое.

*В среду седмыя недели по пасце,*

*трипеснец, глас г~.*

*Песнь г~.*

*Ирмос:*
утверждение на тя надеющихся, утверди Господи церковь, юже стяжал еси честною твоею кровию.

Осужденное и преступлением истлевшее естество человеческое, возвел еси Владыко превыше ангел, яко милосерд.

Возшел еси на небеса со славою, поющым тя Господи безплотным, яко всех творца и Бога нашего.

*Слава:*

утешителя истиннаго духа послал еси Владыко учеником твоим, возшед на небеса преблагий.

*И ныне, Богородичен:*

Воплощенное из\ тебе чистая пройде слово, падение первозданных за милосердие щедрот исправляяй. (л. тк~з)

*Песнь и~.*

*Ирмос:*
Нестерпимому огню соединившеся, богочестия предстояще юноши, пламенем же невреждени, божественную песнь пояху: благословите вся дела господня Господа, и превозносите во вся веки.

Все яко Бог исполнив еже о нас смотрение, вознеслся еси зрящым учеником твоим, и страхом вопиющым ти: благословите вся дела господня Господа.

Мужие воистинну галилейстии, что взираете сице, владыце к небеси восходящу, глаголаху ангели; якоже видите, паки сей имать приити судити всей твари, егоже превозносим во веки.

*Слава:*

Духа праваго, духа божественнаго, духа сущаго с тобою нераздельнаго, якоже обещался еси, посли нам, на облацех славы носимый, слове божий, божественнии апостоли зовяху: яко да тя поем и превозносим во веки.

*И ныне:*

Из\ тебе божия премудрость дом себе создавши, воплотися неизреченным сошествием, отроковице неискусобрачная: ты бо едина во всех родех избрана еси, быти жилище Христу Богу.

*Песнь ф~.*

*Ирмос:*
Новое чудо и боголепное, девическую бо дверь затвореную яве проходит Господь, наг во входе, и плотоносец явися во исходе Бог, и пребывает дверь затворена: сию неизреченно яко Богоматерь величаем. (л. тк~з об.)

Со славою в воскликновении восходит, якоже пророк древле рече, сей всех есть Господь и Владыка: пойте сему верою языцы, пойте и с трепетом того славословите, яко содела неизследимая и неизреченная.

Скорбящым рекл еси учеником: не разлучуся во веки от вас, аще и к пославшему мя иду отцу: идите, мир весь научите, познати мя Бога истиннаго, соделавша мя преславная, яже видесте и слышасте.

*Слава:*

Мир всем рекл еси Христе, и облак под\ъем тя абие света, всем зрящым, от земли вознеслся еси, и возшед превыше сел еси, над\ всяким началом и властию: темже славим многопетую силу твою.

*И ныне, Богородичен:*

Света приятелище явилася еси воистинну, яко из\ тебе непреложно воплощся неизреченно Бог, на кресте возвысив адамово существо, и в мертвых перворожден быв, и пребывая Бог в вышних, купно со отцем же и божественным духом славимый.

*В четверток седмыя недели по пасце,*

*трипеснец, глас д~.*

*Песнь д~.*

*Ирмос:*
Седяй в славе на престоле божества, во облаце легце, прииде Иисус пребожественный, нетленною дланию, и спасе зовущыя: слава Христе силе твоей. (л. тк~з)

Неприступный естеством, приступен мне быв, в мене оболкийся, все мое естество осветли, и своим вознесением возведе превыше всякаго начала и власти.

Колесницеездник илиа воздух прохождаше, прообразуя древле твое слове божий вознесение: яко на колеснице бо Cпасе носимь облаком, ко отеческим недром достигл еси.

*Слава:*

учеником взирающым страшное взятие, и дивящымся, божественнии провещаваху ангели: мужие вы галилейстии, якоже видите, сице паки приидет Иисус судити вся.

*И ныне, Богородичен:*

Обновляеши пречистая сокрушенное человеческое естество, и тли подклоншееся, Бога воплотивши, и паче естества родивши неискусобрачная. емуже зовем: слава Христе силе твоей.

*Песнь и~.*

*Ирмос:*
отроки благочестивыя в пещи рождество Богородичо спасло есть. тогда убо образуемое, ныне же действуемое, вселенную всю воздвизает пети тебе: Господа пойте дела, и превозносите его в вся веки.

Ходяй на крилу ветреннюю облаком носимь, ныне восприемлется в небесная, идеже бяше прежде, и утешителя посылает учеником, хвалословящым и превозносящым во веки.

Распятие и погребение претерпев волею, воскресл еси всесильне, и любящым тя в четыредесятих днех являяся (л. тк~з об.) радостотворил еси: таже сих благословив, к твоему отцу возшел еси со славою.

*Слава:*

Научив яве, яже паче слова слову богословцы, и возшед послал еси сим, якоже обещася, вседейственнаго и сопрестольнаго духа, поющым: Господа пойте, и превозносите его во веки.

*И ныне, Богородичен:*

Двере божия затворенная, юже един пройде вышний, направи мя к стезям божественным, и отверзи спасения двери мне, богоблагодатная: к тебе бо прибегаю Дево, единей заступнице рода человеческаго.

*Песнь ф~.*

*Ирмос:*
Камень нерукосечный от несекомыя горы тебе Дево, краеугольный отсечеся, Христос, совокупивый разстоящаяся естества: тем веселящеся, тя Богородице величаем.

Дондеже убо облечетеся силою с высоты, рекл еси учеником, седите вкупе собрани: аз бо уже восприемлемь есмь, и отцу сопрестольнаго послю вам утешителя.

Приидите тайно, возшедше вси на высоту видения, очима узрим умныма вознесшася, и седяща одесную, яко сопрестольна отцу слова соприсносущнаго.

*Слава:*

Солнце из\ гроба красно возсияв Владыка, якоже светоносныя лучи, вселенней всей вас распосла апостолы светящыя и мглу отгоняющыя. (л. тк~и)

*И ныне, Богородичен:*

Пощади мя Христе, егда приидеши судити миру со славою, разрешая мглу страстей моих, молитвами рождшия тя, и наследника мя сотвори небеснаго царствия твоего.

*В пяток седмыя недели по пасце,*

*трипеснец, глас з~.*

*Песнь е~.*

*Ирмос:*
К тебе утренюю, милосердия ради себе истощившему непреложно, и до страстей безстрастно преклоншемуся слове божий, мир подаждь ми падшему, человеколюбче.

Смерти державу божественною силою низложив, воскресл еси тридневно Христе мой, и к небесным со славою возшел еси, твоим учеником воспевающым тя Бога и человеколюбца.

Нас да не оставиши сирых щедре, якоже обещался еси, посли святаго твоего духа, твои ученицы избавителю приглашаху, внегда от земли восходяща видеша тя человеколюбче.

*Слава:*

Се дух хощет снити на землю в языцех огненных, яко да покажет огненны яве бренныя, слова честныя ученики, возвещающя сего человеколюбное. (л. тк~и об.)

*И ныне, Богородичен:*

В человеческое естество, от неискусомужныя облеклся еси слове, крайняго ради благоутробия, твердую нам ту стену дал еси и кров присно, ведущым тя Бога и человека.

*Песнь и~.*

*Ирмос:*
За законы отеческия блаженнии в вавилоне юношы предбедствующе, царюющаго оплеваша повеление безумное, и совокуплени имже не сваришася огнем, державствующему достойную воспеваху песнь: Господа пойте дела, и превозносите во вся веки.

Разстоящаяся совокупив благостию, слове всепреблагий, поразив супостата, страстию плоти твоея, ко отцу, егоже не оставил еси когда, со славою востекл еси, учеником зрящым: темже тя с ними благословим, и превозносим во веки.

Помиловав Cпасе, ихже возлюбил еси, озлобленных вражиею лютостию, от масличныя горы Владыко вознеслся еси, зрящым учеником твоим и дивящымся, како с плотию тя облак под\ъят, яко херувимский престол; темже тя с ними благословим, и превозносим во веки.

*Слава:*

Не оставлю сирых вас, сынове и наследницы царствия моего, возшед же утешителя послю с высоты, вас тайнонаучающа, паче постижения и ума, и огненных показующа причастием бренных, вопил еси учеником твоим щедре: темже с ними тя поем, и превозносим во веки. (л. тк~ф)

*И ныне: Богородичен:*

Законных кроме Дево естеств, законодавца рождши, закону отемлющаго сеновное, и благодати дарующаго светлость. темже законом греха мя чистая, люте ныне побеждаема свободи пети: Господа пойте вся дела, и превозносите его во веки.

*Песнь ф~.*

*Ирмос:*
Недоумеет всяк язык благохвалити по достоянию, из\ъумевает же ум и премирный пети тя Богородице, обаче благая сущи, веру приими: ибо любовь веси божественную нашу. ты бо Христиан еси предстательница, тя величаем.

Отверженное и озлобленное естество помиловавый, един яко сый милостив и человеколюбив благодетелю, плоть человеческую восприял еси, и страстию крепкаго связав, востекл еси Христе горе ко отцу, исполнив славы всяческая.

Что скорбите; что же удивляетеся; вопияху апостолом ангели, стояще с ними на горе: сей Иисус, егоже видите вознесшася, сице во славе мнозе паки приидет, судити вселенней, и всем дати достойная.

*Слава:*

Мир давый священным учеником твоим, духом твоим всех благословив яко щедр благодетелю, от лукаваго соблюди невредимы, яко да твою сотворивше волю Христе, вси царствию твоему вкупе сподобимся. (л. тк~ф об.)

*И ныне, Богородичен:*

Света приятелище, всю просветившаго тварь, показалася еси едина пречистая, всенепорочная Марие Богородице. темже молю тя: просвети омрачившуся сластьми жития страстную мою душу, яко да во дни божественными стезями пойду.

*Во вторник пятдесятныя недели,*

*трипеснец. Глас в~.*

*Песнь в~.*

*Ирмос:*
Бог, истинна дела его, и вси путие его судьбы.

Душе правый, на пути правыя настави, тебе богословящыя.

*От*
небес пришедый утешителю, спаси тебе поющыя.

Живот жизнотворяй, и свет сый утешителю, спаси тебе поющыя.

*Слава:*

Бог сый истинный и благодатель, утешителю, спаси тебе поющыя.

*И ныне, Богородичен:*

Бога истинна Дево Мати родила еси, в наше спасение: егоже моли о всех нас.

*Песнь и~.*

*Ирмос:*
В пещь огненную ко отроком еврейским снизшедшаго, и пламень в росу преложшаго Бога, пойте дела яко Господа, и превозносите во вся веки. (л. т~л)

В горнице собранным премудрым ученком, явишася внезапу разделяеми языцы, яко огненни, и дыхания бурна глас слышашеся, превозносящым Христа во веки.

Иного утешителя нам, утешитель Христос благодатно низпосла духа, во пророцех глаголющаго, и языки огненными вещающа, богогласных и премудрых апостол.

*Слава:*

Дарованием источник, благих податель, пришед утешитель дух, Христовым учеником, слияв их обнови, свет благочестия теми облистав.

*И ныне, Богородичен:*

В недрех отчиих неразлучно вкупе седящаго, в вещное чрево твое всельшася чистая, поем Дево богоневесто, и превозносим во веки.

*Песнь ф~.*

*Ирмос: От*
Бога Бога слова, неизреченною мудростию, пришедшаго обновити адама, ядию в тление падшаго люте, от святыя Девы неизреченно воплотившагося нас ради, вернии единомудренно песньми величаем.

Ангельския лики освящаяй, и сих чины окормляяй яко благ, сей ныне прииде с небесе сошед, божественными блистаньми премудрыя апостолы упремудрив, вселенней посла.

Божества богатство раздавает, пребывающее и невзимаемое, яве дух святый, апостолом в языцех огненных и пламене зельнейших, на прелесть сих сотвори, идолобесия тину попаляющих. (л. т~л об.)

*Слава:*

Душе истины и разума, душе премудрости и крепости, и совета, из\ отца исходяй, сына же ради, твари богатно даемый, спасай нас верою покланяющихся державе твоей.

*И ныне, Богородичен:*

Богоблаженная Дево, упование мое все усердно возлагаю на тя: спаси мя Мати сущия жизни, и пищи вечныя насытитися сподоби чистая, да верою и любовию в песнех величаю тя.

*В среду пятдесятныя недели,*

*трипеснец. Глас г~.*

*Песнь г~.*

*Ирмос:*
утвержение на тя надеющихся, утверди Господи церковь, юже стяжал еси честною твоею кровию.

утвердивый небесныя силы, показа днесь апостолы небеса, дух утешительный.

Единосущну, равносильну же духу сопрестольну, и сообразну отцу и слову, покланяющеся благочестно величаем.

*Слава:*

Несквернаго чистейшаго духа, утешителя пречистаго богословим, владеюща всею тварию.

*И ныне, Богородичен:*

Храм святый, и ковчег, и свещник, всепречистая, (л. тл~а) была еси незаходимаго света, сущым во тме Христа возсиявша.

*Песнь и~.*

*Ирмос:*
Нестерпимому огню соединившеся, богочестия предстояще юноши, пламенем же невреждени божественную песнь пояху: благословите вся дела господня Господа, и превозносите во вся веки.

Единому в триех лицех, несекому, божественному существу покланяемся, единоначалие и царство богомудренно поюще: благословите вся дела господня Господа.

Живоначальный и божественный дух, совершительный же в Троице познавше, трисвятыми хвалословеньми православно поем: благословите вся дела господня Господа.

*Слава:*
Дух умный, дух божественный владычествуяй, всебогатно раздаваяй даров действа, в вере поющым: благословите вся дела господня Господа.

*И ныне, Богородичен:*

Иаковлю доброту, тебе боголепнейшую, Богомати пречистая, красный паче всех, избра Бог слово, егоже поем: благословите вся дела господня Господа.

*Песнь ф~.*

*Ирмос:*
В законе сени и писаний, образ видим вернии: всяк мужеский пол ложесна разверзая, свят Богу тем перворожденное слово, отца безначальна, сына первородящася материю неискусомужно, величаем.

Многочестный, и благодвижимый дух богословим, древле во пророцех предвозвестивший нынешнее (л. тл~а об.) просвещение, и всебогатное излияние благих даров, разделяемое учеником слова и свидетелем.

Богоначальнаго, невреднаго духа славословим, всем источающаго и делящаго божественныя дары, духа, утешителя другаго, из\ безначальна отца исходяща, и сыну собезначальному сразумеваема.

*Слава:*

Благодетельна и богата духа хвалословим, всех освящающаго, и просвещающаго светом разумным, всесильную державу всепосетительную, счиняемую отцу, и сыну спрославляемую.

*И ныне, Богородичен:*

Закона сень мимотече, и просвещение возсия во тме седящым, из\ тебе Дево воплотивыйся, за многое благоутробие, из\ безначальна отца родивыйся прежде век, рождшему единосущен.

*В четверток пятдесятныя недели,*

*трипеснец. Глас д~.*

*Песнь д~.*

*Ирмос:*
Седяй в славе на престоле божества, во облаце легце прииде Иисус пребожественный, нетленною дланию, и спасе зовущыя: слава Христе силе твоей.

Истиннаго обетования пред\ъузаконение исполнися, светоносная благодать пятдесятницею прииде, утешителева слава явися зовущым: слава Христе силе твоей. (л. тл~в)

Непостижимь есть дух всесвятый, преходит всяк ум и смысла скорость, яко веков всех древнейший, яко отцу и единородному сыну счиняемь.

*Слава:*

Неначинаемь еже быти, и непреставаемь послежде, но присно сый пучина богатства неизмеримая, всесильный дух присносущный, отцу и единородному сыну спрославляется.

*И ныне, Богородичен:*

Осени на тя дух всесвятый, всесвятая отроковице, тебе боголепное пребывалище воплощению сына соделовая красно, небес вышшую.

*Песнь и~.*

*Ирмос:*
Избавителю всех всесильне, посреде пламене благочествовавшыя снизшед оросил еси, и научил еси пети: вся дела благословите, пойте Господа.

Печали мглу разсыпли преблагий, утешительством твоим, благочестно поющих тя, и верно вопиющих: благословите дела господня Господа.

Хотением твоим дарования раздаваяй, имже хощеши утешителю, тебе Бога знающым, твою благодать подаждь верою вопиющым: благословите вся дела господня Господа.

*Слава:*

Яко Бог истинный, утешитель покланяемь есть верно, и служимь благочестно славящими, и вопиющими непрестанно: благословите вся дела господня Господа. (л. тл~в об.)

*И ныне, Богородичен:*

Бога воплощенна родившая, страстей моих утоли мятеж, и душу мою просвети, сподобивши пети: благословите вся дела господня Господа.

*Песнь ф~.*

*Ирмос:*
Ева убо недугом преслушания клятву вселила есть, ты же Дево Богородице, прозябением чревоношения, мирови благословение процвела еси: тем тя вси величаем.

Духа божественный дар излияся на всякую веровавшую плоть, якоже древле пророк зрительне радуяся предвозвести: мы же предреченных ныне сбытие зряще, просвещаемся.

Твоя богогласныя ученики исполнил еси, Cпасе, всесвятаго духа, мирови же сих, яко лучи, свет благочестия освещающыя послал еси, яко Владыка и Господь. темже тя вси величаем.

*Слава:*

огнь духовный, очистилище учеников ороси сердца: палящая роса с небесе, слова самовидцы просвети, мирови богоразумие блистающее троичное пославши.

*И ныне, Богородичен:*

*От*
святаго духа чистая зачала еси, безлетно возсиявшаго слова из\ нерожденна отца, и сего воплотившася родила еси, ради крайняго человеколюбия и благости, богородительнице Мати Дево. (л. тл~г)

*В пяток пятдесятныя недели,*

*трипеснец. Глас е~.*

*Песнь е~.*

*Ирмос:*
Одеяйся светом яко ризою, к тебе утренюю, и тебе зову: душу мою просвети омраченную Христе, яко един благоутробен.

Исходящаго от безначальна отца несумненно, на сыне же почивающаго пресвятаго духа, вернии славословим.

Обновляемаго в сердцах наших, и назидающа и освящающа, в нихже вселяется, со апостолы светло восприимем.

*Слава:*

Неизреченносильнаго и всесильнаго, прежде истлевшыя обновляющаго, и просвещающаго всех, всесвятаго духа ясно богословим.

*И ныне, Богородичен:*

Горо явственная, горо присенная, тучная горо и усыренная, юже Бог возлюби, святая Дево, спаси рабы твоя.

*Песнь и~.*

*Ирмос:*
Тебе вседетелю, в пещи отроцы, всемирный лик сплетше, пояху: дела всякая Господа пойте, и превозносите во вся веки.

Пребывание бывших всех ты еси утешителю, и соблюдение, спасай верою тебе поющыя.

Раздаяние нетленных даров, и благодати пучина, (л. тл~г об.) и богатство неизглаголанное, ты еси душе божественный и святый: и тя поем и превозносим во веки.

*Слава:*

Живоначальную и живоносную благодать, обновляющую нас, дохновением духа божественнаго и святаго, поем и превозносим во веки.

*И ныне, Богородичен:*

Содетель, божия премудрость, тела храм из\ тебе Дево созда, спасай верою тебе всечистая чтущыя, и превозносящыя во вся веки.

*Песнь ф~.*

*Ирмос:*
Исаие ликуй, Дева име во чреве, и роди сына еммануила, Бога же и человека, восток имя ему, егоже величающе, Деву ублажаем.

Наш начаток отцу твоему Cпасе принесл еси, и естества божественнаго богатство воздав нам, послал еси благий и жизнотворивый дух святый, и собезначальный тебе Владыко.

Начаток божества ныне дарует естеству перстному дух отчий, и единородному неотчужаемый, но сбывая яко единоестествен, и единосущен, и единочестен, и сопрестолен.

*Слава:*

Небса показал еси Cпасе, божественныя твоя ученики, глаголющыя языки огненными твое еже к нам страшное схождение, ныне на них светотворное посылая действо, с небесе утешителя. (л. тл~д)

*И ныне, Богородичен:*

Святаго духа Богородице была еси чертог, из\ неяже содетель слово отчее пройде яко человек, и в нас пожив, ныне яви Троицы познание.

*В субботу пятдесятную*

*четверопеснец. Глас з~.*

*Песнь з~.*

*Ирмос:*
Житейское море воздвизаемое зря напастей бурею, к тихому пристанищу твоему притек, вопию ти, возведи от тли живот мой многомилостиве.

Действовал еси первее во ангельских воинствах, священие даруя, и просвещая божества молниями душе святый, и соблюдая единственным освящением.

Пророки показал еси могущыя прозрети будущих предведение, в сердцах их яко благ, вселься утешителю, и дальная прозирати устроил еси.

*Слава:*

*От*
земли возносими божественных ради добродетелей, Христовы апостоли, с небесе духа владычня пришедша прияша, и божества зарею просияша.

*И ныне, Богородичен:*

Дух святый сошед на тя, чистый девства храм содела светло, пречистый дом сыну вышняго всеблаженная. (л. тл~д об.)

*Песнь з~.*

*Ирмос:*
Росодательну убо пещь, содела ангел преподобным отроком, халдеи же опаляющее веление божие, мучителя увеща вопити: благословен еси Боже отец наших.

Всевиновнаго отца и родителя, единаго прежде век сына, и происходна святаго духа, вернии согласно славим присно: благословен Бог отец наших.

утешитель свойство божества нося ныне прииде, апостолом бо во огненных языцех беседуя Бог, показася яве: благословен Бог отец наших.

*Слава:*

Небса приснодвижима единочестным духом твоим, утвердил еси ученики твоя тебе Христе проповедати великое солнце, нам ясно возсиявшее: благословен Бог отец наших.

*И ныне, Богородичен:*

Воплощением слова божественный сосуд чистая, дух святый осени на тя, божественный ковчег светел содела пречистая: благословенна Бога плотию родившая.

*Песнь и~.*

*Ирмос:*
Из\ пламене преподобным росу источил еси, и праведнаго жертву водою попалил еси: вся бо твориши Христе, токмо еже хотети, тя превозносим во вся веки.

Из\ отца неизреченно исходяща, и на сыне неслиянно почивающа, духа честнаго и всесильнаго, тя превозносим во веки. (л. тл~е)

Душевных скверн нас очисти, греховнаго кала нас омый, даждь нам Христе дух правый спасения, обновляющ во вся веки.

*Слава:*

Во гробех живущыя призвавый и лице всея земли обновляяй, яже на земли уды умертви, тебе покланяющымся во вся веки.

*И ныне, Богородичен:*

Небо явися чистая земное, небесное слово во чрево вместивши, сущым на земли плотию приближившася: егоже превозносим во веки.

*Песнь ф~.*

*Ирмос:*
Бога человеком не возможно видети, на негоже не смеют чини ангельстии взирати: тобою бо всечистая, явися человеком слово воплощенно. егоже величающе, с небесными вои тя ублажаем.

огненными языки ясно вещающе ученицы, лесть идольскую попалиша, верных же душы озариша, светлейшим божественным действом утешителя, проявленно пришедша.

Чистая приятелища божественныя благодати, и божественныя зари нескверная зерцала, мудрыя твоя ученики показал еси, богоначальным духа сиянием, и сих послал еси блаже, яко многомилостив.

*Слава:*

улучити божественнаго блаженства певцем ти, твоим пришествием утешителю, яко источник (л. тл~е об.) благих, благоволи, всеоружных даров причастие, яко благоподатель подая, едине человеколюбче.

*И ныне, Богородичен:*

Бога человеком чистая пременила еси паче естества, егоже и нам исходатаивши: тобою бо пречистая совокупи во едино прежде расточенныя, и вси небеснаго божественнаго наследия, и пищи сподобихомся.

