<?xml version="1.0" encoding="UTF-8"?>
<FictionBook xmlns="http://www.gribuser.ru/xml/fictionbook/2.0" xmlns:xlink="http://www.w3.org/1999/xlink">
	<stylesheet type="text/css">.hr{display: block; border:1px solid;}</stylesheet>
	<description>
		<title-info>
			<genre>religion_rel</genre>
			<author>
				<nickname>&#13;</nickname>
			</author>
			<book-title>Минея. Февраль</book-title>
			<lang>ru</lang>
		</title-info>
		<document-info>
			<date>02.13.18</date>
			<src-url/>
			<id>4bef652469d2b65a5dfee7d5bf9a6d75-AAAA-823a6c4e041b4e82a35e12643a81cf7c</id>
			<version>1.0</version>
		</document-info>
		<publish-info>
			<book-name/>
		</publish-info>
		<custom-info info-type="source"/>
	</description>
	<body name="contents">
		<section>
			<section>
				<p>Содержание</p>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
		</section>
	</body>
	<body>
		<title>
			<p>Минея. Февраль</p>
		</title>
		<section>
			<title>
				<p>1-й день</p>
			</title>
			<section>
				<title>
					<p>Предпразднство Сретения Господа Бога и Спаса нашего Иисуса Христа. И свята́го мученика Трифона</p>
				</title>
				<p>На Го́споди, воззва́х:
					<style> стихи́ры предпразднства 3, глас 4.</style>
				</p>
				<p><style>Подо́бен:</style> Я́ко добля:</p>
				<p>Честна́я гото́вится Це́рковь/ восприя́ти в себе́ Го́спода,/ я́ко Младе́нца приходя́ща/ и благода́тию мы́сленно уясня́юща/ ве́рнейший свой и Боголюбе́зный собо́р./ Сего́ ра́ди вопие́т:/ Ты еси́ сла́ва, и похвала́,/ и украше́ние исполне́ния моего́, Сло́ве,/ младе́нствовавый пло́тию мене́ ра́ди.</p>
				<p>Черто́г многосве́тлый,/ и Сень пречестна́я,/ и Храм святы́й и простра́нный,/ внутрь черто́гов вводя́щий Це́ркве Го́спода,/ предобруча́ет Себе́ честне́й Це́ркви Его́/ и мо́лится при́сно/ от тли и бед изба́витися/ и́же вои́стинну Богоро́дицу/ Сию́ непреста́нно сла́вящим.</p>
				<p>Предпра́зднственную хвалу́/ Христу́ ны́не принесе́м,/ Того́ сла́вяще соше́ствие:/ я́ко Деви́ческими рука́ми: я́ко Младе́нец прино́сим,/ на ру́ки Симео́на возлещи́ гряде́т,/ воззва́ние содева́я всем челове́ком/ и обожи́ти существо́,/ я́ко Благоде́тель и Госпо́дь.</p>
				<p>И́ны стихи́ры свята́го, глас 1.</p>
				<p><style>Подо́бен:</style> Всехва́льнии:</p>
				<p>Трифоне всехва́льне,/ сла́дости нетле́нныя/ прича́стник на Небесе́х был еси́ светле́йший,/ до́блественными по́двиги/ постра́дал еси́, сла́вне,/ и, свиде́тель и́стины быв,/ Христа́ моли́/ дарова́ти душа́м на́шим/ мир и ве́лию ми́лость.</p>
				<p>Трифоне пресла́вне,/ Све́та присносу́щнаго сия́ньми/ светови́ден весь был еси́,/ испрове́рг всю мра́чную пре́лесть/ и мироде́ржца тьмы низложи́в/ Боже́ственною благода́тию./ Те́мже моли́/ дарова́ти душа́м на́шим/ мир и ве́лию ми́лость.</p>
				<p>Трифоне всеблаже́нне,/ ра́дости и весе́лия А́нгельскаго сподо́бился еси́,/ отве́ргся кра́сных жития́,/ и, душе́вною кре́постию вся в ничтоже вмени́в,/ терпели́внейше соверши́л еси́ муче́ние,/ и мо́лишися о ду́шах на́ших.</p>
				<p><style>Сла́ва, глас 2.</style></p>
				<p>Киприаново: Преоби́дел еси́ су́щая на земли́,/ всеблаже́нне Три́фоне че́стный,/ к суди́щу му́жески потща́ся/ и, боре́ния кро́вию ты худо́жне, му́чениче, го́рдаго низложи́в,/ прия́л еси́ побе́ды вене́ц;/ Христа́ Бо́га на́шего моля́ о нас, не оскуде́й, страстоте́рпче,/ спасти́ся душа́м на́шим.</p>
				<p>И ны́не, глас то́йже.</p>
				<p>Германово: <style>Днесь</style> Симео́н на ру́ки Го́спода сла́вы прие́млет,/ Его́же под мра́ком пе́рвее Моисе́й ви́де,/ на горе́ Сина́йстей скрижа́ли даю́ща ему́./ Сей есть, И́же во проро́цех глаго́ляй/ и зако́на Творе́ц;/ Сей есть, Его́же Дави́д возвеща́ет,/ И́же всем стра́шный,/ име́яй ве́лию и бога́тую ми́лость.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Восприими́, о Симео́не,/ Го́спода сла́вы,/ я́коже извести́лся еси́/ от Ду́ха Свята́го:/ се бо прии́де.</p>
				<p><style>Стих:</style> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
				<p>Нося́щи Чи́стая/ и Пречи́стая Де́ва/ Соде́теля и Влады́ку/ я́ко Младе́нца на рука́х,/ в це́рковь вхо́дит.</p>
				<p><style>Стих:</style> Свет во открове́ние язы́ков/ и сла́ву люде́й Твои́х Изра́иля.</p>
				<p>Ве́лие и стра́шное та́инство/ и стра́нное смотре́ния:/ И́же вся объе́мляй/ и младе́нцы созида́яй,/ я́ко Младе́нец на рука́х но́сится.</p>
				<p><style>Сла́ва, и ны́не, глас то́йже:</style> Самогла́сен:</p>
				<p>Свяще́ннаго Свяще́нная Де́ва/ принесе́ во святи́лище святи́телю,/ просте́р же ру́це, Симео́н прия́т Сего́, ра́дуяся, и возопи́:/ ны́не отпуща́еши раба́ Твоего́, Влады́ко,/ по глаго́лу Твоему́, с ми́ром, Го́споди.</p>
				<p>Тропа́рь, глас 4:</p>
				<p>Му́ченик Твой, Го́споди, Три́фон,/ во страда́нии свое́м вене́ц прия́т нетле́нный от <style>Тебе</style>́, Бо́га на́шего:/ име́яй бо кре́пость Твою́,/ мучи́телей низложи́,/ сокруши́ и де́монов немощны́я дерзости./ Того́ моли́твами/ спаси́ ду́ши на́ша.</p>
				<p>Ин тропа́рь свята́го му́ченика Три́фона, глас 4:</p>
				<p>Пи́щи Боже́ственныя, треблаже́нне,/ наслажда́яся на Небесе́х неоску́дно,/ сла́вящих пе́сньми па́мять твою́ покры́й/ и сохрани́ от вся́кия ну́жды,/ отжени́ вредя́щих ни́вам живо́тных,/ да тебе́ от любве́ вопие́м всегда́:/ ра́дуйся, Три́фоне, му́чеников укрепле́ние.</p>
				<p>Сла́ва, и ны́не.</p>
				<p>Тропа́рь предпразднства, глас 1.</p>
				<p><style>Подо́бен:</style> Лик А́нгельский:</p>
				<p>Небе́сный лик Небе́сных А́нгел,/ прини́к на зе́млю, прише́дше зрит я́ко Младе́нца,/ носи́ма к хра́му, Перворожде́нна всея́ тва́ри от Ма́тере Неискусому́жныя,/ предпра́зднственную у́бо с на́ми пою́т песнь, ра́дующеся.</p>
				<p><style>На у́трени</style></p>
				<p>На Бог Госпо́дь:
					<style>тропа́рь предпразднства, два́жды, Сла́ва, свята́го. И ны́не, предпра́зднства.</style>
				</p>
				<p>По 1-й кафи́зме седа́лен, глас 1.</p>
				<p><style>Подо́бен:</style> Красоте́ де́вства:</p>
				<p>От Де́вы Тя воплоще́нна, Христе́, ра́дуяся, подъя́т свяще́нный Симео́н, —/ны́не отпуща́еши, вопия́, раба́ Твоего́, Влады́ко./ А́нна же непоро́чная, проро́чица и сла́вная,/ ны́не испове́дание и пе́ние прино́сит Тебе́./ Мы же, Жизнода́вче, вопие́м Ти:/ сла́ва та́ко благоволи́вшему.</p>
				<p>Сла́ва, и ны́не, то́йже.</p>
				<p>По 2-й кафи́зме седа́лен, глас 8:</p>
				<p><style>Подо́бен:</style> Свире́лей па́стырских:</p>
				<p>Роди́лся еси́ на земли́, Собезнача́льный Отцу́,/ прине́слся еси́ в це́рковь, Непостижи́мый;/ ра́дуяся же, ста́рец на ру́ки Тя восприя́т, зовы́й:/ ны́не отпуща́еши, его́же посети́л еси́ по глаго́лу Твоему́,/ благоизво́ливый спасти́, я́ко Бог, род челове́ческий.</p>
				<p>Сла́ва, и ны́не, то́йже.</p>
				<p>Кано́н предпра́зднства со ирмосо́м на 8 и свята́го на 4. Кано́н предпра́зднства. Глас 4.</p>
				<p><style>Песнь 1</style></p>
				<p><style>Ирмо́с:</style> Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</p>
				<p>Сердца́ я́коже ру́це вси предугото́вльше,/ приходя́ща <style>Днесь</style> Христа́ чи́сте прии́мем/ и Того́ Ду́хом Боже́ственных дарова́ний наслади́мся.</p>
				<p>Две́ри предотве́рзши <style>Днесь</style>, и́же в зако́не храм,/ Законода́вцу и Соде́телю устроя́ет вхо́ды све́тлы/ и гото́вит честны́я да́ры Ему́ Боже́ственное хвале́ние.</p>
				<p>Воспою́ Тебе́, Го́споди Бо́же мой,/ младе́нствовавшему пло́тию, и зако́ну повину́вшемуся,/ и спа́сшему челове́ка, его́же ра́ди был еси́ Челове́к.</p>
				<p><style>Богоро́дичен:</style> Разуме́в ве́тхий, Пречи́стая, храм Тя, Влады́чице,/ Влады́це всех и Бо́гу жили́ще чи́сто/ лик пропове́даше, велича́я сла́ву Твою́.</p>
				<p>Ин кано́н му́ченика, его́же краегране́сие: Сла́дости причасти́тися сподо́би мя, Три́фоне.
					<style>Глас 8.</style>
				</p>
				<p><style>Ин</style></p>
				<p><style>Ирмо́с:</style> Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</p>
				<p>Вои́стинну Боже́ственныя на Небесе́х сла́дости наслажда́яся,/ я́ко непобеди́м страда́лец,/ твои́ми моли́твами ду́шу мою́ изба́ви от страсте́й смуще́ния.</p>
				<p>Глаго́лы Боже́ственными огласи́вся,/ соверши́л еси́ сия́ пресла́вне де́ятельно,/ святы́ню возлюби́в и целому́дрие облобыза́в.</p>
				<p>Был еси́ и́стинно па́стырь,/ пасы́й души́ твоея́ в му́дрости помышле́ния,/ ду́ши обраща́я заблужда́ющия/ и Бо́гу приводя́, сла́вне.</p>
				<p><style>Богоро́дичен:</style> Просвеща́еши мя сия́нием мы́сленным,/ осия́ние сла́вы ро́ждшая О́тчее,/ Всенепоро́чная Отрокови́це,/ и мрак грехо́вный разори́.</p>
				<p>А́ще есть неде́ля,</p>
				<p>Катава́сия: Су́шу глу́бороди́тельную зе́млю:</p>
				<p><style>Песнь 3</style></p>
				<p><style>Ирмо́с:</style> Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</p>
				<p>Взыгра́шася мы́сленно,/ я́же в дому́ Бо́жии ше́ствия,/ Царя́ Христа́ хотя́ща пло́тию прия́ти.</p>
				<p>Я́ко честны́я/ Христу́ предъугото́вльше <style>Днесь</style>, ве́рнии, да́ры прия́тны, хвалу́,/ Сего́ с ра́достию усря́щем.</p>
				<p>Ны́не пре́йде сень и преды́де и́стина, благода́ти прише́дши,/ ны́не подыми́ Христа́, Симео́не.</p>
				<p><style>Богоро́дичен:</style> Преста́ е́же в се́нех и обра́зных начерта́ниих веща́ние:/ И́стина бо, Чи́стая, Тобо́ю яви́ся конце́м.</p>
				<p>Ин</p>
				<p><style>Ирмо́с:</style> Ты еси́ утвержде́ние притека́ющих к Тебе́, Го́споди,/ Ты еси́ Свет омраче́нных,/ и пое́т Тя дух мой.</p>
				<p>Притупи́л еси́ си́лу го́рдаго,/ сла́вный му́чениче Христо́в,/ свы́ше оде́явся си́лою.</p>
				<p>Пло́тию обложе́н,/ шата́ния безпло́тнаго угаси́л еси́ врага́/ и воплоще́ннаго Бо́га Сло́ва пропове́дал еси́.</p>
				<p>Еди́ным то́кмо прише́ствием твои́м/ ду́хи лука́вствия отгоня́ются,/ Ду́ха Свята́го гони́ми благода́тию.</p>
				<p><style>Богоро́дичен:</style> Име́я Тя по́мощь, не постыжду́ся,/ Пречи́стая Ма́ти Бо́жия,/ име́я Тя предста́тельницу Жи́зни моея́, спасу́ся.</p>
				<p>Конда́к му́ченика, глас 8.</p>
				<p><style>Подо́бен:</style> Я́ко нача́тки:</p>
				<p>Тро́ическою тве́рдостию/ многобо́жие разруши́л еси́ от коне́ц, всесла́вне,/ че́стен во Христе́ быв, и, победи́в мучи́тели во Христе́ Спаси́теле,/ вене́ц прия́л еси́ му́ченичества твоего́/ и дарова́ния Боже́ственных исцеле́ний,/ я́ко непобеди́мь.</p>
				<p>И седа́лен, глас 4.</p>
				<p><style>Подо́бен:</style> Ско́ро предвари́:</p>
				<p>Боле́зньми, блаже́нне, наслажда́яся плотски́ми,/ Боже́ственную и неболе́зненную пи́щу досто́йно восприя́л еси́,/ вене́ц безсме́ртия от Бо́га прие́м./ Те́мже и исцеле́ний ре́ки источа́еши/ любо́вию прибега́ющим, му́чениче, в кров твой.</p>
				<p>Сла́ва, и ны́не, предпра́зднства, глас 1.</p>
				<p><style>Подо́бен:</style> Ка́мени запеча́тану:</p>
				<p>Сокро́вище ве́чное Жи́зни вся́ческих,/ мене́ ра́ди под зако́ном младе́нствовавый,/ дре́вле начерта́вый на скрижа́лех зако́н на горе́ Сина́йстей,/ да вся измени́ши от зако́нныя дре́вния рабо́ты,/ сла́ва благоутро́бию Твоему́, Спа́се,/ сла́ва соше́ствию Твоему́,/ сла́ва смотре́нию Твоему́, Еди́не Человеколю́бче.</p>
				<p><style>Песнь 4</style></p>
				<p><style>Ирмо́с:</style> Вознесе́на́ Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</p>
				<p>На о́блаце носи́м светоно́снем пло́тски, я́ко Со́лнце Пра́вды,/ Боже́ственныя зари́ Своя́ предлага́ет <style>Днесь</style>/ и предозаря́ет храм Свой.</p>
				<p>Предпра́зднственную хвалу́ Влады́це Це́рковь <style>Днесь</style> привноша́ет,/ и Сего́, я́ко Жениха́, прия́ти све́тло гото́вится,/ и с Симео́ном ра́дуется;/ чи́ни А́нгельстии ужасо́шася,/ зря́ще на рука́х ста́рческих/ со Отце́м и Ду́хом хвали́маго, я́ко Сы́на и Бо́га на́шего.</p>
				<p><style>Богоро́дичен:</style> Я́ко ски́нию,/ Тя, Пресла́вная Богоро́дице,/ хотя́щи прия́ти зако́нная сень,/ зако́ну Го́спода на рука́х нося́щую,/ Твое́ю осия́шеся благода́тию.</p>
				<p>Ин</p>
				<p><style>Ирмо́с:</style> Услы́шах, Го́споди,/ смотре́ния Твоего́ та́инство,/ разуме́х дела́ Твоя́,/ и просла́вих Твое́ Божество́.</p>
				<p>Зря́щих удиви́л еси́ терпе́ния, блаже́нне, тве́рдостию:/ му́ки бо претерпе́л еси́,/ я́ко в чужде́м стражда́ телеси́,/ му́дре Три́фоне.</p>
				<p>Пита́лся еси́, блаже́нне, ра́нами боле́зней, бие́мь,/ ны́не же наслажда́ешися чи́стее,/ присносу́щныя сла́вы насыща́яся.</p>
				<p>Стру́жему телеси́ твоему́/ желе́зных ногте́й острото́ю,/ вжиля́шеся, чу́дне, твоея́ души́ кре́пость Боже́ственною благода́тию.</p>
				<p><style>Богоро́дичен:</style> На Тя упова́ние мое́ все возлага́ю,/ Ма́ти Де́во:/ ду́шу мою́ сохрани́, я́же Бо́га ро́ждшая, Спа́са моего́.</p>
				<p><style>Песнь 5</style></p>
				<p><style>Ирмо́с:</style> Ты, Го́споди, мой Свет,/ в мир прише́л еси́,/ Свет Святый, обраща́яй из мра́чна неве́дения/ ве́рою воспева́ющий Тя.</p>
				<p>Тя, Го́споди, пло́тию це́рковь хотя́щи прия́ти,/ Боже́ственною Твое́ю и неизрече́нною Божества́ заре́ю/ сла́вно просвеща́шеся.</p>
				<p>Тя, Го́споди, рука́ми душе́вными сподо́би прия́ти хва́лящия Твое́ смотре́ние,/ и нас, ве́рою пою́щих Тя, приими́,/ я́ко Человеколю́бец.</p>
				<p>Тя, Го́споди, ра́достною душею прие́млющия,/ пло́тию нас ра́ди хотя́ща приити́,/ сподо́би с Симео́ном благодари́ти Тя.</p>
				<p><style>Богоро́дичен:</style> Изба́вльшеся Тебе́ ра́ди сено́вныя слу́жбы, Чи́стая,/ ра́зумом и́стинным и ве́рою тве́рдою/ досто́йно Тя сла́вим.</p>
				<p>Ин</p>
				<p><style>Ирмо́с:</style> У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе́, ино́го не ве́мы.</p>
				<p>Куми́ры преле́стныя упраздни́л еси́, страстоте́рпче,/ то́кмо бо возлюби́л еси́/ Христо́ву о́бразу покланя́тися.</p>
				<p>Разуме́в пресве́тлую, сла́вне страстоте́рпче,/ благода́ть Бо́га на́шего,/ тоя́ ра́ди пострада́л еси́.</p>
				<p>Боже́ственною озари́вся благода́тию,/ усе́рдно, страда́льче,/ Христа́ ра́ди пострада́л еси́.</p>
				<p><style>Богоро́дичен:</style> Неизрече́нно бысть зача́тие Твое́,/ и Рождество́ несказа́нно:/ пребыла́ бо еси́ Чи́стая Присноде́ва.</p>
				<p><style>Песнь 6</style></p>
				<p><style>Ирмо́с:</style> Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею кро́вию.</p>
				<p>Пе́сни, я́коже цве́ты, испле́тше <style>Днесь</style>,/ предугото́вим ве́рою благодаре́ния вене́ц Боже́ствен Влады́це,/ мы́сленно приити́ хотя́щему.</p>
				<p>Ру́ки душе́вныя Бо́гу угото́вим, я́коже Симео́н ста́рец,/ и в храм Боже́ственныя сла́вы Его́ приходя́ща,/ Того́ с весе́лием восприи́мем.</p>
				<p>Творца́ веко́в ста́рец я́ко Младе́нца прие́м,/ Бо́га Преве́чнаго разуме́ и Све́та язы́ков/ во сла́ву Изра́иля, Христа́.</p>
				<p><style>Богоро́дичен:</style>Пи́шуще Богови́дно тро́стию духо́вною Тя, проро́цы, Де́во,/ храм, и сень, и Боже́ственный дом Влады́це всех,/ о Тебе́ украша́хуся.</p>
				<p>Ин</p>
				<p><style>Ирмо́с:</style> Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</p>
				<p>Изсуши́в мерзкия же́ртвы,/ и приноше́ния скве́рная, и неи́стовства и́дольская,/ твои́ми кровьми́, сла́вне, напои́л еси́/ вся церко́вная благоро́дная, Три́фоне, прозябе́ния.</p>
				<p>Стру́пи му́ченичестии, я́ко ми́ро, благоуха́ют,/ кровь страда́лец источа́ет исцеле́ния,/ оста́нцы же те́ла ду́ши освяща́ют/ ве́рою каса́ющихся им.</p>
				<p><style>Богоро́дичен:</style> Я́ко одушевле́н киво́т,/ прия́ла еси́ Сло́во Безнача́льное,/ я́ко Свято́е Святи́лище, Зижди́теля вмести́ла еси́,/ я́ко Престо́л огнезра́чен, но́сиши Влады́ку, Богома́ти, всея тва́ри.</p>
				<p><style>Конда́к, глас 6:</style></p>
				<p>Со Отце́м Сло́во Сый неви́димо,/ ны́не у́бо ви́дим есть пло́тию:/ неизрече́нно от Де́вы роди́ся/ и на ру́ку ста́рчу дае́тся святи́телю./ Поклони́мся Тому́/ и́стинному Бо́гу на́шему.</p>
				<p><style>И́кос:</style></p>
				<p>Свяще́нная трапе́за предлага́ется,/ празднолю́бных собо́р <style>Днесь</style>, предпра́зднственная нося́щи зна́мения,/ Го́спода четыредесятодне́вна, из Де́вы стра́шное рождество́,/ и ста́рца честна́го объя́тие,/ и че́стна страда́льца па́мять,/ предпра́зднственныя хвалы́ припева́юще/ и́стинному Бо́гу на́шему.</p>
				<p><style>Песнь 7</style></p>
				<p><style>Ирмо́с:</style> В пещи́ Авраа́мстии о́троцы перси́дстей,/ любо́вю благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твое́й, Го́споди.</p>
				<p>Це́рковь, предукра́шшися заре́ю мы́сленною,/ любо́вию Влады́ки всех и Творца́,/ восприя́ти Его́ гото́вится и ра́достная Сему́ плете́т восхожде́ния.</p>
				<p>И́же в не́дрех неопи́санно су́ща Оте́ческих Сло́во,/ Сы́на Своего́ Единоро́днаго, Ма́терний ру́це нося́щии в це́рковь пло́тию/ по зако́ну я́ко Младе́нца вно́сят.</p>
				<p>Всели́выйся Бог во чре́во Де́вы/ на рука́х Симео́на,/ я́ко на престо́ле о́гненнем, <style>Днесь</style> седи́т.</p>
				<p><style>Богоро́дичен:</style> Ви́деша сла́ву Твою́ язы́цы вси, Еди́на Чи́стая,/ те́мже тва́рей всех Тя благоче́стно Цари́цу ублажа́ют/ и Богома́терь па́че естества́ непреста́нно сла́вят.</p>
				<p>Ин</p>
				<p><style>Ирмо́с:</style> От Иуде́и доше́дше, о́троцы,/ в Вавило́не иногда́/ ве́рою Тро́ическою пла́мень пе́щный попра́ша, пою́ще: отце́в Бо́же, благослове́н еси́,</p>
				<p>Венцено́сец, лику́еши с ли́ки му́ченик, веселя́ся,/ пре́лесть бо победи́в сло́вом и́стинным,/ воспева́еши, ра́дуяся:/ оте́ц на́ших Бо́же, благослове́н еси́.</p>
				<p>Влады́ка вся́ческих Свои́ми страда́ньми венча́ет му́ченика/ и сего́ водворя́ет в се́лех Небе́сных,/ зову́ща и глаго́люща:/ оте́ц на́ших Бо́же, благослове́н еси́.</p>
				<p><style>Богоро́дичен:</style> Мла́да нося́щи Младе́нца,/ пре́жде всех век Бо́га, Всенепоро́чная, из Тебе́ воплоще́нна,/ на преста́й моля́щи спасти́ пою́щия:/ оте́ц на́ших Бо́же, благослове́н еси́.</p>
				<p><style>Песнь 8</style></p>
				<p><style>Ирмо́с:</style> Ру́це распросте́р, Дании́л/ львов зия́ния в ро́ве затче́:/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели, о́троцы, взыва́юще:/ благослови́те, вся дела́ Госпо́дня, Го́спода.</p>
				<p>Руце распросте́р Симео́н/ и предочи́щ ду́шу Боже́ственными дея́ньми,/ младе́нствовавшаго Го́спода то́кмо за бла́гость прия́т,/ вопия́ с весе́лием Ему́:/ благослови́те, вся дела́ Госпо́дня, Го́спода.</p>
				<p>Свет благода́ти Христо́вы просия́ нам,/ хотя́ ввести́ в храм Свой,/ всесено́вная начерта́ния претворя́я я́ко Обнови́тель/ вои́стинну вопию́щим:/ благослови́те, вся дела́ Госпо́дня, Го́спода.</p>
				<p>Предве́чнаго Бо́га, благоволи́вшаго нас ра́ди младе́нствовати/ и на рука́х прие́млема бы́ти ста́рца Симео́на,/ благослови́те, вся дела́ Госпо́дня, Го́спода.</p>
				<p><style>Богоро́дичен:</style> И́же за благосты́ню мно́гую вочелове́чься Христо́с/ из Тебе́, Пречи́стая, нас ра́ди,/ прия́тна <style>Днесь</style> Отцу́ приноша́ет очище́ния,/ Еди́н Сый Пречи́ст и Пренепоро́чен/ и Тя Едину Чисте́йшую соблюда́я Пресвяту́ю.</p>
				<p>Ин</p>
				<p><style>Ирмо́с:</style> Седмери́цею пещь/ халде́йский мучи́тель,/ Богочести́вым неистовно разжже́;/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
				<p>Да́же до усекнове́ния и опале́ния,/ да́же до кровепроли́тия,/ да́же и до сме́ртныя кончи́ны пострада́л еси́,/ сопротивля́яся проти́ву греху́, му́чениче Христо́в,/ ны́не же, жизнь во Христе́ сокрове́нную прие́м, взыва́еши:/ свяще́нницы, благослови́те,/ лю́дие, превозноси́те во вся ве́ки.</p>
				<p>На земли́ подвиза́лся еси́, с нечести́выми боря́ся,/ проти́ву ле́стней и богобо́рней ле́сти го́рце ну́дящим;/ на Небесе́х же, Три́фоне, наслажда́ешися, вене́ц нося́,/ и со А́нгелы лику́еши, поя́:/ о́троцы, благослови́те,/ свяще́нницы, воспо́йте,/ лю́дие, превозноси́те Го́спода во ве́ки.</p>
				<p>Мучи́тельское изобли́чил еси́ безбо́жие, всему́дре,/ и де́монское богобо́рство угаси́л еси́ струя́ми крове́й твои́х;/ в Тро́ице Еди́наго Бо́га достоле́пне и чи́сте возвеща́я/ и честву́я, взыва́л еси́:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
				<p><style>Богоро́дичен:</style> Глаго́лом Твои́м после́дующе,/ ублажа́ем, Пречи́стая, Тя, Блаже́нную,/ пло́тию ро́ждшую вои́стинну Блаже́ннаго,/ Све́та живу́щаго незаходи́маго,/ и Светонаста́вника, и Светода́вца Влады́ку./ Его́же о́троцы благословя́т,/ свяще́нницы воспева́ют/ и превозно́сят во вся ве́ки.</p>
				<p><style>Песнь 9</style></p>
				<p><style>Ирмо́с:</style> Ка́мень нерукосе́чный/ от несеко́мыя горы́ Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́;/ тем, веселя́щеся, Тя, Богоро́дице, велича́ем.</p>
				<p>Душе́вными Тя рука́ми сподо́би мя, Благоде́телю,/ восприя́ти, я́коже дре́вле Симео́н,/ и наслади́тися Твоея́ бла́гости:/ Ты бо еси́ Еди́н жела́ние/ и сла́дость, Превозжеле́нный.</p>
				<p>Мы́сленно вже́гше вси доброде́телей свещи́,/ любо́вию с Симео́ном и А́нною свещено́сцы предусря́щем,/ Христу́ хотя́щу приити́ освяти́ти пою́щия Его́.</p>
				<p><style>Днесь</style> в хра́ме Симео́н ста́рец рука́ми прия́т Христа́, Бо́га на́шего,/ и возопи́, глаго́ля:/ ны́не отпуща́еши раба́ Твоего́, Влады́ко.</p>
				<p><style>Богоро́дичен:</style> Па́че су́щих восприя́т из Тебе́ плоть Сло́во Вы́шняго,/ Чист Сый приноша́ет Безнача́льному Отцу́ очище́ние/ и очища́ет любо́вию Тя, Бо́жию Ма́терь, велича́ющия.</p>
				<p>Ин</p>
				<p><style>Ирмо́с:</style> Тя, неискусобра́чную Ма́терь Бо́га Вы́шняго,/ Тя, па́че ума́ ро́ждшую сло́вом вои́стинну Бо́га,/ вы́шшую Пречи́стых сил,/ немо́лчными славословле́нии велича́ем.</p>
				<p>Па́че ви́димых му́ченическое ча́яние по́лно безсме́ртнаго наслажде́ния:/ ви́дится сих наде́жда, полна́ благоуха́ния,/ и ра́дости, и све́тлости неизрече́нныя./ Те́мже досто́йно ублажа́ются.</p>
				<p>Свет был еси́ вторы́й, к Све́ту пе́рвому прибли́жився,/ заре́ю Его́ просвеща́емь и вообража́емь, Три́фоне му́дре,/ и Того́ пода́тельными светлостьми́ сия́я;/ тем тя вси ублажа́ем.</p>
				<p>Яви́лся еси́ неужа́сен в по́двизех, страстоте́рпче,/ яви́лся еси́ и́стинно тезоимени́т Боже́ственней и святе́й пи́щи,/ ея́же ны́не восприе́мля и я́сно наслажда́яся,/ спасе́ние чту́щим тя нам испроси́.</p>
				<p><style>Богоро́дичен:</style> Умертви́ мудрова́ние, Богороди́тельнице, пло́ти моея́/ и оживи́ душе́вное умерщвле́ние де́йством И́стинныя Жи́зни,/ из Тебе́ ро́ждшияся пло́тию за неизрече́нное благоутро́бие/ и спасе́ние пою́щих Тя.</p>
				<p>Свети́лен.</p>
				<p><style>Подо́бен:</style> Ду́хом во святи́лищи:</p>
				<p>Пи́щи наслажда́яся пресла́вныя и Боже́ственныя,/ А́нгелом единожи́тель был еси́, блаже́нне:/ гу́си пасы́й в лузе́х, от Бо́га прия́л еси́ благода́ть исцеле́ний,/ Три́фоне великому́чениче,/ исцеля́ти челове́ческия не́мощи и неду́ги.</p>
				<p>Сла́ва, и ны́не, предпра́зднства:</p>
				<p>Отроча́ прине́сши Всенепоро́чная Отрокови́ца во святи́лище/ соверши́ти я́же по зако́ну,/ и Сие́ на ру́ки я́ко прия́т Симео́н пра́ведный,/ проти́ву изрече́ Деви́це:/ Сей лежи́т на паде́ние и на воста́ние мно́гим/ и во зна́мение в ми́ре.</p>
				<p>На стихо́вне стихи́ры предпра́зднства, глас 2.</p>
				<p><style>Подо́бен:</style> До́ме Евфра́фов:</p>
				<p>Скве́рны кроме́,/ Христо́с ражда́ется от Де́вы,/ я́ко от Отца́ нетле́нно/ Сын пре́жде денни́цы,/ Ада́ма избавля́яй.</p>
				<p><style>Стих:</style> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
				<p>Две́ри Небе́сныя, отве́рзитеся,/ Христо́с бо в це́рковь/ я́ко Младе́нец/ Ма́терию Де́вою/ Бо́гу и Отцу́ прино́сится.</p>
				<p><style>Стих:</style> Свет во открове́ние язы́ков/ и сла́ву люде́й Твои́х Изра́иля.</p>
				<p>Восприими́, о Симео́не,/ Го́спода сла́вы,/ я́коже ти извести́ся/ от Ду́ха Свята́го:/ се бо прии́де.</p>
				<p><style>Сла́ва, и ны́не, глас то́йже:</style></p>
				<p>Самогласен: Зижди́тель Небесе́ и земли́/ на рука́х ноша́шеся святы́м Симео́ном ста́рцем <style>Днесь</style>./ Той бо Ду́хом Святы́м глаго́лаше:/ ны́не свободи́хся,/ ви́дех бо Спа́са моего́.</p>
				<p>На литурги́и:</p>
				<p>Блаже́нны от кано́нов, предпразднства песнь 3-я, и свята́го песнь 6-я. Проки́мен, глас 7: Возвесели́тся пра́ведник о Го́споде:
					<style>Стих:</style> Услы́ши, Бо́же, глас мой:
					<style>Апо́стол к Римляном, зача́ло 99</style>. Аллилуйя,
					<style> глас 4: </style>Пра́ведник, я́ко фи́никс, процвете́т:
					<style>Ева́нгелие от Луки́, зача́ло 51, от полу́: Прича́стен</style>: В па́мять ве́чную:
				</p>
				<p>
					<emphasis>ЗРИ</emphasis> <style>Аще</style> случится предпразднство Сретения Господня в субботу.
				</p>
				<p>В пяток вечера, по стихирах, Сла́ва, свята́го: И ны́не, Богородичен первый, настоящаго гласа.</p>
				<p><style>Аще</style> ли прилучится предпразднство Сретения Господня в неделю, прежде недели мытаря и фарисея.</p>
				<p>В субботу на малей вечерни стихиры воскресны и Богородице, по обычаю: тропарь воскресен: Сла́ва, и ны́не, Богородичен его.</p>
				<p>На велицей вечерни, на Господи, воззва́х: стихиры воскресны 3, и восточен, Анатолиев, един, и предпразднства 3, и мученика 3. Сла́ва, свята́го; И ны́не, Богородичен настоящаго гласа. На литии стихиры храма, таже стихиры стиховныя предпразднства вечерния. Сла́ва, предпразднства, иже писан на Господи, воззва́х: И ны́не, иже писан на утрени на стиховне. На стиховне стихиры воскресны: Сла́ва, и ны́не, предпразднства. На благословении хлебов, тропарь, Богородице Де́во, дважды: и предпразднства, единожды: и чтение.</p>
				<p>На утрени, на Бог Госпо́дь, тропарь воскресен дважды: Сла́ва, свята́го: И ны́не, предпразднства. По кафизмах седальны воскресны и Богородичны их и чтение во Евангелии. Посем поем непорочны, и ипакои, и чтение. Степенна гласа. Таже проки́мен и Вся́кое дыхание: и Евангелие воскресно. Таже Воскресение Христово: и псалом 50, и стихира воскресна. Канон воскресен со ирмосом на 4 и Богородице на два: и предпразднства на 4, и мученика на 4. Катавасия праздника: Сушу глу́бородительную землю: По 3-й песни кондак и икос предпразднства и седа́лен свята́го: Сла́ва, и ны́не, предпразднства. По 6-й песни кондак и икос воскресен. На 9-й песни поем Честнейшую: Светилен воскресен: Сла́ва, мученика: И ны́не, предпразднства. На хвалитех стихиры воскресны 4, восточен, Анатолиев, един: и предпразднства 3 стиховныя, с припевы их. Сла́ва, стихира евангельская: И ны́не, Преблагословенна еси́: Славословие великое. Тропарь воскресен, и ектений, и отпуст, и оглашение, и обычное исхождение в притвор, и час 1-й. На 1-м часе тропарь воскресен. Сла́ва, предпразднства: И ны́не, Богородичен часов. По О́тче наш, кондак предпразднства, и конечный отпуст. На 3-м часе тропарь воскресен, Сла́ва, мученика: И ны́не, Богородичен часов. По О́тче наш, кондак воскресен. Такожде и на прочих часех глаголем прежде тропарь воскресен, а предпразднства, и мученика, пременяюще, глаголем тропари. Кондак же глаголем воскресен и предпразднства, пременяюще.</p>
				<p>На Литургии: Блаженны Октоиха на 4: и предпразднства песнь 3-я на 4: и свята́го песнь 6-я на 4. По входе тропарь воскресен, и предпразднства: таже храма свята́го и мученика: Кондак воскресен и храма свята́го: Сла́ва: мученика: <style>И ны́не:</style> предпразднства. Проки́мен, Апостол, аллилуйя и Евангелие, прежде недели, потом свята́го.</p>
				<p>Подобает ведати: <style>Аще</style> случится предпразднство Сретения Господня в неделю фарисеову, или блуднаго, или мясопустную.</p>
				<p>В субботу на малой вечерни стихиры воскресны и Богородицы, по обычаю.</p>
				<p>
					<emphasis>ЗРИ </emphasis>На велицей вечерни, стихиры воскресны 3: и восточен, Анатолиев, един: и Триоди 3: и предпразднства 3. <style>Аще</style> ли неделя мясопустная, стихиры воскресны 3: и Триоди 4: и предпразднства 3: Сла́ва, Триоди. И ны́не, Богородичен 1-й гласа. На литии стихира храма: и предпразднства, стиховна вечерняя. Сла́ва, Триоди: И ны́не, предпразднства, стиховны утренния. На стиховне стихиры воскресны: Сла́ва, Триоди: И ны́не, предпразднства. На благословении хлебов: тропарь, Богородице Де́во, дважды: и предпразднства единожды: и Буди имя Господне, трижды: и чтение. А идеже несть всено́щнаго бдения, по Ны́не отпущаеши: тропарь воскресен: Сла́ва, и ны́не, предпразднства. На повечерии, по Достойне и по О́тче наш, кондак предпразднства. Сла́ва, и ны́не, кондак Триоди.
				</p>
				<p>На утрени: На Бог Госпо́дь: тропарь воскресен дважды: Сла́ва, и ны́не, предпразднства и прочее и до канона воскресно. Канон воскресен со ирмосом на 4: и Богородице на два: и предпразднства на 4: и Триоди на 4. Катавасия праздника.</p>
				<p>
					<emphasis>ЗРИ </emphasis><style>Аще</style> ли неделя мясопустная: Канон воскресен на 4: и предпразднства на 4: и Триоди на 6. Катавасия Триоди. По 3-й песни кондак и икос предпразднства и седа́лен Триоди дважды. Сла́ва, и ны́не, предпразднства. По 6-й песни кондак и икос Триоди. На 9-й песни поем Честнейшую: Светилен воскресен: Сла́ва, Триоди: И ны́не, предпразднства. На хвалитех стихиры воскресны 5, и Триоди 3, с припевы их.
				</p>
				<p>
					<emphasis>ЗРИ </emphasis><style>Аще</style> ли неделя мясопустная: И поем стихиры воскресны 4: и Триоди с припевы их 4. Сла́ва, Триоди: И ны́не, Преблагословенна еси́: Славословие великое. Тропарь воскресен, и ектении́, и отпу́ст. Таже, Сла́ва, и ны́не, стихира евангельская: и час 1-й, в притворе.
				</p>
				<p>На часе́х тропарь воскресен: Сла́ва, предпразднства: И ны́не, Богородичен, часов. По трисвятом кондак предпразднства и Триоди, пременяюще, глаголем.</p>
				<p>На Литургии: Блаженны гласа на 4: и Триоди песнь 3-я, на 4: и предпразднства песнь 6-я на 4. По входе тропарь воскресен и предпразднства: Сла́ва, кондак Триоди: И ны́не, предпразднства. Проки́мен гласа. Апостол, Евангелие и причастен дне.</p>
				<p>Свята́го же Трифона служба поется, егда́ настоятель разсу́дит.</p>
				<p>
					<emphasis>ЗРИ</emphasis> <style>Аще</style> случится предпразднство Сретения Господня
					<emphasis>в </emphasis>субботу мясопустную.
				</p>
				<p>Тогда поем службу предпразднства Сретения Господня прежде в пяток тоя недели со святым Киром, и Иоанном, и Трифоном вкупе. На Господи, воззва́х: стихиры предпразднства 3: и безмездников 3. Сла́ва, безмездников: И ны́не, предпразднства. На стиховне стихиры предпразднства: Сла́ва, безмездников: И ны́не, предпразднства.</p>
				<p>На утрени по кафизмах седальны предпразднства. Канон предпразднства со ирмосом на 6: и святых два канона на 8. Трифона же стихиры на хвалитех поем на 4: Сла́ва, емуже, писана на Господи, воззва́х: И ны́не, предпразднства. На стиховне предпразднства и прочее, по обычаю.</p>
				<p>
					<emphasis>ЗРИ</emphasis> Службу же умерших поем на ряду, по обычаю, в субботу мясопустную, я́коже и всегда́.
				</p>
				<p><style>Аще</style> случится предпразднство Сретения Господня в понедельник, или во вторник, или в четверток сырныя недели.</p>
				<p>На Господи, воззва́х: стихиры предпразднства 3, и свята́го 3: Сла́ва, свята́го: И ны́не, предпразднства. На стиховне Триоди самогласен дважды и мученичен: Сла́ва, и ны́не, предпразднства. По трисвятом тропарь свята́го: Сла́ва, и ны́не, предпразднства. На повечерии по Достойне кондак предпразднства.</p>
				<p>ЗРИ На утрени, на Бог Госпо́дь, тропарь предпразднства дважды: Сла́ва, свята́го: И ны́не, предпразднства. По 1-й кафизме ектения, и седален предпразднства. По 2-й кафизме седален Триоди без ектений. Канон предпразднства со ирмосом на 8: и свята́го на 4. А идеже приспеет трипеснец, и поем канон предпразднства со ирмосом на 4, и свята́го 3 стиха на два, и Триоди на 8. Катавасия Триоди. По 3-й песни кондак, и икос, и седа́лен свята́го: Сла́ва, и ны́не, предпразднства. По 6-й песни кондак и икос предпразднства. По 9-й песни светилен свята́го: Сла́ва, и ны́не, предпразднства. На стиховне Триоди самогласен дважды и мученичен, Сла́ва, и ны́не, предпразднства. По Благо есть и по трисвятом тропарь свята́го: Сла́ва, и ны́не, предпразднства. На часех тропарь предпразднства: Сла́ва, свята́го: И ны́не, Богородичен часов. По трисвятом кондак глаголем предпразднства, непременно.</p>
				<p>На Литургии: Блаженны от канона предпразднства, песнь 3-я: и свята́го 6-я. По входе тропарь предпразднства, и храма свята́го, и свята́го, таже кондак храма свята́го: Сла́ва, свята́го: И ны́не, предпразднства. Проки́мен, Апостол, Евангелие и причастен дне, и свята́го.</p>
				<p>Подобает ведати: <style>Аще</style> случится предпразднство Сретения Господня в среду или в пяток сыропустныя недели. Во вторник вечера, на Господи, воззва́х: стихиры предпразднства 3, и свята́го 3: Сла́ва, свята́го: И ны́не, предпразднства. На стиховне самогласен Триоди дважды и мученичен с припевы обычными: Сла́ва, и ны́не, предпразднства. По трисвятом тропарь свята́го: Сла́ва, и ны́не, предпразднства. Ектения, и покло́ны 3 великий, и отпу́ст. Повечерие же поем великое от Внегда́ призвати ми; на немже поем трипеснец утренний Триоди первый по Достойне, и по трисвятом кондак предпразднства, и 3 покло́ны великия, и молитва, и обычный отпу́ст.</p>
				<p>
					<emphasis>ЗРИ </emphasis>На утрени, на Бог Госпо́дь: тропарь предпразднства дважды: Сла́ва, свята́го: И ны́не, предпразднства. По 1-й кафизме седа́лен предпразднства. По 2-й кафизме седа́лен Триоди дважды: Сла́ва, и ны́не, Крестобогородичен, без ектении. Канон предпразднства со ирмосо́м на 6: и свята́го на 4: и Триоди на 4. Егда́ же приидет трипеснец, и поем канон предпразднства со ирмосо́м на 4: и свята́го 3 стиха на два: и Триоди на 8, настоящего канона рядовая песнь на 4: и втораго трипеснца на 4. Первый же трипеснец предпет на повечерии. По 3-й песни, кондак свята́го и седа́лен его. Сла́ва, и ны́не, предпразднства. По 6-й песни, кондак предпразднства и икос. По 9-й песни светилен свята́го. Сла́ва, и ны́не, предпразднства. На стиховне Триоди самогласен дважды и мученичен. Сла́ва, и ны́не, предпразднства: ектения, и поклоны 3 великия без отпуста, и час 1-й. На 1-м часе тропарь предпразднства. Сла́ва, свята́го: И ны́не, Богородичен часов и прочее все, по обычаю, и по коемждо часе творим 3 поклоны великия. На 6-м часе тропарь обычный и чтение дне. Вечерня же праздника бывает во свое время. Сице поем службу предпразднства, <style>Аще</style> случится и в пяток: вечер и утро неизменно. На повечерии трипеснец утренний первый гласа 6-го.
				</p>
				<p>
					<emphasis>ЗРИ </emphasis><style>Аще</style> случится предпразднство Сретения Господня в субботу сыропустную.
				</p>
				<p>Вечер кафизма рядовая. На Господи, воззва́х: стихиры на 6: предпразднства 3: и отцев Триоди 3. Сла́ва, отпев: И ны́не, Богородичен 1-й, гласа. Вход, проки́мен дне, и чтение Триоди, и проки́мен: Да уповает Израиль на Господа. На стиховне Триоди самогласен дважды и мученичен. Сла́ва, отцев. И ны́не, предпразднства. По Ны́не отпущаеши и по трисвятом тропарь отцев. Сла́ва, и
					<emphasis/>ны́не, предпразднства, ектения и отпу́ст. На повечерии по Достойне и по трисвятом, кондак отцев: Сла́ва, и ны́не, предпразднства.
				</p>
				<p>На утрени, на Бог Госпо́дь, тропарь предпразднства, дважды: Сла́ва, отцев: И ны́не, предпразднства. По кафизмах седальны оба отцев: И ны́не, предпразднства. Канон предпразднства со ирмосо́м на 6, ирмо́с по дважды, и отцев на 8. Катавасия, ирмо́с Триоди: вторыя же песни ирмо́с Триоди поем единожды, последи́ же покрываем те́мже ирмосом. По 3-й песни кондак и икос предпразднства и седа́лен отцев. Сла́ва, и ны́не, предпразднства. По 6-й песни кондак и икос отцев. Светилен отцев: Сла́ва, и ны́не, предпразднства. На хвалитех стихиры отцев, на 4. Сла́ва, отцев: И ны́не, предпразднства. Славословие великое и прочее утрени. На часе́х тропарь предпразднства: Сла́ва, отцев: И ны́не, Богородичен часов. Кондаки же предпразднства, и отцев глаголем, пременяюще.</p>
				<p>На Литургии: Блаженны предпразднства, песнь 3-я, на 4: и отцев, песнь 6-я, на 4. По входе тропарь предпразднства и отцев. Сла́ва, кондак отцев: И ньше, предпразднства: и прочая вся служба дне и отцев. Мученика же Трифона служба поется на повечерии, или егда́ настоятель разсудит.</p>
			</section>
			<section>
				<title>
					<p>Святой мученик Трифон (†250)</p>
				</title>
				<p>Родился в одной из областей Малой Азии — Фригии, неподалеку от города Апамеи, в селении Кампсада. Его родители были простые и благочестивые крестьяне. В детстве он пас гусей и образования не получил. Но святой Трифон еще ребенком сподобился от Господа дара чудотворения: он изгонял бесов, исцелял недуги и своей молитвой творил многие иные благодеяния.</p>
				<p>Однажды жители родного села святого Трифона были спасены им от голода: силой своей детской молитвы святой заставил уйти вредных насекомых, истреблявших посевы. На основании этого чуда в Церкви установлен особый чин молитвенного обращения к святому Трифону, который совершается при нападении вредителей на посевы или насаждения.</p>
				<p>Особенно прославился святой Трифон изгнанием беса из дочери римского императора Гордиана (238-244). В молодую, умную и красивую царевну вселился бес и тяжко мучил ее. Однажды он прокричал, что только Трифон может изгнать его. Император приказал разыскать чудотворца и доставить в Рим. В ту пору святому Трифону было 16 лет. Когда святой приблизился к Риму на расстояние трех дней пути, лукавый дух не смог вынести его приближения и вышел из дочери Гордиана. Святого Трифона привели к императору, окруженному придворной знатью. Он очию, желая убедиться, что юноша действительно исцелил царевну. После уединенной молитвы к Богу и строгого поста в течение шести дней, святой Трифон приказал нечистому духу явиться зримо императору и его приближенным. В Четиих-Минеях Святителя <a href="https://azbyka.ru/otechnik/Dmitrij_Rostovskij/" xlink:href="">Димитрия Ростовского</a> (†1709) об этом повествуется так: «Святой Трифон исполнен сый Духа Свята, и умными очесы на невидимаго духа смотряяй, рече: тебе глаголю, душе нечистый, во Имя Господа моего Иисуса Христа явись очевидно сущим зде, и покажи им скаредный и безстудный свой образ, и немощь свою исповеждь. И абие явися диавол пред всеми во образе пса черна, имущ очи аки огненны, главу влекий по земли...». На вопрос святого Трифона, как он дерзнул вселиться в создание Божие, бес ответил, что над христианами он такой власти не имеет, а может мучить только тех, «кто следует своим похотям и дела, угодные нам, творит». Услышав это, многие из присутствовавших оставили идолопоклонство и уверовали во Христа. Щедро одаренный императором, святой Трифон вернулся на родину. Все полученные дары он раздал по дороге нищим.</p>
				<p>Когда на царский престол вступил император Декий (249-251), жестокий гонитель христиан, было донесено его епарху Аквилину, что святой Трифон смело проповедует христианство и многих приводит ко Крещению. Услышав о том, что его ищут царские слуги, святой Трифон не стал укрываться, но сам отдал себя в руки гонителей. Приведенный на суд к Аквилину в г. Никею, он смело исповедовал свою веру во Христа. Аквилин не смог запугать юного Трифона никакими угрозами. Тогда епарх приказал связать святому мученику руки, подвесить его на дереве и бить в течение трех часов. За время избиения не услышал мучитель ни одного стона мученика. После этого святой Трифон был брошен в темницу.</p>
				<p>Через некоторое время Аквилин еще раз применил угрозы и уговоры, а затем, видя безуспешность своих усилий, подверг мученика новым истязаниям. Тело святого Трифона терзали железными крючьями, обжигали раны огнем, вбили в ноги железные гвозди и водили по городу. А когда мученика заставили идти вслед за конем, на котором епарх отправился на охоту, святой Трифон пел следующие стихи из псалмов пророка Давида: «Соверши стопы моя во стезях Твоих, да не подвижутся стопы моя... Стопы моя направи, Господи, по словеси Твоему, и да не обладает мною вся́кое беззаконие» (<a xlink:href="https://azbyka.ru/biblia/?Ps.16:5,118:133&amp;c~r&amp;rus">Пс. 16:5, 118:133</a>). Повторял он часто и слова первомученика святого архидиакона Стефана: «Господи, не вмени им греха сего» (<a xlink:href="https://azbyka.ru/biblia/?Act.7:60&amp;c~r&amp;rus">Деян. 7,60</a>).</p>
				<p>Госпо́дь укреплял Своего избранника, и он мужественно переносил все пытки. Во время мучений перед святым предстал Ангел с драгоценным венцом в руках. Увидев это, мучители испугались, но Аквилин еще более ожесточился. На следующий день он продолжил пытки, после которых приговорил мученика Трифона к усечению мечом. Перед смертью святой благодарил Бога, укреплявшего его в страданиях.</p>
				<p>Древнее Житие передает такие слова святого мученика к Богу: «...Приими в мире душу мою, всех же, иже мя, раба Твоего, воспоминати будут, и в память мою Святыя Жертвы принесут Тебе, услыши с высоты Святыни Твоея, и призри на них от Святаго Жилища Твоего, подая им изобильная и нетленная дарования, яко Един еси Благ и Щедрый Податель во веки веков». Святой отошел ко Господу прежде, чем была отсечена его честная глава.</p>
				<p>Тело мученика христиане хотели предать земле в городе Никее — месте его страданий. Но святой Трифон в видении велел перенести его тело на родину, в селение Кампсаду. Воля святого мученика была исполнена. Впоследствии мощи святого Трифона были перенесены в Константинополь, а затем — в Рим.</p>
				<p>Большим почитанием пользуется святой мученик Трифон в Русской Православной Церкви.</p>
				<p>Существует предание что при царе Иоанне Грозном (1533-1584) во время охоты улетел любимый царский кречет. Царь приказал сокольнику Трифону Патрикееву найти улетевшую птицу и пригрозил смертью за неисполнение приказа. Сокольник Трифон объехал окрестные леса, но безуспешно. На третий день, утомленный долгими поисками, он прилег отдохнуть, усердно попросив помощи у своего покровителя -святого мученика Трифона. Во сне он увидел юношу на белом коне, державшего на руке царского кречета. Этот юноша произнес: «Возьми пропавшую птицу, поезжай с Богом к царю и ни о чем не печалься». Проснувшись, сокольник увидел неподалеку на сосне кречета, которого искал. Он тут же отвез его к царю и рассказал о чудесной помощи, полученной им от святого мученика Трифона. Вскоре на том месте, где было явление святого, сокольник Трифон Патрикеев построил часовню, а затем и церковь во имя святого мученика Трифона.</p>
				<p>В настоящее время глава святого мученика хранится в городе Которе (Черногория), в кафедральном соборе святого Трифона. Часть мощей в 1803 году была оттуда привезена в Россию. В 1819 году эта святыня была вложена в трех ковчежцах в икону святого мученика Трифона, находившуюся в построенной в его честь церкви. Ныне эта икона находится в храме в честь Знамения Пресвятой Богородицы, у Рижского вокзала в Москве, неподалеку от места явления святого Трифона сокольнику.</p>
			</section>
		</section>
		<section>
			<title>
				<p>2-й день</p>
			</title>
			<section>
				<title>
					<p>Сретение Господа Бога и Спаса нашего Иисуса Христа</p>
				</title>
				<p><style>На ма́лой вече́рни</style></p>
				<p><style>Стихи́ры, глас 1.</style></p>
				<p><style>Подо́бен:</style> Небе́сных чино́в:</p>
				<p>Неопи́санное Сло́во и Пресу́щное,/ Небе́сными престо́лы носи́мое со сла́вою,/ прие́млет на ру́ки Симео́н, вопия́:/ ны́не отпусти́ мя,/ по глаго́лу Твоему́, Спа́се,/ ве́рных спасе́ние и наслажде́ние. Два́жды</p>
				<p>Мла́денца ви́дев Тя, вопия́ше чу́дный Симео́н:/ Преве́чнаго Сло́ва, от Отца́ рожде́нна,/ страшу́ся и бою́ся/ рука́ми мои́ми объя́ти, Влады́ко,/ но с ми́ром раба́ Твоего́ ища́й,/ ны́не отпусти́, я́ко Милосе́рд.</p>
				<p>Ны́не да отве́рзется дверь Небе́сная,/ И́же от Отца́ без се́мене ро́ждься Бог Сло́во,/ роди́ся от Де́вы,/ плоть прие́м челове́чу во́лею,/ обнови́ти естество́, я́ко Благ,/ и посади́ти одесну́ю Отца́.</p>
				<p>Сла́ва, и ны́не, глас 4, самогла́сен.</p>
				<p>Андре́я Кри́тскаго: <style>Днесь</style> свяще́нная Ма́ти и святи́лища вы́шши/ во святи́лище прии́де,/ я́вльшая ми́ру Законода́вца и зако́на Творца́./ Его́же на ру́ки прие́м ста́рец Симео́н, ра́дуяся, взыва́ше:/ ны́не отпуща́еши раба́ Твоего́,/ я́ко ви́дех Тя, Спа́са душ на́ших.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p><style>Днесь</style> Спаси́тель/ я́ко Младе́нец принесе́н бысть/ в це́рковь Госпо́дню,/ и рука́ми престаре́лыми/ ста́рец Того́ подъе́млет.</p>
				<p><style>Стих:</style> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
				<p>Угль, проявле́йся/ Боже́ственному Иса́ии,­– Христо́с,/ я́ко клеща́ми,/ рука́ми Богоро́дицы/ ны́не ста́рцу дае́тся.</p>
				<p><style>Стих:</style> Свет во открове́ние язы́ков/ и сла́ву люде́й Твои́х Изра́иля.</p>
				<p>Стра́хом же и ра́достию/ на рука́х Влады́ку/ Симео́н держа́,/ живота́ проша́ше разреше́ния,/ поя́ Богома́терь.</p>
				<p><style>Сла́ва, и ны́не, глас и подо́бен то́йже:</style></p>
				<p>Приими́, о Симео́не,/ Всечи́стая вопия́ше,/ во объя́тия я́ко Младе́нца/ Го́спода сла́вы/ и ми́ра спасе́ние.</p>
				<p>Тропа́рь, глас 1:</p>
				<p>Ра́дуйся, Благода́тная Богоро́дице Де́во,/ из Тебе́ бо возсия́ Со́лнце Пра́вды – Христо́с, Бог наш,/ просвеща́яй су́щия во тьме./ Весели́ся и ты, ста́рче пра́ведный,/ прие́мый во объя́тия Свободи́теля́ душ на́ших,/ да́рующаго нам воскресе́ние.</p>
				<p>Таже ектения́ ма́лая. И отпу́ст.</p>
				<p><style>На вели́цей вече́рни</style></p>
				<p>Блаже́н муж,
					<style>1-й антифо́н. </style>На Го́споди, воззва́х:
					<style>пое́м стихи́ры на 8, глас 1, самогла́сны. Ге́рмана патриа́рха:</style>
				</p>
				<p>Глаго́ли, Симео́не,/ Кого́ нося́ на руку́ в це́ркви ра́дуешися?/ Кому́ зове́ши и вопие́ши:/ ны́не свободи́хся, видех бо Спа́са моего́?/ Сей есть от Де́вы рожде́йся,/ Сей есть от Бо́га Бог Сло́во,/ воплоти́выйся нас ра́ди и спасы́й челове́ка,/ Тому́ поклони́мся.
					<style>Три́жды</style>
				</p>
				<p>Приими́, Симео́не,/ Его́же под мра́ком Моисе́й законополага́юща прови́де в Сина́и,/ Младе́нца бы́вша, зако́ну повину́ющася./ Сей есть зако́ном глаго́лавый,/ Сей есть во проро́цех рече́нный,/ воплоти́выйся нас ра́ди и спасы́й челове́ка,/ Тому́ поклони́мся.
					<style>Три́жды</style>
				</p>
				<p>Прии́дем и мы, пе́сньми Боже́ственными Христа́ усря́щем/ и прии́мем Его́,/ Его́же спасе́ние Симео́н ви́де./ Сей есть, Его́же Дави́д провозвести́,/ Сей есть во проро́цех глаго́лавый,/ воплоти́выйся нас ра́ди и зако́ном веща́вый,/ Тому́ покло́нимся
					<style>. Два́жды</style>
				</p>
				<p><style>Сла́ва, и ны́не, глас 6.</style> Иоа́нна мона́ха:</p>
				<p>Да отве́рзется дверь Небе́сная <style>Днесь</style>:/ Безнача́льное бо Сло́во О́тчее,/ нача́ло прии́м под ле́ты,/ не отсту́пль Своего́ Божества́,/ от Де́вы я́ко Младе́нец четыредесятодне́вен/ Мате́рию во́льне прино́сится в це́рковь зако́нную,/ и Сего́ на ру́ки прие́млет ста́рец,/ отпусти́, зовы́й, раба́, Влады́ко,/ и́бо о́чи мои́ ви́деста спасе́ние Твое́./ Прише́дый в мир спасти́ род челове́чь,/ Го́споди, сла́ва Тебе́.</p>
				<p>Вход. Проки́мен дне и чте́ния 3.</p>
				<p>Исхо́да чте́ние
					<style>(гла́вы 12 и 13):</style>
				</p>
				<p>Глаго́ла Госпо́дь к Моисе́ю в день он,/ во́ньже изведе́ сыны́ Изра́илевы от земли́ Еги́петския, глаго́ляй:/ Освяти́ Мне вся́каго пе́рвенца перворожде́ннаго,/ разверза́ющаго ложесна́ в сыне́х Изра́илевых./ И и́де Моисе́й, и собра́ вся лю́ди, и рече́:/ по́мните день сей, во́ньже изыдо́сте от земли́ Еги́петския, из до́му рабо́ты,/ руко́ю бо кре́пкою Госпо́дь изведе́ нас отту́ду, и сохрани́те зако́н Его́./ И бу́дет, я́ко а́ще введе́т вас Госпо́дь Бог в зе́млю ханане́йску,/ и́мже о́бразом клятся отце́м твои́м./ И отлучи́ши вся́каго перворо́днаго, разверза́ющаго ложесна́, му́жеск пол Го́споду:/ и бу́дет, я́ко а́ще вопро́сит тя по сих сын твой, глаго́ля:/ что сие́?/ И рече́ши ему́:/ я́ко руко́ю кре́пкою изведе́ нас Госпо́дь от земли́ Еги́петския, из до́му рабо́ты./ Егда́ бо ожесточи́ фарао́на не отпусти́ти нас,/ поби́ Госпо́дь вся перворо́дныя в земли́ Еги́петстей,/ от перворо́дных челове́ческих, да́же до перворо́дных ско́тских./ Сего́ ра́ди аз же́ртву Го́споду приношу́:/ вся́каго, отверза́ющаго ложесна́, му́жеска по́лу и вся́каго перворо́днаго сыно́в мои́х изба́влю./ И бу́дет в зна́мение непоколеби́мо пред очи́ма твои́ма./ Я́ко та́ко рече́ Госпо́дь Бог Вседержи́тель:/ я́ко перворожде́нная сыно́в твои́х да́си Мне./ И бу́дет: всяк, и́же а́ще роди́т отроча́ му́жеск пол,/ в день осмы́й обре́жете ему́ плоть кра́йнюю его́./ И три́десять и три дни не вни́дет во святи́лище Бо́жие ко свяще́ннику,/ до́ндеже испо́лнятся дни́е очище́ния./ И по сих принесе́ши Го́споду а́гня единоле́тно, непоро́чно во всесожже́ние/ и птенца́ голуби́на или́ го́рличищна при две́рех ски́нии свиде́ния ко святи́телю./ Или́ вме́сто сих принесе́ши пред Го́сподем два птенца́ голуби́на или́ два го́рличища,/ и помо́лится о нем свяще́нник./ Я́ко воздая́ние воздаю́щий си́и Мне суть от всех сыно́в Изра́илевых, и прия́т их./ И освяти́т я Мне вме́сто перворо́дных еги́петских:/ во́ньже день порази́х вся́каго пе́рвенца в земли́ Еги́петстей, от челове́ка до скота́, -/ рече́ Бог Вы́шний Святы́й Изра́илев.</p>
				<p>Проро́чества Иса́иина чте́ние
					<style>(глава́ 6):</style>
				</p>
				<p>Бысть в ле́то, в не́же у́мре Ози́я, царь,/ ви́дех Го́спода, седя́ща на престо́ле высо́це, и превознесе́нне, и испо́лнь дом сла́вы Его́./ И Серафи́ми стоя́ху о́крест Его́, шесть крил еди́ному, и шесть крил друго́му,/ и двема́ у́бо покрыва́ху ли́ца своя́, двема́ же покрыва́ху но́ги своя́ и двема́ лета́ху./ И взыва́ху друг ко дру́гу, и глаго́лаху:/ Свят, Свят, Свят Госпо́дь Савао́ф, испо́лнь вся земля́ сла́вы Его́./ И взятся наддве́рие от гла́са, и́мже вопия́ху,/ и дом испо́лнися ды́ма./ И <style>рех</style>: о, окая́нный аз!/ я́ко умили́хся, я́ко челове́к сый,/ и, нечи́сты устне́ име́я, посреде́ люде́й, нечи́стая устна́ иму́щих, аз живу́,/ и Царя́ Го́спода Савао́фа ви́дех очи́ма мои́ма./ И по́слан бысть ко мне еди́н от Серафи́мов,/и в руце́ свое́й имя́ше угль о́гненный,/ его́же клеща́ми взят от же́ртвенника./ И прикосну́ся устом мои́м, и рече́:/ се прикосну́ся сие́ устна́м твои́м,/ и оты́мет беззако́ния твоя́ и грехи́ твоя́ очи́стит./ И слы́шах глас Го́спода, глаго́лющаго:/ кого́ послю́? и кто по́йдет к лю́дем сим?/ и реко́х: се аз есмь, посли́ мя./ И рече́: иди́ и рцы лю́дем сим:/ слу́хом услы́шите, и не уразуме́ете,/ и, ви́дяще, у́зрите и не уви́дите./ Одебеле́ бо се́рдце люде́й сих,/ и уши́ма свои́ма тя́жко слы́шаша, и о́чи свои́ смежи́ша,/ да не ка́ко уви́дят очи́ма, и уши́ма услы́шат,/ и се́рдцем уразуме́ют, и обратя́тся, и исцелю́ я./ И реко́х: доко́ле, Го́споди?/ и рече́: до́ндеже а́ще запусте́ют гра́ди, от е́же не пожи́ти,/ и до́ми, от е́же не бы́ти челове́ком,/ и земля оста́влена бу́дет пуста́./ И по сих продолжи́т Бог челове́ки,/ и умно́жатся оста́вльшиися на земли́.</p>
				<p>Проро́чества Иса́иина чте́ние
					<style>(глава́ 19):</style>
				</p>
				<p>Се Госпо́дь седи́т на о́блаце ле́гце/ и прии́дет в Еги́пет, и сотрясу́тся рукотворе́нная еги́петская от Лица́ Его́,/ и се́рдце их ума́лится в них./ И смяте́тся дух их в них, и сове́т их разори́т./ И преда́ст Еги́пта в ру́ки господе́й,/ зане́ сия́ глаго́лет Госпо́дь, Влады́ка Святы́й Савао́ф./ Пию́т еги́птяне во́ду я́же при мори́./ Река́ же оскуде́ет и и́зсхнет./ Сия́ глаго́лет Госпо́дь:/ где суть ны́не прему́дрии твои́?/ Да возвестя́т ти и да реку́т тебе́ что совеща́ Госпо́дь Савао́ф на Еги́пта./ В день он бу́дут еги́птяне в стра́се и тре́пете от лица́ руки́ Го́спода Савао́фа,/ ю́же Он возложи́т на них,/ и бу́дет олта́рь Госпо́день в стране́ еги́петстей/ и столп в преде́лех его́ Го́сподеви./ И бу́дет в зна́мение в ве́ки Го́споду Савао́фу в стране́ еги́петстей./ Я́ко воззову́т ко Го́споду, и по́слет им Госпо́дь челове́ка, и́же спасе́т их./ И ве́дом бу́дет Госпо́дь еги́птяном,/ и позна́ют еги́птяне Го́спода в день он,/ и сотворя́т же́ртву и дар, и помо́лятся,/ и воздадя́т обе́ты своя́ Го́сподеви.</p>
				<p>На ли́тии стихи́ры самогла́сны, глас 1. Анато́лия:</p>
				<p>Ве́тхий де́ньми,/ И́же зако́н древле в Сина́и дав Моисе́ю,/ <style>Днесь</style> Младе́нец ви́дится/ и по зако́ну, я́ко зако́на Творе́ц,/ зако́н исполня́я, во храм прино́сится,/ и ста́рцу дае́тся./ Прие́м же Сего́ Симео́н пра́ведный/ и, обеща́ний сбытие́ ви́дев соверша́емое, ра́достно вопия́ше:/ ви́деша о́чи мои́ е́же от ве́ка та́инство сокрове́нное,/ напосле́док дний сих я́вльшееся,/ свет, разоря́я неве́рных язы́ков/ омраче́ние и сла́ву дая́ новоизбра́нному Изра́илю;/ те́мже отпусти́ раба́ Твоего́ от соу́з сея́ пло́ти/ к нестаре́емому и чу́дному некончае́мому животу́,/ подая́ ми́рови ве́лию ми́лость.</p>
				<p>Иоа́нна мона́ха:</p>
				<p><style>Днесь</style> дре́вле Моисе́ю в Сина́и зако́н пода́вый/ зако́нным повину́ется веле́нием,/ нас ра́ди, я́ко Милосе́рд, по нам быв./ Ны́не Чи́стый Бог я́ко Отроча́ Свя́то, ложесна́ разве́рз чи́стыя,/ Себе́ Самому́ я́ко Бог прино́сится,/ зако́нныя кля́твы свобожда́я/ и просвеща́я ду́ши на́ша</p>
				<p>Глас 2. Андре́я Пи́рра:</p>
				<p>Ему́же вы́шний служи́телие с тре́петом мо́лятся,/ до́лу ны́не Симео́н ве́щными рука́ми прие́мь,/ Бо́га челове́ком соедини́тся пропове́да,/ и Челове́ка Небе́сна Бо́га ви́дяй,/ отлуча́яся су́щих на земли́, ра́достно взыва́ше:/ И́же во тьме́ су́щим Невече́рний Свет открыва́яй,/ Го́споди, сла́ва Тебе́.</p>
				<p>Ге́рманово:</p>
				<p><style>Днесь</style> Симео́н на ру́ки Го́спода сла́вы подъе́млет,/ Его́же под мра́ком пе́рвее Моисе́й ви́де,/ на горе́ Сина́йстей скрижа́ли даю́ща ему́./ Сей есть, И́же во проро́цех глаго́ляй и зако́на Творе́ц./ Сей есть, Его́же Дави́д возвеща́ет, И́же всем стра́шный,/ име́яй ве́лию и бога́тую ми́лость.</p>
				<p>Свяще́ннаго свяще́нная Де́ва принесе́ во святи́лище святи́телю,/ просте́р же ру́це, Симео́н прия́т Сего́, ра́дуяся,/ и возопи́: ны́не отпуща́еши раба́ Твоего́, Влады́ко,/ по глаго́лу Твоему́ с ми́ром, Го́споди.</p>
				<p>Зижди́тель Небесе́ и земли́/ на рука́х ноша́шеся святы́м Симео́ном ста́рцем <style>Днесь</style>,/ то́й бо Ду́хом Святы́м глаго́лаше:/ ны́не свободи́хся, ви́дех бо Спа́са моего́.</p>
				<p>Анато́лия:</p>
				<p><style>Днесь</style> Симео́н ста́рец во храм вхо́дит, ра́дуяся ду́хом,/ Законода́вца Моисее́ва и Исполни́теля зако́на на ру́ки восприя́ти./ Он у́бо мра́ком и гла́сом неявле́нным Богови́дец сподо́бися бы́ти,/ покрове́нным лице́м евре́ев неве́рная сердца́ изобличи́,/ сей же Первове́чное Сло́во О́тчее воплоще́нное понесе́/ и язы́ком откры́ Свет, Крест и Воскресе́ние./ И А́нна проро́чица показа́ся,/ Спа́са Изба́вителя Изра́илю пропове́дающи./ Тому́ возопии́м, Христу́ Бо́гу на́шему:/ Богоро́дицы ра́ди поми́луй нас.</p>
				<p>Сла́ва, глас 5. Андре́я Кри́тскаго:</p>
				<p>Испыта́йте писа́ния,/ я́коже рече́ во Ева́нгелиих Христо́с Бог наш,/ в них бо обрета́ем Того́, ражда́ема/ и пелена́ми повива́ема,/ в я́слех полага́ема и млеко́м пита́ема,/ обре́зание прие́млюща и Симео́ном носи́ма,/ не мне́нием, ни привиде́нием, но и́стиною ми́рови я́вльшася./ К Нему́же возопии́м:/ Преве́чный Бо́же, сла́ва Тебе́.</p>
				<p>И ны́не, глас то́йже. Ге́рманово:</p>
				<p>Ве́тхий де́ньми, младе́нствовав пло́тию,/ Ма́терию Де́вою в це́рковь прино́сится,/ Своего́ зако́на исполня́я обеща́ние,/ Его́же Симео́н прии́м, глаго́лаше:/ ны́не отпуща́еши с ми́ром, по глаго́лу Твоему́, раба́ Твоего́,/ ви́деша бо о́чи мои́ спасе́ние Твое́, Святы́й.</p>
				<p>На стихо́вне стихи́ры, глас 7. Космы́ мона́ха:</p>
				<p>Украси́ твой черто́г, Сио́не,/ и подыми́ Царя́ Христа́,/ целу́й Мари́ю, Небе́сную Дверь:/ Та бо престо́л Херуви́мский яви́ся,/ Та но́сит Царя́ Сла́вы./ О́блак све́та есть Де́ва,/ нося́щи на рука́х Сы́на пре́жде денни́цы,/ Его́же приемь Симео́н на ру́ки своя́,/ пропове́дуя лю́дям Влады́ку Сего́ быти живота́ и сме́рти/ и Спа́са ми́ру.</p>
				<p><style>Стих:</style> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
				<p>Возсия́вшаго пре́жде век от Отца́,/ напосле́док же от ложе́сн Деви́ческих/ нося́щи в це́рковь неискусобра́чная Ма́ти,/ в Сина́йстей горе́ Законоположи́вшаго,/ повеле́нию зако́нному повину́ющася/ принесе́ святи́телю ста́рцу и пра́веднику,/ Христа́ Го́спода ви́дети обеща́нна./ Его́же прие́мь Симео́н на ру́ки своя́, возра́довася, вопия́:/ Бог есть Сей, Отцу́ Соприсносу́щный,/ и Изба́витель душ на́ших.</p>
				<p><style>Стих:</style> Свет во открове́ние язы́ков/ и сла́ву люде́й Твои́х Изра́иля.</p>
				<p>Носи́маго на колесни́це Херуви́мстей/ и пева́емаго в пе́снех Серафи́мских/ нося́щи на руку́ Богоро́дица Мари́я,/ неискусобра́чно из Нея́ вопло́щшагося,/ Законода́вца, зако́на исполня́юща чин,/ подая́ше рука́м ста́рца иере́я./ Живо́т же нося́й живота́ проша́ше разреше́ния, глаго́ля:/ Влады́ко, ны́не отпусти́ мя возвести́ти Ада́му,/ я́ко ви́дех непрело́жна Отроча́, Бо́га Преве́чнаго/ и Спа́са ми́ра.</p>
				<p><style>Сла́ва, и ны́не, глас 8:</style> Андре́я Кри́тскаго:</p>
				<p>И́же на Херуви́мех носи́мый и пева́емый от Серафи́м,/ <style>Днесь</style> в Боже́ственное святи́лище по зако́ну приноси́м,/ на ста́рческих, я́ко на престо́ле, седи́т рука́х/ и от Ио́сифа прие́млет да́ры Боголе́пно,/ я́ко супру́г го́рличищ,/ нескве́рную Це́рковь и от язы́к новоизбра́нныя лю́ди,/ голуби́на же два птенца́,/ я́ко Нача́льник Ве́тхаго же и Но́ваго./ Е́же к Нему́ обеща́ния Симео́н коне́ц прие́м,/ благословя́ Де́ву Мари́ю Богоро́дицу,/ страсте́й о́бразы, И́же из Нея́, провозгласи́/ и от Него́ проша́ше отпуще́ния, вопия́:/ ны́не отпусти́ мя, Влады́ко,/ я́коже пре́жде возвести́ ми,/ я́ко ви́дех Тя, Первове́чнаго Све́та/ и Спа́са Го́спода христоимени́тым лю́дем.</p>
				<p>Таже, Ны́не отпуща́еши:
					<style> Трисвятое и </style>по О́тче наш:
					<style>На благослове́нии хле́бов тропа́рь пра́здника три́жды, пи́сан на ма́лой вече́рни, и чте́ние.</style>
				</p>
				<p>ЗРИ А́ще же несть бде́ния, по Ны́не отпуща́еши:
					<style>тропа́рь пра́здника и отпу́ст. На повече́рии по Досто́йне, конда́к пра́здника. </style>
					<style>Полу́нощницу пое́м, по </style>
					<style>обы́чаю, с кафи́змою. По 1-м трисвято́м, вме́сто </style>Се Жени́х:
					<style>глаго́лем тропа́рь пра́здника. По 2-м трисвято́м, вме́сто </style>Помяни́, Го́споди, я́ко Благ:
					<style>глаго́лем конда́к пра́здника. Таже, </style>Го́споди, поми́луй,
					<style>12: и отпу́ст. Моли́твы же, </style>Помяни́ Го́споди, в наде́жди:
					<style>не глаго́лем.</style>
				</p>
				<p><style>На у́трени</style></p>
				<p>На Бог Госпо́дь:
					<style>тропа́рь, три́жды.</style>
				</p>
				<p>По 1-м стихосло́вии седа́лен, глас 1.</p>
				<p>Самоподо́бен: Лик А́нгельский да удиви́тся чудеси́,/ земни́и же гла́сы, возопие́м пе́ние,/ зря́ще неизрече́нное Бо́жие снизхожде́ние,/ Его́же бо трепе́щут Небе́сныя си́лы,/ ны́не ста́рчи объе́млют ру́це Еди́наго Человеколю́бца.</p>
				<p>Сла́ва, и ны́не, то́йже.</p>
				<p>По 2-м стихосло́вии седа́лен, глас 1.</p>
				<p><style>Подо́бен:</style> Лик А́нгельский:</p>
				<p>Сый со Отце́м на Престо́ле святе́м,/ прише́д на зе́млю, от Де́вы роди́ся/ и Младе́нец бысть, ле́ты Сый неопи́сан,/ Его́же при́им Симео́н на ру́ки, ра́дуяся, глаго́лаше:/ ны́не отпуща́еши, Ще́дре, возвесели́в раба́ Твоего́.</p>
				<p>Сла́ва, и ны́не, то́йже.</p>
				<p>По полиеле́и седа́лен, глас 4.</p>
				<p><style>Подо́бен:</style> Удиви́ся Ио́сиф:</p>
				<p>Младе́нствуеши мене́ ра́ди, Ве́тхий де́ньми,/ чище́нием приобща́ешися, Чисте́йший Бо́же,/ да плоть уве́риши мне, ю́же от Де́вы./ И сим Симео́н, поуча́яся, позна́ Тя, Бо́га, я́вльшагося пло́тию,/ и, я́ко Жизнь, лобза́ше и, ра́дуяся, ста́рчески взыва́ше:/ отпусти́ мене́, Тебе́ бо ви́дех, Живота́ вся́ческих.</p>
				<p>Сла́ва, и ны́не, то́йже.</p>
				<p>Та́же, степе́нна, 1-й антифо́н 4-го гла́са. Проки́мен, глас 4: Помяну́ и́мя Твое́ во вся́ком ро́де и ро́де.
					<style> <style>Стих:</style> </style>Отры́гну се́рдце мое́ сло́во бла́го: Вся́кое дыха́ние:
					<style>Ева́нгелие от Луки́, зача́ло 8.</style>
				</p>
				<p>По 50-м псалме́ стихи́ра, глас 6:</p>
				<p>Да отве́рзется дверь Небе́сная <style>Днесь</style>:/ Безнача́льное бо Сло́во О́тчее,/ нача́ло прии́м под ле́ты,/ не отсту́пль Своего́ Божества́,/ от Де́вы я́ко Младе́нец четыредесятодне́вен/ Ма́терию во́льне прино́сится в це́рковь зако́нную,/ и Сего́ на ру́ки прие́млет ста́рец,/ отпусти́, зовы́й, раба́, Влады́ко,/ и́бо о́чи мои́ ви́деста спасе́ние Твое́./ Прише́дый в мир спасти́ род челове́чь,/ Го́споди, сла́ва Тебе́.</p>
				<p>Кано́н, его́же краегране́сие: Христа́ ра́достне ста́рец объе́млет:
					<style>Творе́ние господи́на Космы́, глас 3. Ирмо́с по два́жды: тропари́ на 12.</style>
				</p>
				<p><style>Песнь 1</style></p>
				<p><style>Ирмо́с:</style> Су́шу глу́бороди́тельную зе́млю/ со́лнце наше́ствова иногда́:/я́ко стена́ бо, огусте́ обапо́лы вода́/ лю́дем пешомореходя́щим и Богоуго́дно пою́щим:/ пои́м, Го́сподеви, сла́вно бо просла́вися.</p>
				<p>Да ка́плют во́ду о́блацы,/ Со́лнце бо, на о́блаце ле́гце носи́мо, наста́ло есть,/ на нетле́нную руку́, Христо́с в це́ркви я́ко Младе́нец./ Те́мже, ве́рнии, возопии́м:/ пои́м Го́сподеви, сла́вно бо просла́вися.</p>
				<p>Крепи́теся, ру́це Симео́ни, ста́ростию осла́бленнии,/ лы́ста же претружде́нна старча правобыстро́ движи́тася Христу́ на сре́тение,/ лик со безпло́тными соста́вльше,/ пои́м Го́сподеви, сла́вно бо просла́вися.</p>
				<p>Ра́зумом просте́ртая Небеса́, весе́литеся, и ра́дуйся, земле́,/ из Пребоже́ственных бо недр Хитре́ц проше́д Христо́с,/ Ма́терию Де́вою Бо́гу Отцу́ прино́сится Младе́нец, И́же пре́жде всех,/ сла́вно бо просла́вися.</p>
				<p>Катава́сия, ирмо́с то́йже.</p>
				<p><style>Песнь 3</style></p>
				<p><style>Ирмо́с:</style> Утвержде́ние на Тя наде́ющихся,/ утверди́, Го́споди, Це́рковь,/ Ю́же стяжа́л еси́/ честно́ю Твое́ю Кро́вию.</p>
				<p>Перворожде́н из Отца́ пре́жде век,/ Перворожде́н Младе́нец из Де́вы нетле́нныя,/ Ада́му ру́ку простира́я, яви́ся.</p>
				<p>Младоу́мна бы́вша пре́лестию первозда́ннаго/ па́ки исправля́яй Бог Сло́во, младе́нствовав, яви́ся.</p>
				<p>Земли́ исча́дие, па́ки поте́кшее в ню,/ Божества́ сообра́зное естество́ Зижди́тель/ я́ко непрело́жне, младе́нствовав, яви́.</p>
				<p>Седа́лен, глас 4.</p>
				<p><style>Подо́бен:</style> Удиви́ся Ио́сиф:</p>
				<p>На горе́ Сина́йстей дре́вле ви́де Моисе́й за́дняя Бо́жия,/ и то́нкий Боже́ственный глас сподо́бися во мра́це же и ви́хре слы́шати./ Ны́не же Симео́н воплоще́ннаго Бо́га непрело́жне нас ра́ди на ру́ки прия́т/ и ра́достно тща́шеся ити́ от су́щих зде к животу́ ве́чному./ Те́мже вопия́ше:/ ны́не отпуща́еши раба́ Твоего́, Влады́ко.</p>
				<p>Сла́ва, и ны́не, то́йже.</p>
				<p><style>Песнь 4</style></p>
				<p><style>Ирмо́с:</style> Покры́ла есть Небеса́ доброде́тель Твоя́, Христе́:/ из киво́та бо проше́д святы́ни, Твоея́ нетле́нныя Ма́тере,/ в хра́ме сла́вы Твоея́ яви́лся еси́,/ я́ко Младе́нец руконоси́м,/ и испо́лнишася вся Твоего́ хвале́ния.</p>
				<p>Ра́дуяся, Симео́не, неизрече́нных таи́нниче, Богоро́дица вопия́ше,/ о Не́мже от Свята́го дре́вле извести́ся тебе́ Ду́ха,/ младе́нствовавшаго Сло́ва Христа́ на ру́ки приими́, зовы́й Ему́:/ испо́лнишася вся Твоего́ хвале́ния.</p>
				<p>На Него́же упова́л еси́, Симео́не, во́зраст де́тищный,/ ра́дуяся, подыми́ Христа́, Изра́иля Боже́ственнаго утеше́ние,/ зако́на Творца́ и Влады́ку, исполня́ющаго зако́на чин, зовы́й Ему́:/ испо́лнишася вся Твоего́ хвале́ния.</p>
				<p>Ви́дя Симео́н Сло́во Безнача́льное, с пло́тию, я́ко на престо́ле Херуви́мстем, Де́вою носи́мо,/ вино́внаго е́же бы́ти вся́ческих, я́ко Младе́нцу дивя́ся, вопия́ше Ему́:/ испо́лнишася вся Твоего́ хвале́ния.</p>
				<p><style>Песнь 5</style></p>
				<p><style>Ирмо́с:</style> Я́ко ви́де Иса́ия обра́зно на престо́ле превознесе́на Бо́га,/ от А́нгел сла́вы дориноси́ма,/ о, окая́нный,– вопия́ше,– аз:/ прови́дех бо воплоща́ема Бо́га,/ Све́та Невече́рня и ми́ром влады́чествующая.</p>
				<p>Разуме́в Боже́ственный ста́рец проявле́нную дре́вле проро́ку сла́ву,/ рука́ми Сло́во зря Ма́терними держи́мо,/ о, ра́дуйся,– вопия́ше,– Чи́стая!/ я́ко престо́л, бо держи́ши Бо́га,/ Све́та Невече́рняго и ми́ром влады́чествующа.</p>
				<p>Покло́нься ста́рец,/ и стопа́м Боже́ственне прикосну́вся неискусобра́чныя и Богома́тере,/ О́гнь,– рече́,– но́сиши, Чи́стая:/ Младе́нца бою́ся объя́ти Бо́га,/ Све́та Невече́рняго и ми́ром влады́чествующа.</p>
				<p>Очища́ется Иса́ия, от Серафи́ма угль прие́м,/ ста́рец вопия́ше Богома́тери,/ Ты, я́коже клеща́ми, рука́ми просвеща́еши мя, пода́вши, Его́же но́сиши,/ Све́та Невече́рняго и ми́ром влады́чествующа.</p>
				<p><style>Песнь 6</style></p>
				<p><style>Ирмо́с:</style> Возопи́ к Тебе́, ви́дев ста́рец очи́ма спасе́ние,/ е́же лю́дем прии́де от Бо́га:/ Христе́, Ты Бог мой,</p>
				<p>Сио́ну Ты ка́мень возложи́лся еси́,/ непокори́вым претыка́ние и собла́зна ка́мень,/ неруши́мое ве́рных спасе́ние.</p>
				<p>Изве́стие нося́ начерта́ние/ И́же пре́жде век Тя израсти́вшаго,/ земны́х за милосе́рдие ны́не не́мощию обложи́ся.</p>
				<p>Сы́ну Вы́шняго,/ Сы́ну Де́вы,/ Бо́гу, Отроча́ти бы́вшему,/ покло́ньшася Тебе́ ны́не отпусти́ с ми́ром.</p>
				<p><style>Конда́к, глас 1:</style></p>
				<p>Утро́бу Деви́чу освяти́вый Рождество́м Твои́м/ и ру́це Симео́не благослови́вый,/ я́коже подоба́ше, предвари́в,/ и ны́не спасл еси́ нас, Христе́ Бо́же,/ но умири́ во бране́х жи́тельство/ и укрепи́ лю́ди, и́хже возлюби́л еси́, Еди́не Человеколю́бче.</p>
				<p><style>И́кос:</style></p>
				<p>К Богоро́дице притеце́м, хотя́щий Сы́на Ея ви́дети, к Симео́ну носи́ма,/ Его́же с Небесе́ Безпло́тнии ви́дяще, дивля́хуся, глаго́люще:/ чу́дная зрим ны́не и пресла́вная, непостижи́мая, несказа́нная!/ И́же бо Ада́ма созда́вый но́сится я́ко Младе́нец,/ Невмести́мый вмеща́ется на рука́х ста́рчих,/ И́же в не́дрех неопи́санных Сый Отца́ Своего́/ во́лею опису́ется пло́тию, а не Божество́м,/ Еди́н Человеколю́бец.</p>
				<p><style>Песнь 7</style></p>
				<p><style>Ирмо́с:</style> Тебе́ во огни́ ороси́вшаго/ о́троки Богосло́вившия,/и в Де́ву нетле́нну все́льшагося/ Бо́га Сло́ва пои́м,/ благоче́стно пою́ще:/ благослове́н Бог оте́ц на́ших.</p>
				<p>Ада́му извести́ти хотя́й иду́, во а́де живу́щу,/ и Е́ве принести́ благове́стие, Симео́н вопия́ше, со проро́ки лику́я:/ благослове́н Бог оте́ц на́ших.</p>
				<p>Ро́да зе́мна избавля́яй Бог да́же до а́да прии́дет,/ пле́нным же пода́ст всем оставле́ние и прозре́ние слепы́м, я́ко и немы́м вопи́ти:/ благослове́н Бог оте́ц на́ших.</p>
				<p>И Твое́ се́рдце нетле́нная ору́жие про́йдет, Симео́н Богоро́дице провозгласи́,/ на Кресте́ зря́щи Твоего́ Сы́на,/ Ему́же вопие́м:/ благослове́н Бог оте́ц на́ших.</p>
				<p><style>Песнь 8</style></p>
				<p><style>Ирмо́с:</style> Нестерпи́мому огню́ соедини́вшеся,/ Богоче́стия предстоя́ще, ю́ноши,/ пла́менем же неврежде́ни,/ Боже́ственную песнь поя́ху:/ благослови́те, вся дела́ Госпо́дня, Го́спода/ и превозноси́те во вся ве́ки.</p>
				<p>Лю́дие Изра́илевы, Твою́ сла́ву Емману́ила зря́ще Отроча́ из Де́вы,/ пред лице́м Боже́ственнаго ковче́га ны́не лику́йте:/ благослови́те, вся дела́ Госпо́дня, Го́спода/ и превозноси́те во вся ве́ки.</p>
				<p>Се, Симео́н вопия́ше, пререка́емое зна́мение Сей бу́дет,/ Бог Сый и Отроча́,/ Сему́, ве́рнии, возопии́м:/ благослови́те, вся дела́ Госпо́дня, Го́спода/ и превозноси́те во вся ве́ки.</p>
				<p>Припе́вы на 9-й пе́сни</p>
				<p>Богоро́дице Де́во,/ упова́ние христиа́ном,/ покры́й, соблюди́ и спаси́ на Тя упова́ющих.</p>
				<p>Богоро́дице Де́во,/ ми́ру блага́я помо́щнице,/ покры́й и соблюди́ от вся́кия ну́жды и печа́ли.</p>
				<p>Богоно́се Симео́не,/ прииди́, подыми́ Христа́,/ Его́же роди́ Де́ва Чи́стая Мари́я.</p>
				<p>Объе́млет рука́ми ста́рец Симео́н/ Соде́теля зако́на/ и Влады́ку вся́ческих.</p>
				<p>Не ста́рец Мене́ держи́т,/ но А́з держу́ его́:/ той бо от <style>Мене</style>́ отпуще́ния про́сит.</p>
				<p>Клеще́ та́инственная,/ ка́ко угль но́сиши?/ ка́ко пита́еши пита́ющаго вся?</p>
				<p>О дщи Фану́илева!/ Прииди́, ста́ни с на́ми/ и благодари́ Христа́ Спа́са, Сы́на Бо́жия.</p>
				<p>А́нна целому́дренная/ провеща́ет стра́шная,/ испове́дающи Христа́, Творца́ не́бу и земли́.</p>
				<p>Непостижи́мо есть соде́янное о Тебе́/ А́нгелом и челове́ком,/ Ма́ти Де́во Чи́стая.</p>
				<p>Чи́стая Голуби́ца,/ нескве́рная А́гница,/ А́гнца и Па́стыря прино́сит в це́рковь.</p>
				<p>О Христе́, всех Царю́!/ Побе́ды на враги́/ ве́рным люде́м Твои́м да́руй.</p>
				<p>О Христе́, всех Царю́!/ Пода́ждь ми сле́зы теплы́,/ да пла́чу мою́ ду́шу, ю́же зле погубих.</p>
				<p>Вме́сто, Сла́вы:</p>
				<p>Трисия́тельное/ и Триипоста́сное Божество́/ благоче́стно да похва́лим.</p>
				<p>Вме́сто, <style>И ны́не:</style></p>
				<p>О Деви́це Мари́е!/ Просвети́ мою́ ду́шу,/ помраче́нную лю́те жите́йскими сластьми́.</p>
				<p>Ведомо да будет, я́ко два сущия припевы в начале припеваем ко ирмосу́. Таже к коемуждо тропарю припеваем по 4 припевы. И по совершении 14 припевов с тропари к катавасии поем оба лика вкупе, припев 1-й: Богородице Де́во, упование христианом:</p>
				<p><style>Песнь 9</style></p>
				<p><style>Ирмо́с:</style> В зако́не се́ни и писа́ний/ о́браз ви́дим, ве́рнии,/ всяк му́жеский пол, ложесна́ разверза́я, свят Бо́гу./ Тем Перворожде́нное Сло́во, Отца́ Безнача́льна/ Сы́на, Первородя́щася Мате́рию неискусому́жно,/ велича́ем.</p>
				<p>И́же дре́вним новорожде́нных го́рличищ супру́г дво́ица же бя́ше птенце́в,/ в ни́хже ме́сто Боже́ственный ста́рец и целому́дренная А́нна проро́чица/ от Де́вы рожде́нному и Сы́ну Единоро́дному О́тчу,/ в це́рковь приноси́му, слу́жат, велича́юще.</p>
				<p>Возда́л еси́ мне, вопия́ше Симео́н,/ спасе́ния Твоего́, Христе́, ра́дование,/ восприими́ Твоего́ служи́теля, се́нию претружде́ннаго,/ но́выя благода́ти Священнопропове́дника та́йнаго во хвале́нии велича́юща.</p>
				<p>Священноле́пно испове́дашеся А́нна, прорица́ющи,/ целому́дренная, и преподо́бная, и ста́рица, Влады́це в це́ркви я́вственно,/ Богоро́дицу же, пропове́дающи всем су́щим, велича́ше.</p>
				<p>Свети́лен, самоподо́бен:</p>
				<p>Ду́хом во святи́лищи предста́в,/ ста́рец на ру́ки восприя́т зако́на Влады́ку, вопия́:/ ны́не соу́з мя плотски́х разреши́, я́коже рекл еси́, с ми́ром:/ ви́дех бо очи́ма открове́ние язы́ков и Изра́илю спасе́ние.
					<style>Трижды</style>
				</p>
				<p>На хвали́тех стихи́ры, на 4.</p>
				<p><style>Подо́бен:</style> Дал еси́ зна́мение:</p>
				<p>Зако́н, и́же в писа́нии,/ исполня́я, Человеколю́бец/ в це́рковь ны́не прино́сится,/ и Сего́ прие́млет ста́рыми рука́ми Симео́н ста́рец,/ ны́не отпуща́еши мя, вопия́,/ ко о́ному блаже́нству:/ ви́дех бо Тя <style>Днесь</style>, пло́тию ме́ртвенною обложе́ннаго,/ живото́м госпо́дствующа/ и сме́ртию влады́чествующа.
					<style>Два́жды</style>
				</p>
				<p>Свет во открове́ние язы́ков/ яви́лся еси́, Го́споди,/ на о́блаце седя́ ле́гце,/ Со́лнце Пра́вды,/ зако́на сено́вное исполня́я/ и нача́ло изъявля́я но́выя благода́ти./ Тем, Тя ви́дев, Симео́н взыва́ше:/ из истле́ния мя разреши́,/ я́ко ви́дех Тя <style>Днесь</style>.</p>
				<p>Недр Роди́теля не отлу́чься Божество́м,/ вопло́щься, я́коже изво́лил еси́,/ объя́тиями держи́м Присноде́вы,/ на ру́ки пода́лся еси́ Богоприи́мца Симео́на,/ руко́ю Твое́ю держа́й вся́ческая;/ те́мже ны́не отпуща́еши мя,/ ра́достно взыва́ше,/ в ми́ре раба́ Твоего́,/ я́ко ви́дех Тя, Влады́ко.</p>
				<p><style>Сла́ва, и ны́не, глас 6.</style></p>
				<p>Германово: На рука́х ста́рческих во дне́шний день,/ я́ко на колесни́це Херуви́мстей,/ восклони́тися благоизво́ливый, Христе́ Бо́же,/ и нас, пою́щих Тя,/ страсте́й мучи́тельства призыва́емый изба́ви/ и спаси́, я́ко Человеколю́бец.</p>
				<p>Славословие великое. По трисвятом тропарь праздника, ектении́, и отпу́ст, и час 1-й. На 1-м часе́ тропарь праздника. По О́тче наш,
					<style>кондак праздника, и прочее, и соверше́нный отпу́ст. О часе́ же втором дне исходим с литиею вне обители, поюще стихиры праздника и канон, по обычаю. И, возвращшеся, поем часы и Литургию.</style>
				</p>
				<p>На литурги́и</p>
				<p>Блаженны, от канона праздника песни 3-я и 6-я. Вход: Сказа Госпо́дь спасение Свое,/ пред языки откры правду Свою. Таже тропарь праздника: Сла́ва, и ны́не, кондак. Проки́мен, песнь Богороди цы, глас 3: Вели́чит душа́ Моя́ Го́спода,/ и возра́довася дух Мой о Бо́зе, Спа́се Мое́м. <style>Стих:</style> Я́ко призре́ на смире́ние рабы́ Своея́,/ се бо от ны́не ублажа́т Мя вси ро́ди. Апостол ко Евреем, зачало 316. Аллилуия, глас 8: Ны́не отпущаеши раба́ Твоего́, Влады́ко,/ по глаго́лу Твоему́, с ми́ром. <style>Стих:</style> Свет во открове́ние язы́ков и сла́ву люде́й Твои́х, Изра́иля. Евангелие от Луки, зачало 7. Причастен: Ча́шу спасе́ния прииму/ и и́мя Госпо́дне призову́.</p>
				<p>Ведомо бу́ди, я́ко <style><style>Аще</style></style> случи́тся праздник Сре́тения Госпо́дня в неде́лю, пре́жде неде́ли мытаря́ и фарисе́я, егда́ пое́тся слу́жба воскре́сна, кроме́ Трио́ди.</p>
				<p>В субботу на ма́лой вечерни, на Го́споди, воззва́х: стихиры воскресны гласа, 4: Сла́ва, и ны́не, праздника. На стиховне стихира воскресна едина и праздника стихо́вна великия вечерни с припевы праздника. Сла́ва, и ны́не, праздника. Тропа́рь воскре́сен. Сла́ва, и ны́не, праздника. Ектения малая и отпу́ст.</p>
				<p>На велицей вечерни: На Го́споди, воззва́х: стихиры воскресны 3, и восточен, Анатолиев, един, и праздника 6: Сла́ва, и ны́не, праздника. Вход, проки́мен дне и чтения праздника 3. На литии стихиры и Сла́ва, и ны́не, праздника. На стиховне стихиры воскресны. Сла́ва, и ны́не, праздника. На благослове́нии хлебов тропарь праздника трижды: и Бу́ди имя Господне: и чтение праздника.</p>
				<p>ЗРИ А идеже несть бдения, по Ны́не отпущаеши и по трисвятом тропарь воскре́сен. Сла́ва, и ны́не, праздника. На повечерии по Досто́йне и по трисвято́м конда́к воскре́сен. Сла́ва, и ны́не, праздника. Полу́нощницу же поем, по обычаю, с каноном троичным.</p>
				<p>На утрени: На Бог Госпо́дь: тропарь воскресен дважды. Сла́ва, и ны́не, праздника. По обычных кафи́змах седа́льны воскресны с Богородичны их. И чтение во Ева́нгелии толко́вом. Таже, полиеле́й: и тропари, Ангельский собор: и седальны праздника, оба по единожды. Сла́ва, и ны́не, седа́лен иже по полиелеи и чтение праздника. Степе́нна гласа. Проки́мен и Ева́нгелие праздника. Таже Воскресе́ние Христо́во: и псалом 50, и целование Евангелия, по обычаю, и стихи́ра праздника. Канон воскре́сен со ирмосом на 4: и Богородице на два: и праздника на 8. Катава́сия праздника. По 3-й песни кондак, и икос воскре́сен, и седа́лен праздника единожды. Сла́ва, и ны́не, то́йже. По 6-й песни кондак, и икос праздника, и чтем про́лог. На 9-й песни поем Честнейшую: Свети́лен воскре́сен. Сла́ва, и ны́не, праздника. На хвали́тех стихиры воскресны 4, и праздника 4 со стихи́ праздничными. Сла́ва, праздника: И ны́не, Преблагослове́нна еси́: Таже, Славословие великое: тропа́рь воскре́сен точию, ектении́ и отпу́ст. Таже стихира ева́нгельская, и оглашение, и обычное исхождение и час 1-й в притво́ре.</p>
				<p>На часех тропарь воскре́сен: Сла́ва, тропа́рь праздника. <style>И ны́не, Богоро́дичен.</style> На всех часех кондак воскресен и праздника глаголем, пременяюще.</p>
				<p>На Литургии: Блаже́нны воскре́сны гласа, на 6: и праздника песнь 3-я, на 4. По входе тропарь воскре́сен и пра́здника: Сла́ва, конда́к воскре́сен. И ны́не, праздника. Проки́мен, Апо́стол, аллилу́ия и Ева́нгелие чтем прежде недели гласа, таже пра́здника. Прича́стен: Хвали́те Го́спода: и пра́здника.</p>
				<p>Подобает ве́дати, <style>Аще</style> случится праздник Сретения Господня в неделю мытаря́ и фарисея, или блуднаго, или мясопустную, или сыропустную.</p>
				<p>В субботу на ма́лой вечерни стихиры воскресны гласа, на 4: Сла́ва, и ны́не, праздника. На стиховне стихира воскресна едина и праздника стиховна великия вечерни с припевы их: Сла́ва, и ны́не, праздника. Тропа́рь воскре́сен, Сла́ва, и ны́не, праздника и отпу́ст.</p>
				<p><style>На вели́цей вече́рни</style> поем: Блажен муж: кафизму всю. На Господи, воззва́х: стихиры воскресны гласа, 3: и Триоди 3: и праздника 4.</p>
				<p><style>Аще</style> ли неделя мясопустная: Воскресны 3: и Триоди 4: и праздника 3: Сла́ва, Триоди: И ны́не, праздника. Вход, и чтения праздника 3. На литии, стихиры праздника, глас 1: Ветхий де́ньми: и прочих две. Таже Триоди хвалитны два стиха.</p>
				<p><style>Аще</style> неделя фарисеева, 1-й стих, глас 3: Фарисе́я велехва́льный: Вторый, глас 8: От дел похвале́ньми:</p>
				<p>
					<emphasis>ЗРИ</emphasis> <style>Аще</style> ли есть неделя блуднаго: По стихирах праздника, поем в литии Триоди 3 стиха хвалитны: 1-й стих, глас 2: Блуднаго глас: 2-й, глас 8: Изжих блудно: 3-й, глас 6: О́тче благий:
				</p>
				<p>
					<emphasis>ЗРИ</emphasis> <style>Аще</style> ли неделя мясопустная: И по стихирах праздника поем 2 стиха хвалитны: 1-й, глас 6: Помышляю день он: 2-й, О, каковый час тогда:
				</p>
				<p>
					<emphasis>ЗРИ </emphasis><style>Аще</style> ли неделя сыропу́стная: И поем в литии́ Трио́ди хвали́тных 2 же стиха. 1-й, глас 5: Увы́ мне: 2, По́прище добродетелей: Славу же поем во вся тыя недели, фарисееву, и блуднаго, и мясопустную, и сыропустную Триоди, я́же писана на литии: И ны́не, праздника. (Того ради вчинися петися Триоди хвалитным стихам в литии на вечерни, за<style>еже</style> не оставити Триоднаго стиха ни единаго, еже ему не петися). На стиховне стихиры воскресны: Сла́ва, Триоди. И ны́не, праздника. На благослове́нии хле́бов тропа́рь праздника, трижды: и чтение в посла́ниих Апо́стольских. А идеже не будет бдения, по Ны́не отпуща́еши: тропа́рь воскре́сен: Сла́ва, и ны́не, пра́здника.
				</p>
				<p>На повече́рии по трисвято́м конда́к Трио́ди. Сла́ва, и ны́не, пра́здника. Полу́ношницу же поем, по обы́чаю, с кано́ном Тро́ичным.</p>
				<p>На утрени: На Бог Госпо́дь, тропарь воскре́сен два́жды. Сла́ва, и ны́не, пра́здника. По кафи́змах седа́льны воскресны с Богоро́дичны их, и чтение во. Ева́нгелии толко́вом, и полиеле́й праздника, и тропари́: А́нгельский собор:</p>
				<p><style>Аще</style> ли неделя блу́днаго, или мясопу́стная, или сыропу́стная:</p>
				<p>Припева́ем и 3-й псалом: На реках Вавило́нских: Таже, величание праздника: и седальны праздника, по единожды, и чтение праздника. Степе́нна гласа. Проки́мен праздника: Вся́кое дыха́ние: Ева́нгелие пра́здника. Воскресе́ние Христово: и псалом 50, стихира праздника. Канон воскре́сен со ирмосо́м на 4: и Трио́ди на 4: и праздника на 6. Катавасия праздника, оба лика вкупе.</p>
				<p>
					<emphasis>ЗРИ </emphasis><style>Аще</style> ли неделя мясопу́стная: Канон воскре́сен на 4, и Трио́ди на 6, и праздника на 4. По 3-й песни конда́к, и и́кос, и седа́лен Трио́ди. Сла́ва, и ны́не, пра́здника. По 6-й песни кондак праздника и икос. И чтем синакса́рий. На 9-й песни поем Честнейшую: Светилен воскресен. Сла́ва, Триоди: И ны́не, праздника. На хвали́тех стихиры воскре́сны 4: и праздника 4, с припе́вы пра́здника. Сла́ва, праздника: И ны́не, Преблагослове́нна еси́:
				</p>
				<p>
					<emphasis>ЗРИ </emphasis><style>Аще</style> ли неделя мясопустная: На хвали́тех стихиры воскресны 4, и праздника 4, со Сла́вным, с припевы праздника. И по сконча́нии стихир праздника глаголем стих: Воскресни́, Господи, Боже мой: и поем самогла́сну стихиру Триоди, глас 8: Дани́ил пророк: Сла́ва́, глас 1: Пред очистим себе, братие: И ны́не, Преблагослове́нна еси́:
				</p>
				<p>
					<emphasis>ЗРИ </emphasis><style>Аще</style> ли неделя сыропу́стная: На хвалитех поем, я́коже в неделю мясопустную, глаголем стих такожде: Воскресни, Господи, Боже мой: и поем самогласну стихиру Триоди, глас 6: Ада́м из рая́ отго́нится. <style>Сла́ва, глас то́йже:</style> Приспе́ время: И ны́не, Преблагослове́нна еси́: Славосло́вие вели́кое: тропа́рь воскре́сен и обычный отпу́ст. И исхождение в притвор. Сла́ва, и ны́не, стихира Ева́нгельская и час 1-й. На 1-м часе, и на прочих тропа́рь воскресен: Сла́ва, праздника: И ны́не, Богоро́дичен часо́в. По О́тче наш
					<style>кондак праздника и Триоди, пременя́юще, глаго́лем.</style>
				</p>
				<p>На Литурги́и: Блаже́нны гласа на 4: и Триоди песнь 3-я, на 4: и праздника 6-я, на 4. Вхо́дное праздника, посем тропарь воскресен и праздника. Сла́ва, конда́к Трио́ди: И ны́не, праздника. Проки́мен гласа и праздника.</p>
				<p><style>Аще</style> ли неделя мясопу́стная: Проки́мен Трио́ди и пра́здника. Апостол, аллилу́ия, Ева́нгелие и прича́стен прежде дне, и праздника.</p>
				<p><style>Аще</style> ли случится праздник Сретения Господня в субботу мясопустную: Служба умерших поется вечер и утро, в субботу мимошедшую или в четверток мясопустный. В субботу же служба вся праздника единаго поется, непременно.</p>
				<p><style>Аще</style> ли случится Сретение Господне в понедельник, или во вторник, или в четверток сыропустный недели:</p>
				<p>Вечер на малой вечерни, на Господи, воззва́х: стихиры праздника, на 4: Сла́ва, и ны́не, праздника. На стиховне Триоди самогласен дне дважды и мученичен: Сла́ва, и ны́не, праздника. Тропарь праздника: ектения́ и отпу́ст.</p>
				<p><style>На вели́цей вече́рни</style> и на утрени совершается вся служба праздника, непременно, я́коже прежде указася на ряду, зане́ Триодь с праздником не поется, в кой день ни случится на сырной недели, кроме субботы и недели, разве самогласны стихиры дне, я́же глаголются на малой вечерни, я́коже указася.</p>
				<p>
					<emphasis>ЗРИ</emphasis> А идеже не бывает всено́щное, поем на велицей вечерни по предписанному. На стиховне, Сла́ва, Триоди, самогласен дне: И ны́не, пра́здника. На хвалитех по стихирах праздника, Сла́ва, Триоди, самогласен дне: И ны́не, праздника. Славословие великое.
				</p>
				<p>На часе́х и на Литургии служба вся праздника, дне же Апостол и Евангелие вычитаем напреди.</p>
				<p>
					<emphasis>ЗРИ</emphasis> <style>Аще</style> ли случится праздник Сретения Господня в среду сыропу́стную или в пято́к:
				</p>
				<p>На ма́лой и на вели́цей вечерни и на утрени совершается служба вся, я́коже указася в понедельник сырный, непременно, бывает же на конец вечерни, и утрени, и всякаго часа по 3 поклоны великия то́чию.</p>
				<p>ЗРИ На часе́х глаголем тропарь и кондак праздника. На 6-м же часе глаголется тропарь паремии и чтется паремия́. Литургия же Златоустова совершается во свое время. Вечерню же поем, по обычаю, во свое время. По обычном псалме кафизма рядова́я. А идеже бысть всено́щное, кафизмы не глаголем. Но по обычном псалме глаголем Господи, воззва́х: Таже стихиры праздника, 3: и свята́го Симеона, 3: Сла́ва, свята́го: И ны́не, праздника. Проки́мен дне и паремия́. Таже проки́мен: Да уповает Израиль на Господа: На стиховне Триоди самогласен дне дважды и мученичен: Сла́ва, и ны́не, праздника. Тропарь праздника и отпу́ст.</p>
				<p>
					<emphasis>ЗРИ </emphasis>Подобает ве́дати, <style>Аще</style> случится Сретение Господне в понедельник сы́рный:
				</p>
				<p>И трипеснец утренний поем на повечерии в неделю. А самогласен дне Триоди утренний поем в праздник, на хвалитех Славу.</p>
				<p><style>Аще</style> ли Сретение Господне во вторник сы́рный:</p>
				<p>И вто́рничный трипе́снец поем в среду сы́рную на повечерии: а самогласен дне утренний поем в праздник, на хвалитех Славу.</p>
				<p><style>Аще</style> ли Сретение Господне в среду сырную:</p>
				<p>И средный канон поем, и трипеснец в четверток сырный на повечерии, а самогласен дне утренний поем в праздник, на хвалитех Славу.</p>
				<p><style>Аще</style> ли Сретение Господне в четверток сы́рный:</p>
				<p>И четвертка́ трипеснец поем во вторник сырный на повечерии.</p>
				<p><style>Аще</style> ли Сретение Господне в пяток сырный:</p>
				<p>И поем пятка канон и с трипеснцем в среду сырную на повечерии.</p>
				<p><style>Аще</style> ли случится праздник Сретения Господня в субботу сы́рную:</p>
				<p>В пяток вечера на малой вечерни стихиры праздника на 4: Сла́ва, и ны́не, праздника. Проки́мен, и паремия́ дне, и по ней проки́мен: Да уповает Израиль на Господа: На стиховне Триоди самогласен дне дважды и мученичен: Сла́ва, и ны́не, праздника. Тропа́рь праздника и отпу́ст.</p>
				<p>На вели́цей вечерни поем Блажен муж, 1-й антифон. На Господи, воззва́х: поем стихиры праздника на 6: И отцев на 4. Сла́ва, отцев. И ны́не, праздника. Вход, проки́мен дне: и чтение праздника. На литий стихиры, и Сла́ва, и ны́не, праздника. На стиховне стихиры праздника. Сла́ва отцев: И ны́не, праздника. На благословении хле́бов тропарь праздника дважды и отце́в единожды. И чтение праздника.</p>
				<p>
					<emphasis>ЗРИ </emphasis>А идеже несть всено́щнаго бдения, поем на велицей вечерни все, по предписанному. Проки́мен и чтение дне, и проки́мен: Да уповает Израиль на Господа. Таже чтения праздника. На стиховне праздника. Таже отцев припев: Честна́ пред Господем смерть преподобных Его. И поем самогласен их: Монахов множества: Сла́ва, самогласен Триоди: И ны́не, праздника.
				</p>
				<p>На утрени, на Бог Госпо́дь, тропарь праздника, дважды: Сла́ва, отцев: И ны́не, праздника. По кафизмах седальны праздника, и чтение праздника. По полиелеи седа́лен пра́здника. Степе́нна, 1-й антифон 4-го гласа. Проки́мен: Вся́кое дыха́ние: Ева́нгелие, и по 50-м псалме стихи́ра праздника. Канон праздника со ирмосо́м на 8: И отцев на 6. Катава́сия праздника. По 3-й песни кондак отцев, и и́кос, и седа́лен отцев, дважды: Сла́ва, и ны́не, праздника. По 6-й песни конда́к праздника и и́кос. И чтем синакса́рий. На 9-й песни поем Честне́йшую: Свети́лен праздника: Сла́ва, отцев: И ны́не, праздника. На хвали́тех стихиры праздника 3, и отцев 3. Сла́ва, отцев: И ны́не, праздника. Славосло́вие великое. Тропа́рь отцев: Сла́ва, и ны́не, праздника. Ектении́, и отпу́ст, и обычное исхождение в притвор, и час 1-й.</p>
				<p>На часе́х тропарь праздника: Сла́ва, отцев: И ны́не, Богородичен часов. По О́тче наш, кондак праздника.</p>
				<p>На Литургии: Блаженны праздника, песнь 3-я на 4: И отцев 6-я, на 4. Вхо́дное праздника, тропарь праздника и отцев: Сла́ва, кондак отцев: И ны́не, праздника. Проки́мен, Апостол, аллилуия, Евангелие и причастен прежде праздника, и отцев.</p>
				<p>Подобает ве́дати, я́ко <style><style>Аще</style></style> случится праздник Сретения Господня в понедельник пе́рвыя неде́ли поста:</p>
				<p>И службу праздника пети в неделю сыропустную, по предписанному.</p>
				<p>Подобает ведати, <style>Аще</style> случится попразднство Сретения Господня в неделю, прежде недели мытаря́ и фарисе́я, а святый поется на 4, или на 6.</p>
				<p>В субботу на малой вече́рни стихи́ры воскресны и Богородице́, по обычаю. Тропарь воскресен: Сла́ва, и ны́не, Богоро́дичен его.</p>
				<p>
					<emphasis>ЗРИ</emphasis> На вели́цей вечерни: по кафизме на Господи, воззва́х: стихиры воскре́сны 3 и восточен, Анатолиев, 1: праздника того дне, 3: и свята́го Мине́и 3. (<style>Аще</style> ли поется святый на 6, или емуже и полиелей: и поем стихиры воскре́сны 3: и праздника 3: и свята́го 4. Сла́ва, свята́го: <style>Аще</style> же ни,) Сла́ва, праздника: И ны́не, Богородичен 1-й гласа. На литии стихиры праздника, того дне рядовы́я стиховны: и свята́го, <style>Аще</style> полиелей. Сла́ва, свята́го: И ны́не, праздника, <style>Аще</style> же ни, Сла́ва, и ны́не, праздника. На стиховне стихиры воскре́сны: Сла́ва, свята́го, <style>Аще</style> есть: И ны́не, праздника. На благослове́нии хле́бов тропарь, Богоро́дице Де́во: дважды, и праздника, единожды, и чтение в посла́ниях Апо́стольских.
				</p>
				<p>На утрени: На Бог Госпо́дь, тропарь воскресен, дважды: Сла́ва, свята́го, <style>Аще</style> есть: <style>Аще</style> же ни, Сла́ва, и ны́не, праздника. По кафизмах седа́льны воскре́сны, и Богородичны их, и чтение во Ева́нгелии толковом. Посем непоро́чны, и ипакои́: и чтение недели, ряд. (<style>Аще</style> ли святый имать полиелей, по кафизме поем свята́го полиелей и по полиеле́и тропари, Ангельский собор: и по ектении́ седа́льны свята́го, по единожды: Сла́ва, иже по полиеле́и седа́лен: И ны́не, Богородичен его и чтение.) Степе́нна и проки́мен гласа, Вся́кое дыхание: Ева́нгелие воскре́сно и Воскресе́ние Христо́во: Кано́н воскре́сен со ирмосом на 4: и Богоро́дицы на два: и праздника на 4: и свята́го на 4. (<style>Аще</style> полиелей или славословие, и поем канон воскресен со ирмосом на 4, и праздника на 4, и свята́го на 6.) Катава́сия праздника. По 3-й песни кондак праздника, и и́кос, и свята́го, <style>Аще</style> имать, и седа́лен его. Сла́ва, и ны́не, праздника, и чтение. По 6-й песни кондак, и икос воскресен: и чтем про́лог. На 9-й песни поем Честне́йшую: Свети́лен воскресен: Сла́ва, свята́го, <style>Аще</style> имать: И ны́не, праздника. На хвали́тех стихиры воскресны 4: и свята́го, <style>Аще</style> имать, подобны 3: и самогласен иже на Славу; поем с припевы его. <style>Аще</style> ли не имать святый хвали́тных: и поем воскресны 4, и праздника 4 того дне стихо́вны утренний с припевы их. Сла́ва, стихира Евангельская: И ны́не, Преблагословенна еси́: Славословие великое. Тропарь воскресен точию. Ектении́, и отпу́ст, и оглашение, и обычное исхожде́ние в притво́р, и час 1-й. На 1-м часе́ тропарь воскре́сен: Сла́ва праздника: Свята́го же, <style>Аще</style> есть, тропарь и кондак глаголем, пременяюще: И ны́не, Богородичен часов. По О́тче наш, кондак праздника и конечный отпу́ст. Такожде и на прочих часе́х глаголем воскресен тропарь прежде, а праздника и свята́го пременяем. Кондак воскресен и праздника глаголем, пременяюще же, <style>Аще</style> полиелей, и свята́го.</p>
				<p>На Литургии: Блаженны Октоиха на 6, и с троичным: и праздника песнь на 4. (<style>Аще</style> ли имать святый песнь, и Блаженна воскресна на 4: и праздника песнь на 4: и свята́го, песнь 6-я, на 4.) По входе тропарь воскресен и праздника: таже храма, и свята́го, <style>Аще</style> имать. Кондак воскресен, и храма: Сла́ва, свята́го, <style>Аще</style> имать: И ны́не, праздника. Проки́мен, Апостол и Евангелие, прежде недели ряд. Таже свята́го, <style>Аще</style> имать. Причастен, Хвалите Господа: и свята́го, <style>Аще</style> имать: <style>Аще</style> же ни, праздника.</p>
				<p><style>Аще</style> случится попразднство Сретения Господня в неделю фарисееву, или блуднаго, или мясопустную.</p>
				<p>На ма́лой вечерни на Господи, воззва́х: и на стиховне стихиры Октоиха, по обычаю.</p>
				<p>На велицей вечерни на Господи, воззва́х: стихиры воскресны 4: и Триоди 3: и праздника 3.</p>
				<p>
					<emphasis>ЗРИ </emphasis><style>Аще</style> ли неделя мясопу́стная: Стихи́ры воскресны 3: и Триоди 4: и праздника 3: Сла́ва, Триоди: И ны́не, Богородичен 1-й гласа. На литии стихиры праздника рядовыя того дне стиховныя и Триоди хвалитны. Сла́ва, Триоди: И ны́не, праздника. На стиховне стихиры воскресны: Сла́ва, Триоди: И ны́не, праздника. На благослове́нии хле́бов тропарь: Богородице Де́во: дважды, и праздника, единожды, и чтение. На Бог Госпо́дь: тропарь воскресен, дважды:
				</p>
				<p>Сла́ва, и ны́не, праздника. По кафизмах седальны воскресны с Богородичны их и чтение во Евангелии толко́вом. По непорочных тропари: Ангельский собор:</p>
				<p>
					<emphasis>ЗРИ </emphasis><style>Аще</style> же неделя блуднаго или мясопустная: Поем полиелей: прилагаем же и 3-й псалом: На реках Вавило́нских: Степенна, и проки́мен гласа. Вся́кое дыхание: Ева́нгелие воскресное: Воскресе́ние Христово: и прочая. Канон воскре́сен со ирмосом на 4, и Богородицы на два, и Триоди на 4, и праздника на 4. Катава́сия праздника.
				</p>
				<p>
					<emphasis>ЗРИ </emphasis><style>Аще</style> ли в неделю мясопустную: Канон воскресен на 4: и Триоди на 6: и праздника на 4. Катавасия Триоди. По 3-й песни кондак и икос праздника: Сла́ва, седа́лен Триоди: И ны́не, праздника. По 6-й песни кондак Триоди и и́кос. На 9-й песни поем Честнейшую: Таже светилен воскресен: Сла́ва, Триоди: И ны́не, праздника. На хвалитех стихиры воскресны 4 и праздника самогласны 4 с припевы его.
				</p>
				<p>
					<emphasis>ЗРИ</emphasis> <style>Аще</style> ли есть неделя мясопу́стная: И глаголем стих: Воскресни, Господи, Боже мой: и поем стихиру самогласну Триоди: Даниил пророк: Сла́ва, Триоди же: Предъочистим себе: И ны́не, Преблагослове́нна еси́:
				</p>
				<p>
					<emphasis>ЗРИ </emphasis><style>Аще</style> ли неделя фарисе́ев или блуднаго: Не глаголем Триоди стиха: но по стихирах праздника глаголем, Сла́ва, Триоди: И ны́не, Преблагословенна еси́: Славословие великое. По трисвятом тропарь воскресен. Ектении́ и отпу́ст. И исхождение обычное в притвор. Сла́ва, и ны́не, стихира Ева́нгельская, и час 1-й.
				</p>
				<p>На часе́х тропарь воскресен: Сла́ва праздника: И ны́не, Богородичен часов. По О́тче наш: кондак Триоди и праздника, пременяюще, глаголем.</p>
				<p>На Литургии: Блаженны гласа на 4: и Триоди песнь 6-я, на 4: и праздника песнь рядовая, на 4. По входе тропарь воскресен и праздника. Сла́ва, кондак Триоди: И ны́не, праздника. Проки́мен, Апостол, аллилуия, Евангелие и причастен дне.</p>
				<p>
					<emphasis>ЗРИ </emphasis><style>Аще</style> ли будет попразднство Сретения в субботу мясопустную, и служба попразднства оставляется, и поем рядовую службу субботы уме́рших,
				</p>
				<p>Подоба́ет ведати, <style>Аще</style> случи́тся попра́зднство Сре́тения Госпо́дня в понедельник, или во вторник, или в четверто́к сы́рныя недели.</p>
				<p>На Го́споди, воззва́х: стихиры праздника 3, и свята́го 3: Сла́ва свята́го, <style>Аще</style> имать: И ны́не, праздника: <style>Аще</style> ли ни, Сла́ва, и ны́не, праздника. На стиховне Трио́ди самогла́сен дне, дважды, и мученичен. Сла́ва, свята́го, <style>Аще</style> есть. И ны́не, праздника. <style>Аще</style> ли ни, Сла́ва, и ны́не, праздника. Тропа́рь свята́го, <style>Аще</style> есть. Сла́ва, и ны́не, праздника. Ектения́ и отпу́ст.</p>
				<p>На утрени: На Бог Госпо́дь: тропарь праздника, дважды. Сла́ва, свята́го, <style>Аще</style> есть. И ны́не, праздника. По кафизмах седальны праздника. Канон праздника со ирмосо́м на 8. И Минеи на 4. А идеже трипеснец, и поем канон праздника со ирмосом на 4, и Минеи 3 стиха на два, и Триоди на 8. <style>Аще</style> имать свя́тый кондак и и́кос, глаголем по 3-й песни: таже седа́лен Триоди, писан по 2-й кафизме. Сла́ва, свята́го. И ны́не, праздника. По 6-й песни кондак и и́кос праздника. По 9-й песни светилен праздника: Сла́ва, свята́го: И ны́не, праздника. <style>Аще</style> ли несть, Сла́ва, и ны́не, праздника. На хвалитех стихиры праздника на 4, стиховныя того дне. Сла́ва, и ны́не, праздника. На стиховне самогласен Триоди, дважды, и мученичен. Сла́ва, свята́го, <style>Аще</style> есть. И ны́не, праздника; <style>Аще</style> ли ни, Сла́ва, и ны́не, праздника. По О́тче наш, тропарь свята́го. Сла́ва, и ны́не, праздника. <style>Аще</style> же ни, праздника то́чию и по ектении час 1-й.</p>
				<p>На часе́х тропа́рь праздника: Сла́ва, свята́го, <style>Аще</style> есть. И ны́не, Богородичен часо́в. По трисвято́м глаго́лем конда́к праздника, непременно.</p>
				<p>Подобает ве́дати: <style>Аще</style> случится попразднство Сретения Господня на сы́рной неде́ли в среду, или пяток, поклонов несть, точию по конце коего́ждо пения по 3 вели́кия покло́ны.</p>
				<p>Вечер, на Господи, воззва́х: стихиры праздника 3, и Мине́и свята́го 3: Сла́ва, свята́го, <style>Аще</style> есть. И ны́не, праздника: <style>Аще</style> ли ни, Сла́ва, и ны́не, праздника. На стиховне самогласен Триоди, дважды, и му́ченичен. Сла́ва, свята́го, <style>Аще</style> есть. И ны́не, праздника. <style>Аще</style> ли ни, Сла́ва, и ны́не, праздника. Тропа́рь свята́го, <style>Аще</style> имать. Сла́ва, и ны́не, праздника. <style>Аще</style> ли ни, праздника, ектения, и поклоны 3 великия, и отпу́ст. Повечерие же пое́м великое от Внегда́ призва́ти ми: на немже поем трипе́снец утренний Триоди, 1. По Досто́йне и по трисвято́м конда́к праздника. По Честнейшую: 3 поклоны великия и на отпу́сте 3 поклоны. Такожде и на полу́нощнице, на Честнейшую: 3 поклоны великия.</p>
				<p>На утрени: на Бог Госпо́дь: тропарь праздника, дважды. Сла́ва, свята́го, <style>Аще</style> есть. И ны́не, праздника. <style>Аще</style> ли ни, Сла́ва, и ны́не, праздника. По кафизмах седальны праздника. Канон праздника со ирмосом на 6: и Минеи на 4: и Триоди на 4. Егда́ же прии́дет трипе́снец и поем канон праздника со ирмосом на 4: и Минеи на два, первыя два стиха за един: и Трио́ди на 8, настоящего канона рядовая песнь на 4, и втораго трипеснца на 4, первый же трипе́снец предпе́т на повечерии. По 3-й пе́сни кондак свята́го, таже седа́лен Триоди: Сла́ва, свята́го: И ны́не, праздника. По 6-й песни кондак, и икос праздника, и про́лог. По 9-й песни светилен свята́го, <style>Аще</style> есть. Сла́ва, и ны́не, праздника; <style>Аще</style> ли ни, праздника, дважды. На хвали́тех стихиры праздника подобны, на 4, стиховна того дне. Сла́ва, и ны́не, праздника. На стиховне Триоди самогласен дне, дважды, и мученичен. Сла́ва, свята́го, <style>Аще</style> есть. И ны́не, праздника. <style>Аще</style> же ни, Сла́ва, и ны́не, праздника. По трисвятом тропарь свята́го, <style>Аще</style> есть. Сла́ва, и ны́не, праздника. <style>Аще</style> ли ни, точию праздника. Ектения, и поклоны 3 великий, и час 1.</p>
				<p>На 1-м часе́ тропарь праздника: Сла́ва, свята́го. И ны́не, Богородичен часов. По трисвятом кондак праздника. На Честнейшую: 3 поклоны великия, и прочее, и совершенный отпу́ст, и поклоны 3. Такожде и на прочих часех глаголем тропа́рь праздника и по трисвятом кондак праздника. По Честнейшую: по 3 поклоны великия.</p>
				<p>На 6-м часе́ тропарь, паремии́ и чтение. Таже проки́мен. По 9-й чтем Блаженны скоро без пения, и прочее. В среду вечера стихиры праздника 3 и Минеи свята́го, подобны, 3: Сла́ва, и ны́не, праздника. Таже проки́мен и паремия дне. На стиховне Триоди самогласен дне, дважды, и му́ченичен: Сла́ва, и ны́не, праздника. Посем ектения: Помилуй нас, Боже: и поклоны 3 великия, и молитва: Всесвята́я Троице: И Буди имя Господне: трижды, и псалом 33, и отпу́ст, и поклоны 3.</p>
				<p><style>Аще</style> попразднство Сретения Господня случится в субботу сыропу́стную:</p>
				<p>В пято́к вечера по о́тпусте часов, абие начинаем вечерню. И по обычной кафизме стихиры праздника 3, и отцев 3. Сла́ва, отцев. И ны́не, праздника. Проки́мен и паремия дне. Таже Сподо́би, Господи: На стиховне самогласен Триоди, дважды, и мученичен: Сла́ва, отцев. И ны́не, праздника. Тропарь отцев. Сла́ва, и ны́не, праздника, ектения́ и отпуст.</p>
				<p>На повечерии конда́к праздника. На утрени, на Бог Госпо́дь: тропарь праздника дважды. Сла́ва, отцев. И ны́не, праздника. По обои́х кафизмах седальны отцев, по дважды. Сла́ва, и ны́не, праздника и чтение праздника или отцев. Канон праздника со ирмосом на 6, и отцев на 8. Катава́сия праздника. По 3-й песни конда́к, и и́кос праздника, и седа́лен отцев, дважды. Сла́ва, и ны́не, праздника. По 6-й песни, конда́к и и́кос отцев. Свети́лен отцев: Сла́ва, и ны́не, праздника. На хвали́тех стихиры праздника 3, стиховна того дне и отцев 3. Сла́ва, отцев: И ны́не, праздника. Славосло́вие великое. Тропарь отцев. Сла́ва, и ны́не, праздника. Ектении́ и отпу́ст. И обычное исхожде́ние в притвор, и час 1-й.</p>
				<p>На часе́х тропарь праздника и отцев. Конда́к праздника и отцев, пременя́юще, глаго́лем.</p>
				<p>На Литургии: Блаже́нны праздника, песнь рядовая на 4: и отцев песнь 6-я. По входе тропарь праздника, и отцев, и храма свята́го. Таже кондак храма свята́го: Сла́ва, отцев. И ны́не, праздника. Проки́мен, аллилу́ия и прича́стен праздника и отцев. Апостол, и Евангелие дне, и отцев.</p>
			</section>
			<section>
				<title>
					<p>Слово на день Сретения Господня</p>
				</title>
				<p>Что совершилось ныне над Господом и Спасителем нашим во храме Иерусалимском, подобное тому совершено было, братие мои, некогда и над каждым из нас. И мы, подобно Ему, были принесены во храм, поставлены пред Господом; воцерковлены и посвящены Ему на вечное служение. Все это сделано над нами в том возрасте, когда у нас, яко младенцев, не было еще понятия о самих себе, и потому мы не знали, что с нами происходит. Но Святая Церковь не могла ни сама заниматься, ни занимать нас обрядами праздными; совершенное над нами имело важный смысл; вместе с принесением нас во храм и воцерковлением, мы прияли многие права и обетования; равно как вместе с тем возлегли на нас важные и священные обязанности. Не исполняя последних, мы лишимся первых, и не только лишимся, но и будем судимы, яко напрасно являвшиеся пред лице Божие и вотще приявшие благодать Духа. Потому с пришествием в возраст нам должно как можно чаще возобновлять в памяти нашей то, что совершено над нами Церковию в младенчестве, вникать в дух и силу совершенного, дабы, сообразуясь с ним в своем поведении и нравах, действительно соделаться тем, чем быть обещали, и приять то, что нам за сие предоставлено. Настоящий день, яко день принесения во Храм Господа нашего, по образу коего совершено было и принесение нас во храм, есть потому самый приличный для подобных воспоминаний и размышлений. Итак, пренесемся, братие мои, мыслию к нашему младенчеству и посмотрим, что происходило с нами в четыредесятый день бытия нашего.</p>
				<p>Что это за жена, которая с младенцем у груди трепещущею стопою подходит к порогу церковному, видимо, спешит для какого-то святого дела в церковь, но, подошед к дверям церковным, останавливается и, как бы воспященная какою силою невидимою, не смеет идти далее? Что это за жена и кто этот младенец? Это твоя мать, возлюбленный слушатель! А ее младенец — ты сам! Настал четыредесятый день по твоем рождении, — и вот по закону Святой Церкви мать несет тебя во храм для воцерковления. Зачем же медлит она у порога церковного и не входит во храм? — Кто остановил ее? Этот же самый закон Церкви, воспрещающий жене родившей, до четыредесяти дней по рождении, входить в дом Божий. Для чего это запрещение? Да разумеем, что все мы зачинаемся во грехах и рождаемся в беззакониях, и чрез это самое становимся недостойными того, чтобы явиться лицу Божию, яко неприступному для грешников Святостию Своею.</p>
				<p>Но не будем смущаться: нас недолго заставят стоять вне храма, потому что, благодаря любви Божественной, у всех нас есть Заступник и Ходатай всемощный. Покрытые Его заслугами, очищенные Его благодатию, украшенные Его Именем, мы, несмотря на прирожденную порчу и несовершенство наше, будем приняты в дом Божий, представлены самому лицу Цареву, приобщены даже к лику друзей и присных Его.</p>
				<p>В самом деле, является служитель алтаря, приемлет на свои руки, подобно Симеону, младенца, то есть, нас с тобою, возлюбленный слушатель, подъемлет его пред вратами церкви горе, образует из него на воздухе крест и восклицает: «Воцерковляется раб Божий, во Имя Отца и Сына и Святаго Духа!» Когда вслед за сим двери храма, как бы уступив крестному знамению, разверзаются, священнослужитель входит с младенцем, вещая от лица его словами святого Давида: «Вниду в дом Твой, поклонюся ко храму святому Твоему!»</p>
				<p>Дошед до середины храма, он останавливается, паки подъемлет младенца горе и, образуя им крест, возглашает: «Воцерковляется раб Божий, во Имя Отца и Сына и Святаго Духа», и вслед за тем присовокупляет: «Посреде Церкви воспою Тя!»</p>
				<p>Подходит потом к царским вратам алтаря, снова подъемлет отроча во образ креста и в третий раз вещает: «Воцерковляется раб Божий, во Имя Отца и Сына и Святаго Духа!»</p>
				<p>Таким образом, рожденное уже посвящено Богу, уже введено в дом Царев. Сим могло бы окончиться священнодействие. Но христианину, яко сонаследнику Христа, предоставлены большие права: ему, как царскому священию дано входить во внутреннейшия завесы (<a xlink:href="https://azbyka.ru/biblia/?Hebr.10:19&amp;c~r&amp;rus">Евр. 10, 19</a>); — и вот священнослужитель, по тому же уставу Церкви, несет младенца — сквозь южные двери — в самое святилище, обходит с ним вокруг престола и, исходя из алтаря противоположным путем, то есть дверьми северными, полагает его на земле пред вратами царскими, откуда мать уже сама должна восприять его, как бы от лица Господня.</p>
				<p>Что может быть знаменательнее и вместе трогательнее сих священнодействий! Это троекратное образование креста из младенца, это внесение его во святилище и обхождение с ним вокруг престола, это положение его на земле пред вратами царскими и приятие его отсюда самою матерью: сколько здесь уроков и для приносимого, и для приносящей, и для детей, и для самих родителей!</p>
				<p>Крест! Им видимо означается, что если мы имеем теперь доступ и в земный храм, и в Небесный Эдем, то страданиями за нас на Кресте Сына Божия, коими отверст для всех нас Рай, заключенный для всех же преступлением нашего прародителя и собственными грехами.</p>
				<p>Внесение младенца во святилище не материю или отцом, а иереем показывает, что силы природы достаточны только для дарования ему одной жизни естественной, но не довлеют для введения его в жизнь духовную и благодатную; а обхождением вокруг престола видимо указуется на высокое предназначение христианина — откровенным лицем созерцать Славу Божию, быть причастником еще на земле тайн Жизни Вечной, уготовлять себя в блаженное сожитие с Архангелами и Ангелами, окружающими Престол Божий, — в место селения Самой Славы Божией. В частности, обхождением вокруг престола, напоминающим собою чин Посвящения и Бракосочетания, младенец как бы посвящается во иереи Богу, а душа его уневещивается Духу Святому. Наконец, положение младенца на землю пред дверями царскими дает разуметь, что, несмотря на множество прав духовных, ему теперь усвоенных, он, яко христианин, должен всю жизнь пребывать в смирении духа и сердца, вменять себя яко ничто же пред Господом; взирать на себя, яко на жертву, которая единожды и навсегда́ посвящена Господу, да отныне не к тому себе живет и не к тому себе умирает, но умершему и воскресшему для него Спасителю.</p>
				<p>А мать, подъемлющая от царских врат плод чрева своего, должна памятовать, что отселе он ей паки поручается Самим Господом, да болезнует о нем прочее духом, как прежде болела телом, <style>дóндеже</style> вообразится в нем Христос.</p>
				<p>Как, наконец, выразительно самое название сего священнодействия! Воцерковляется раб Божий! То есть, вводится в Церковь, вставляется как часть в свое великое и святое целое, вместе с тем сам делается церковию, живым храмом Бога Живаго. Мать принесла его как плод природы; приемлет назад как дар благодати.</p>
				<p>Помни же, принесенный и взятый, чем ты принесен и каковым взят! Помни, где ты был, кому и для чего представлен! Помни, какое знамение отверзло тебе врата Дома Божия. Помни престол, вокруг коего тебя носили и который тебе предназначен, и землю, на коей был положен, и в которую пойдешь. Помни, что ты опять и также чуждыми руками будешь принесен некогда в церковь со крестом в руках. О, если бы ты тогда мог усвоить себе слова праведнаго Симеона: «Ныне отпущаеши раба Твоего, Владыко, по глаголу Твоему с миром, яко видеста очи мои спасение Твое!» Но они усвоятся тебе, и ты почиешь с миром до дня всеобщего воскресения, если в продолжение своей жизни не будешь забывать своего воцерковления. Аминь.</p>
				<p>(Из «Журнала Московской Патриархии», 1967, №2).</p>
			</section>
		</section>
		<section>
			<title>
				<p>3-й день</p>
			</title>
			<section>
				<title>
					<p>Свята́го и пра́веднаго Симео́на Богоприи́мца и А́нны проро́чицы </p>
				</title>
				<p>На Го́споди, воззва́х:
					<style>стихи́ры пра́здника, 3 и свята́го, 3. Стихи́ры пра́здника, глас 1.</style>
				</p>
				<p><style>Подо́бен:</style> Небе́сных чино́в:</p>
				<p>Творе́ц вся́ческих и Изба́витель наш/ Ма́терию Де́вою в це́рковь прино́сится,/ те́мже ста́рец, Сего́ прие́м,/ с ра́достию взыва́ше:/ ны́не отпуща́еши раба́ Твоего́, Бла́же, с ми́ром,/ я́коже изво́лил еси́.</p>
				<p>Симео́н, на ру́ки от Де́вы прие́м/ пре́жде всех век рожде́ннаго/ Спа́са ви́дех, вопия́ше:/ просвеще́ние Твоея́ сла́вы конце́м;/ ны́не отпуща́еши раба́ Твоего́, Бла́же, с ми́ром,/ я́ко ви́дех Тя <style>Днесь</style>.</p>
				<p>Напосле́док веко́в рожде́на на спасе́ние челове́ков,/ Симео́н, понесы́й на рука́х Спа́са,/ ра́дуяся, вопия́ше:/ ви́дех Свет язы́ков и сла́ву Изра́иля,/ ны́не отпуща́еши, я́коже рекл еси́, я́ко Бог,/ от су́щих зде веле́нием Твои́м.</p>
				<p>Ины стихи́ры свята́го, глас 4.</p>
				<p><style>Подо́бен:</style> Дал еси́ зна́мение:</p>
				<p>Пра́веден и соверше́н/ и по всему́ сла́вен сый, Богодохнове́нне,/ Бо́га Еди́наго соверше́нна,/ во е́же оправда́ти мир прише́дшаго,/ подъя́л еси́ рука́ми воплоще́нна,/ и отреши́тися телесе́, вопия́ Ему́:/ ны́не отпуща́еши раба́ Твоего́/ с ми́ром, Человеколю́бче,/ я́ко ви́дех Тя <style>Днесь</style>.</p>
				<p>Ю́ношствуя ду́хом,/ престаре́в же те́лом, Симео́не,/ обеща́ние прия́л еси́ не ви́дети сме́рти,/ до́ндеже уви́диши Младе́нца ю́на,/ пре́жде век Су́щаго Творца́ и Бо́га вся́ческих,/ пло́тию обнища́вша,/ ви́дев же, взыгра́л еси́/ и пло́ти разреше́ние проси́л еси́,/ к Боже́ственным селе́нием преше́д, ра́дуяся.</p>
				<p>А́нна Богодохнове́нная/ и Симео́н пребога́тый,/ проро́чествием сия́ющий,/ в зако́не же непоро́чни я́вльшиися,/ зако́на Да́теля,/ Младе́нца, я́вльшася по нам ви́девше,/ Тому́ ны́не поклони́шася./ Тех па́мять <style>Днесь</style> ра́достно пра́зднуим,/ по до́лгу сла́вяще Иису́са Человеколю́бца.</p>
				<p>Сла́ва и ны́не, глас 5.</p>
				<p>Ге́рманово: Ве́тхий де́ньми, младе́нствовав пло́тию,/ Ма́терию Де́вою в це́рковь прино́сится,/ Своего́ зако́на исполня́я обеща́ние,/ Его́же Симео́н прии́м, глаго́лаше:/ ны́не отпуща́еши с ми́ром,/ по глаго́лу Твоему́, раба́ Твоего́,/ ви́деша бо о́чи мои́ спасе́ние Твое́, Святы́й.</p>
				<p>На стихо́вне стихи́ры, глас 1.</p>
				<p><style>Подо́бен:</style> Небе́сных чино́в:</p>
				<p>Богоявле́ния неизрече́ннаго/ ны́не пра́зднуем спаси́тельную благода́ть:/ от Де́вы бо Отрокови́цы непрело́жно младе́нствовав, Христо́с Бог/ в це́рковь Бо́гу и Отцу́/ Ма́терию ны́не прино́сится,/ Его́же прие́м, Симео́н рука́ми объя́т.</p>
				<p><style>Стих:</style> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
				<p>Во проро́цех ви́ден был еси́, я́коже мо́щно бя́ше, Иису́се,/ Тебе́ ви́дети дре́вле,/ но ны́не, Бо́жий Сло́ве,/ пло́тию всему́ ми́ру яви́лся еси́ во́лею от Де́вы Мари́и, Христе́,/ Твое́ спасе́ние всем су́щим от Ада́ма яви́л еси́,/ я́ко Человеколю́бец.</p>
				<p><style>Стих:</style> Свет во открове́ние язы́ков/ и сла́ву люде́й Твои́х Изра́иля.</p>
				<p>На Сина́йстей горе́ зако́н учини́вый дре́вле,/ ны́не в Сио́не гра́де исполня́я зако́нная,/ рука́ми Богоро́дицы/ Младе́нец, Христе́, со всесожже́нии/ на рука́х Симео́на/ во храм внести́ся восхоте́л еси́ пло́тию.</p>
				<p><style>Сла́ва, и ны́не, глас 1:</style></p>
				<p>Иоа́нна мона́ха: <style>Днесь</style> дре́вле Моисе́ю в Сина́и зако́н пода́вый/ зако́нным повину́ется веле́нием,/ нас ра́ди, я́ко Милосе́рд, по нам быв./ Ны́не Чи́стый Бог я́ко Отроча́ Свя́то,/ ложесна́ разве́рз чи́стыя,/ Себе́ Самому́ я́ко Бог прино́сится,/ зако́нныя кля́твы свобожда́я/ и просвеща́я ду́ши на́ша.</p>
				<p>Тропа́рь пра́здника, глас 1:</p>
				<p>Ра́дуйся, Благода́тная Богоро́дице Де́во,/ из Тебе́ бо возсия́ Со́лнце Пра́вды, Христо́с, Бог наш,/ просвеща́яй су́щия во тьме./ Весели́ся и ты, ста́рче пра́ведный,/ прие́мый во объя́тия Свободи́теля́ душ на́ших,/ да́рующаго нам воскресе́ние.</p>
				<p><style>На у́трени</style></p>
				<p>На Бог Госпо́дь:
					<style>тропа́рь, три́жды.</style>
				</p>
				<p>По 1-й стихоло́гии седа́лен, глас 1.</p>
				<p><style>Подо́бен:</style> Ка́мени запеча́тану:</p>
				<p>В це́рковь прине́слся еси́, Жизнь вся́ческих,/ мене́ ра́ди младе́нствовав,/ под зако́ном был еси́,/ дре́вле начерта́в на скрижа́лех зако́н на горе́ Сина́йстей,/ да вся измени́ши от зако́нный дре́вния рабо́ты./ Сла́ва Благоутро́бию Твоему́, Спа́се,/ сла́ва Ца́рствию Твоему́,/ сла́ва смотре́нию Твоему́,/ Еди́не Человеколю́бче.</p>
				<p>Сла́ва, и ны́не, то́йже.</p>
				<p>По 2-й стихоло́гии седа́лен, глас 5.</p>
				<p><style>Подо́бен:</style> Собезнача́льное Сло́во:</p>
				<p>Во храм прине́слся еси́, обы́чная исполня́я,/ Творе́ц, и Влады́ка, и зако́на Да́тель, Спа́се,/ и на рука́х Симео́на благоволе́нием Твои́м носи́тися пло́тию,/ И́же всем стра́шный и всю тварь содержа́й,/ восхоте́л еси́, Еди́не Ще́дре,/ свет Твой всем откры́ти нам.</p>
				<p>Сла́ва, и ны́не, то́йже.</p>
				<p>Канон праздника со ирмосом на 6 (зри страницы 30—35) и ин канон святаго на 6, <style>егоже</style> краегранесие: Приими пение, Симеоне Богоприимче.
					<style>Ио́сиф. Глас 4.</style>
				</p>
				<p><style>Песнь 1</style></p>
				<p><style>Ирмо́с:</style> Отве́рзу уста́ моя́,/ и напо́лнятся Ду́ха,/и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</p>
				<p>В пра́ведных селе́ниих ра́достно водворя́яся Пра́веднаго Го́спода,/ Симео́не пра́ведный,/ и́же Боже́ственное твое́ соверша́ющия преставле́ние/ оправда́ти моли́, преблаже́нне.</p>
				<p>В зако́не быв священноде́тель, свяще́ннейше,/ Его́же зако́н пропове́да, Младе́нца ви́дел еси́/ и естества́ зако́ном, Богоприи́мче, у́мер,/ к безсме́ртней, ра́дуяся, преше́л еси́ жи́зни.</p>
				<p>Рука́ми держа́щаго вселе́нныя концы́,/ Деви́ческими носи́ма рука́ми, ви́дел еси́/ и, честны́ми твои́ми прие́м объя́тии,/ Моисе́я вы́шший яви́лся еси́, пребога́те.</p>
				<p><style>Богоро́дичен:</style> По́лный истощава́ется, Преве́чный начина́ется,/ Сло́во одебелева́ет, Соде́тель зи́ждется,/ Невмести́мый вмеща́ется, во чре́ве Твое́м воплоща́емь,/ Богоблагода́тная.</p>
				<p>Ин. <style>Песнь 3</style></p>
				<p><style>Ирмо́с:</style> Я́ко непло́ды, роди́ от язы́к Це́рковь,/ и мно́гое в ча́дех изнемо́же со́нмище,/ чу́дному Бо́гу на́шему возопии́м:/ Свят еси́, Го́споди.</p>
				<p>Возвы́сився дея́ньми свяще́нными, Богоглаго́ливе,/ я́ко светови́ден столп высо́к, Всесвято́му Ду́ху был еси́, утвержда́яся я́ве,/ те́мже восхваля́ем тя.</p>
				<p>Зако́ну Го́спода, разве́рзшаго ложесна́ Деви́ча,/ и Младе́нца, плотоно́сна, Симео́не, бы́вша, ви́дел еси́,/ да́рующаго всем избавле́ние.</p>
				<p>Рука́ми челове́ка созда́вый, вопло́щься,/ рука́ми твои́ми держи́м есть, освяща́я тя я́ве,/ и к жи́зни бу́дущей проси́вшася, блаже́нне, отпуща́ет тя.</p>
				<p><style>Богоро́дичен:</style> Мы́сленную Тя клещу́, угль нося́щу Боже́ственный,/ от Твои́х крове́й воплоще́нна па́че ума́ Симео́н я́ко ви́де, Всенепоро́чная,/ ра́дуяся, ублажа́ше.</p>
				<p>Конда́к свята́го Симео́на, глас 4.</p>
				<p><style>Подо́бен:</style> Яви́лся еси́ <style>Днесь</style>:</p>
				<p>Ста́рец <style>Днесь</style> отреши́тися от юз моля́шеся/ сего́ жития́ тле́ннаго,/ Христа́ восприя́т на ру́ки,/ Зижди́теля и Го́спода.</p>
				<p><style>Седа́лен, глас 3.</style></p>
				<p><style>Подо́бен:</style> Красоте́:</p>
				<p>От Де́вы Тя воплоще́нна, Христе́, ра́дуяся, подъя́т свяще́нный Симео́н, —/ны́не отпущаеши, — вопия́, — раба́ Твоего́, Влады́ко./ А́нна же непоро́чная, проро́чица и сла́вная,/ ны́не испове́дание и пе́ние прино́сит Тебе́./ Мы же, Жизнода́вче, вопие́м Ти:/ сла́ва та́ко благоволи́вшему.</p>
				<p>Сла́ва, и ны́не, то́йже.</p>
				<p>Ин. <style>Песнь 4</style></p>
				<p><style>Ирмо́с:</style> Седя́й в сла́ве на престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спасе́ зову́щия:/ сла́ва, Христе́, си́ле Твое́й.</p>
				<p>Престаре́лся еси́ в ста́рости,/ ве́рою же обнови́лся еси́,/ но́ва Младе́нца хотя́ ви́дети, Симео́не, всесоверше́ннаго,/ обновля́юща мир обетша́вший прило́гом ве́тхаго борца́.</p>
				<p>Ублажи́м согла́сно Симео́на блаже́ннаго,/ я́ко сподо́бльшася ви́дети Бо́га Блаже́ннаго, в плоть обо́лкшася,/ я́ко да сотвори́т блаже́нны, окая́нны пре́жде бы́вшия.</p>
				<p>Законода́вца Тя вем и зако́нных естества́ вопло́щшагося кроме́,/ зако́н же нов вве́дшаго, Симео́н взыва́ше,/ Еди́не Го́споди, ны́не отпусти́ мя к жи́зни нетле́нней.</p>
				<p><style>Богоро́дичен:</style> И́же руко́ю вся нося́й, на рука́х носи́мый Присноде́вы,/ Сию́ Херуви́м соде́ла и Серафи́м вы́шшу, я́ко роди́тельницу,/ Ю́же воспои́м и благоче́стно ублажи́м.</p>
				<p>Ин. <style>Песнь 5</style></p>
				<p><style>Ирмо́с:</style> Ужасо́шася вся́ческая/ о Боже́ственней сла́ве Твое́й:/ Ты бо, неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</p>
				<p>Ума́ чистото́ю Бо́гу Вседержи́телю, я́ко А́нгел послужи́в, блаже́нне,/ кро́вными же́ртвами очи́стил еси́ дре́вле лю́ди Изра́илевы,/ кровь спаси́тельную предзна́менав я́сно.</p>
				<p>Самого́ себе́ сотвори́л еси́ храм Бо́гу всесвя́т/ де́лы Боже́ственными, Богоглаго́ливе./ Те́мже я́ко Младе́нца во святем хра́ме ви́дел еси́ Бо́га с пло́тию,/ тя преставля́юща к Боже́ственным селе́нием.</p>
				<p>Воспои́м <style>Днесь</style>, духо́вно лику́юще, вси/ Симео́на Богоприи́мца и с ним А́нну целому́друю,/ проро́ки су́ща Бо́жия/ и Сего́ ви́девшия, нас ра́ди младе́нствовавшаго.</p>
				<p><style>Богоро́дичен:</style> Не опали́в ложе́сн Твои́х естество́м Неизме́нный,/ Еди́на Херуви́м святе́йши,/ Челове́к яви́ся, из Тебе́ ражда́емь,/ и отринове́нныя тле́нием вся совокупи́, Богома́ти, Рождество́м Твои́м.</p>
				<p>Ин. <style>Песнь 6</style></p>
				<p><style>Ирмо́с:</style> Возопи́, прообразу́я погребе́ние тридне́вное,/ проро́к Ио́на, в ки́те моля́ся:/ от тли изба́ви мя,/ Иису́се, Царю́ сил.</p>
				<p>Возопи́л еси́, внегда́ ви́дел еси́ Го́спода, Симео́не,/ я́ко обеща́лся еси́: ны́не раба́ Твоего́, Спа́се, отпусти́,/ во а́де су́щим всем Твое́ Боже́ственное возвеща́юща воплоще́ние.</p>
				<p>Украси́лся еси́ и Моисе́я светле́йший был еси́,/ на ру́ки добро́тою Кра́снаго прии́м, Симео́не ста́рче,/ нас ра́ди по нам Младе́нца бы́вша.</p>
				<p>Вод тя испо́лнена Боже́ственных су́ща/ и во а́дова до́льная ме́ста сше́дша,/ ви́девше та́мо су́щии у́зницы, Симео́не,/ Боже́ственный росы́ испо́лнишася.</p>
				<p><style>Богоро́дичен:</style> Улови́ти мя всегда́ и́щет вселука́вый,/ но того́ мя се́тей исхи́ти, Влады́чице,/ и Боже́ственным кро́вом крил Твои́х це́ла соблюди́.</p>
				<p>Конда́к и и́кос пра́здника.</p>
				<p>Ин. <style>Песнь 7</style></p>
				<p><style>Ирмо́с:</style> Не послужи́ша тва́ри Богому́дрии,/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</p>
				<p>Зако́нно Го́споду Вседержи́телю ты послужи́л еси́,/ пра́веден я́ко и́стинно и в зако́не непоро́чен, блаже́нне, быв,/ те́мже пое́ши: препе́тый отце́в Госпо́дь и Бог, благослове́н еси́.</p>
				<p>Ра́дость скорбя́щих прии́де,/ избавле́ние Изра́илю вои́стинну яви́ся, я́ко Младе́нец в хра́ме свое́м,/ отпусти́ мя к жи́зни бу́дущей, Симео́н вопия́ше, ра́дуяся.</p>
				<p>За милосе́рдие щедро́т Твои́х/ претружде́на мя зако́на пи́сменем,/ сля́чена мя ста́ростию отпусти́, Спа́се, раба́ Твоего́,/ я́ко ви́дех Тя, Симео́н взыва́ше,/ на земли́ нося́ща плоть.</p>
				<p><style>Богоро́дичен:</style> Не истощи́в по́лный пречи́стых недр ро́ждшаго Отца́,/ в Твои́х не́дрех, Чи́стая, я́ко Младе́нец седи́т,/ угото́вая, и́мже восхоте́ уподо́битися, Пречи́стая,/ свяще́нное я́ве седа́лище</p>
				<p>Ин. <style>Песнь 8</style></p>
				<p><style>Ирмо́с:</style> О́троки благочести́выя в пещи́/ Рождество́ Богоро́дичо спасло́ есть;/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</p>
				<p>Овдове́вший мир Боже́ственный сла́вы прише́дшаго невестоукраси́ти Пребоже́ственнаго,/ вдова́ су́ши, А́нна всехва́льная,/ и проро́чества благода́тию облиста́емая, просла́ви Его́/ и бу́дущее всем предстоя́щим показа́ше Боже́ственное избавле́ние.</p>
				<p>Зако́нныя же́ртвы приноси́л еси́/ А́гнца за милосе́рдие несказа́нное, кровь спаси́тельную провозвеща́я издале́ча,/ блаже́нне свяще́нниче,/ Его́же воплоще́нна прие́м, Симео́не,/ просла́вился еси́ па́че Моисе́я и всех проро́ков.</p>
				<p>Ви́дев Жела́емаго, разреше́ние прия́л еси́ теле́сное, Богодохнове́нне/ и, я́коже зре́лая пшени́ца, преше́л еси́ ко отце́м, сла́вне,/ воспита́н в ста́рости до́брей./ Те́мже твою́ всепра́зднетвенную па́мять ра́достию душе́вною соверша́ем.</p>
				<p><style>Богоро́дичен:</style> Я́ко крин, я́ко благово́нен ши́пок, я́ко Боже́ственное обоня́ние,/ обре́т Тя Сло́во Пребоже́ственное, Пречи́стая Богоневе́сто,/ и в Твою́ утро́бу всели́ся,/ благоуха́я на́ше естество́, злосмра́дия испо́льшееся, е́же от греха́,/ Мари́е Богоро́дице.</p>
				<p>Ин. <style>Песнь 9</style></p>
				<p><style>Ирмо́с:</style> Е́ва у́бо неду́гом преслуша́ния кля́тву всели́ла есть;/ Ты же, Де́во Богоро́дице,/ прозябе́нием чревоноше́ния/ ми́рови благослове́ние процвела́ еси́./ Тем Тя вси велича́ем.</p>
				<p>Че́стны ру́це твои́, вои́стинну прикосну́вшияся, Богоприи́мче,/ Боже́ственным удесе́м, прикаса́ющагося гора́м, я́коже пое́т Дави́д, и дымя́тся:/ блаже́н вои́стинну ты был еси́./ Те́мже досто́йно восхваля́ем тя.</p>
				<p>Ра́ка твоя́ источа́ет ве́рным исцеле́ния,/ па́мять же блаже́нная, сия́ющи па́че со́лнца,/ и всех ду́ши просвеща́ющи, и мра́ка мы́сленнаго исхища́ющи,/ священнотаи́нниче всече́стне.</p>
				<p>Просвеща́ют сия́нием мы́сленным, я́ко со́лнце и луна́ подсо́лнечную,/ А́нна целому́дренная и проро́чица,/ ста́рец же Симео́н сла́вный./ И́хже ра́ди нас, Человеколю́бче Го́споди, грехо́вныя тьмы изба́ви.</p>
				<p><style>Богоро́дичен:</style> Я́вльшуюся Тя, Ма́терь Бо́жию, я́ко ви́дев, Богоро́дице, ста́рец рече́, я́коже проро́к:/ се Твой Сын, на воста́ние и паде́ние мно́гих лежи́т, Влады́чице,/ и в зна́мение неудобосказу́емое.</p>
				<p>Свети́лен.</p>
				<p><style>Подо́бен:</style> Жены́, услы́шите:</p>
				<p>Непреме́нне по Ипоста́си в Тебе́, Богороди́тельнице,/ пло́тию соедини́ся безсе́менно/ и младе́нствова Сло́во, Его́же на рука́х нося́щи, Херуви́мски, я́ко престо́л,/ ны́не Бо́гу Отцу́ принесла́ еси́,/ и Симео́н ста́рец, ра́дуяся, прия́т Того́.</p>
				<p>Сла́ва, и ны́не, пра́здника.</p>
				<p>На стихо́вне стихи́ры, глас 6.</p>
				<p><style>Подо́бен:</style> Тридне́вен:</p>
				<p>Восприими́, рече́, Симео́не, Зижди́теля вся́ческих рука́ми:/ о ста́рче, подыми́ Христа́,/ Его́же Де́ва Отрокови́ца роди́ без се́мене/ на ра́дость ро́ду на́шему.</p>
				<p><style>Стих:</style> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
				<p>Зако́ну Творца́ и Бо́га,/ Его́же трепе́щут А́нгельская мно́жества,/ соше́дшеся, воспои́м, лю́дие, Еди́наго Благоде́теля и зако́ну Законода́теля/ во спасе́ние душ на́ших.</p>
				<p><style>Стих:</style> Свет во открове́ние язы́ков/ и сла́ву люде́й Твои́х Изра́иля.</p>
				<p>Ны́не отпуща́еши, Влады́ко, раба́ Твоего́,/ я́коже рекл еси́, с ми́ром,/ я́ко ви́дех Тя, Христе́, Све́та Первове́чнаго,/ соу́з мя плотски́х,/ во открове́ние язы́ков и Изра́илю.</p>
				<p><style>Сла́ва, и ны́не, глас 2:</style></p>
				<p>Свяще́ннаго Свяще́нная Де́ва принесе́ во святи́лище святи́телю,/ просте́р же ру́це, Симео́н прия́т Сего́, ра́дуяся,/ и возопи́: ны́не отпуща́еши раба́ Твоего́, Влады́ко,/ по глаго́лу Твоему́, с ми́ром, Го́споди.</p>
				<p>На литурги́и</p>
				<p>Блаженны от канона праздника песнь 1-я, и святаго песнь 6-я. Прокимен, праздника, и святаго, глас 7: Возвесели́тся пра́ведник о Го́споде и упова́ет на Него́.
					<style>Стих:</style> Услы́ши, Бо́же, глас мой,/ внегда́ моли́ти ми ся к Тебе́.
					<style> Апостол к Евреем, зачало 321 от полу́. Аллилуйя, глас 6: </style>Свет возсия́ пра́веднику,/ и пра́вым се́рдцем весе́лие.
					<style>Евангелие от Луки, зачало 8. Причастен праздника и святаго: </style>В па́мять ве́чную:
				</p>
			</section>
			<section>
				<title>
					<p>И́на слу́жба, бде́нная, свята́го пра́веднаго Симео́на Богоприи́мца</p>
				</title>
				<p><style>На ма́лой вече́рни</style></p>
				<p>Стихи́ры свята́го Симео́на на 4, глас 4 с Го́споди, воззва́х
					<style>на вели́цей вече́рни (зри страни́цы 48—49).</style>
				</p>
				<p>Сла́ва свята́го, глас 6:</p>
				<p>Проро́че и пропове́дателю Христо́в,/ престо́ла вели́чествия никогда́же отлуча́ешися/ и кому́ждо немощно́му всегда́ предстои́ши, в Вы́шних служа́,/ вселе́нную исполня́еши, всю́ду прославля́емый,/ испроси́ просвеще́ние душа́м на́шим.</p>
				<p>И ны́не, пра́здника, глас 4: <style>Днесь</style> свяще́нная Ма́ти:
					<style>(зри страни́цу 22).</style>
				</p>
				<p>На стиховне 2 стихиры праздника, глас 7 (зри страницу 28). Таже свята́го 2 стихиры.</p>
				<p><style>Стих:</style> Свет во открове́ние язы́ков/ и сла́ву люде́й Твои́х Изра́иля.</p>
				<p>Единоро́днаго Сы́на, Собезнача́льна Отцу́,/ разве́рзша ложесна безсе́менно Ма́тере,/ повину́ющися зако́на повеле́нием,/ Богоро́дице Мари́я напосле́док из Нея́ вопло́щшагося/ и с челове́ки пожи́вшаго приноша́ет Бо́гови всех Первосвяти́теля,/ исполня́ющаго зако́н дре́вняго Законода́вца,/ Его́же прие́м Симео́н на ру́ку свое́ю,/ пропове́даше лю́дем:/ Бог есть Сей, Отцу́ Собезнача́лен,/ Изба́витель душа́м на́шим.</p>
				<p><style>Сла́ва, глас 1:</style></p>
				<p>Се Симео́н вопии́те:/ пререка́емое зна́мение Сей бу́дет:/ Бог Сый и Отроча́./ Сему́, ве́рнии, возопие́м:/ благослови́те, вся дела́ Госпо́дня, Го́спода.</p>
				<p>И ны́не, пра́здника, глас 4: Зако́н, и́же в Писа́нии, исполня́я:
					<style>(зри страни́цу 35).</style>
				</p>
				<p>Тропарь святаго. Слава и ныне, праздника (зри страни́цу 58).</p>
				<p><style>На вели́цей вече́рни</style></p>
				<p>Блажен муж:
					<style>1-й антифон. </style>На Господи, воззвах
					<style>стихиры праздника 3 (зри страницу 23) и праведнаго Симеона 5 (зри страни́цы 48—49).</style>
				</p>
				<p>Сла́ва свята́го, глас 6:</p>
				<p>Возсия́ день ра́достный/ па́мяти Богови́дца и Богоприи́мца Симео́на:/ сей бо Престо́лу вели́чествия моле́бне <style>Днесь</style> предстои́т,/ Его́же в жи́зни на руку́ понесе́,/ о Нем же проро́чески веща́:/ се, — рече́, — лежи́т Сей на па́дение и на воста́ние мно́гим во Изра́или./ И к Ро́ждшей Того́ возгласи́:/ и Тебе́, Пречи́стая, Само́й се́рдце про́йдет ору́жие./ Его́же, ве́рнии, свято́е торжество́ и ле́тную па́мять почита́юще усе́рдно,/ к нему́ воззове́м:/ о Богому́дре и Богоно́сче,/ Ева́нгельских та́йн благове́стником свиде́тельствованный пра́ведниче/ и Ду́ха Свята́го испо́лненный, Симео́не,/ не преста́й моля́ за ны, Его́же я́ко Младе́нца/ на руку́ свое́ю поне́сл еси́,/ да изба́вит ны в день Су́дный шу́ияго сто́яния,/ и свободит ве́чнаго муче́ния,/ и спасе́т ду́ши на́ша,/ я́ко Милосе́рд и Человеколю́бец.</p>
				<p>И ны́не, пра́здника, глас 6: Да отве́рзется дверь Небе́сная <style>Днесь</style>:
					<style>(зри страницу 24).</style>
				</p>
				<p>Вход. Проки́мен дне и чте́ния 3, преподобническая (зри страницы 339—340).</p>
				<p>На литии стихи́ры пра́здника (зри страни́цы 26—27).</p>
				<p>Сла́ва, свята́го, глас 4:</p>
				<p>И́же Боговиде́нием осия́ем досто́йно,/ и проро́ческим пропове́данием,/ и благода́тию почте́н быв, Богодухнове́нне Симео́не,/ и Боже́ственнаго сподо́блен быв блаже́нства,/ е́же к Преблаго́му ны́не дерзнове́ние и ми́лость стяжа́в,/ моли́ся непреста́нно о и́же ве́рою тя хва́лящих и чту́щих,/ я́ко бла́га веща́теля, че́стна и Богопости́жна,/ от бед изба́вити и спасти́ ду́ши на́ша.</p>
				<p>И ны́не, пра́здника глас 5: Ве́тхий де́ньми, младе́нствовав пло́тию:
					<style> (зри страницу 28).</style>
				</p>
				<p>На стихо́вне стихи́ры свята́го, глас 2.</p>
				<p><style>Подо́бен:</style> Егда́ от Дре́ва:</p>
				<p>Обре́те духо́вная заря́ твоего́ ума́, проро́че Симео́не,/ чистоту́ сия́ющу:/ я́коже зерца́ло, явственно ми́р озари́л еси́ Богоразу́мия сия́нием,/ блиста́я и провозвеща́я Гряду́щаго,/ И́же пода́ет благода́ть все́м челове́ком/ моли́твами твои́ми, пречу́дне.</p>
				<p><style>Стих:</style> Ты еси́ иере́й во век/ по чи́ну Мелхиседе́кову.</p>
				<p>Уста́ быв Бо́жия,/ нече́стия де́латели я́ве обличи́л еси́,/ судо́м неизбе́жным те́х осуди́в, Симео́не ди́вне,/ пра́вды уче́нию после́дуя и Боже́ственным судьба́м./ Те́мже прему́дрым ти́ глаго́лом ви́дяще возведе́ние, блаже́нне,/ пе́сньми досто́йно восхваля́ем тя.</p>
				<p><style>Стих:</style> Моисе́й и Ааро́н во иере́ех Его́/ и Самуи́л в призыва́ющих И́мя Его́.</p>
				<p>Престо́лу Влады́чню предстоя́/ и неизрече́нныя сла́вы насыща́емь,/ добро́ты же зря́ преми́рныя/ и све́та исполня́емь,/ проро́че Симео́не Богогла́се,/ вся, чту́щия тя́, ве́рою помина́й,/ си́м душе́вное спасе́ние/ и разреше́ние согреше́нием всем прося́, Богопости́жне.</p>
				<p>Сла́ва, свята́го, глас 1:</p>
				<p>Се Симео́н вопияше:/ пререка́емое зна́мение Сей бу́дет,/ Бог Сы́й и Отроча́./ Сему́, ве́рнии, возопии́м:/ благослови́те, вся дела́ Госпо́дня, Го́спода.</p>
				<p>И ны́не, пра́здника, глас 8: И́же на Херуви́мех носи́мый:
					<style>(зри страни́цы 28—29).</style>
				</p>
				<p>Тропа́рь Симео́ну, глас 4:</p>
				<p>Симео́н ста́рец дне́сь весели́тся,/ восприя́т на руку́ свою́ Младе́нца Преве́чнаго Бо́га,/ от уз пло́ти разреши́тися прося́/ и вопия́:/ ви́деста о́чи мои́/ спасе́ние Твое́ ми́рови.</p>
				<p>Тропа́рь пра́здника, глас 1: Ра́дуйся, Благода́тная Богоро́дице Де́во:
					<style>(зри страницу 23).</style>
				</p>
				<p>На благослове́нии хле́бов: чте́ние свято́му от слов пра́зднику.</p>
				<p><style>На у́трени</style></p>
				<p>На Бог Госпо́дь:
					<style>тропа́рь пра́здника два́жды. Сла́ва, Симео́на, и ны́не, пра́здника.</style>
				</p>
				<p>По 1-м стихосло́вии седа́лен свята́го, глас 5.</p>
				<p><style>Подо́бен:</style> Собезнача́льное Сло́во:</p>
				<p>Не сме́сен начерта́нием до́льним, сла́вне,/ ты́, ум стяжа́в, Боже́ственнаго Ду́ха чи́стее, Симео́не Богоприи́мче, был еси́,/ сия́ния Его́ прие́мля све́тло и все́м облиста́я./ Те́мже мо́лим тя́:/ о ми́ре всего́ ми́ра помоли́ся.</p>
				<p>Сла́ва, и ны́не, пра́здника, глас 1: Лик Ангельский да удиви́тся чудеси́:
					<style>(зри страни́цу 29).</style>
				</p>
				<p>По 2-м стихосло́вии седа́лен свята́го, глас 4.</p>
				<p><style>Подо́бен:</style> Вознесы́йся:</p>
				<p>На Боже́ственней стра́жи стал еси́, блаже́нне,/ и разуме́л еси́ Бо́жие прия́тие проро́ческими очи́ма, Богодохнове́нне./ Те́мже и возопи́л еси́, Симео́не Богоприи́мче, со стра́хом:/ Го́споди, услы́шах сла́вное восприя́тие Твое́/ и воспева́ю Тя, в пло́ть бре́нную от Де́вы во́лею обле́кшася.</p>
				<p>Сла́ва, и ны́не, пра́здника, глас 1: В це́рковь принеслся еси́, Жизнь вся́ческих:
					<style>(зри страницу 50).</style>
				</p>
				<p>Велича́ние:</p>
				<p>Велича́ем тя́,/ святы́й пра́ведный Симео́не Богоприи́мче,/ и чти́м святу́ю па́мять твою́,/ ты́ бо мо́лиши о нас/ Христа́, Бо́га на́шего.</p>
				<p>По полиеле́и седа́лен Симео́ну, глас 5:</p>
				<p>Очи́стив от скве́рны ум, прему́дре,/ зерца́ло Боже́ственное соде́лался еси́/ и ны́не к восприя́тию Сы́на Бо́жия, ра́дуяся, прише́л еси́, проро́че Симео́не.</p>
				<p>Сла́ва, и ны́не, пра́здника глас 5: Во храм прине́слся еси́, обы́чная исполня́я:
					<style> (зри страницу 50).</style>
				</p>
				<p>Та́же степе́нна, 1-й антифо́н 4-го гла́са.</p>
				<p>Проки́мен: Возвесели́тся пра́ведник о Го́споде/ и упова́ет на Него́.
					<style>Стих:</style> Услы́ши, Бо́же, глас мой,/ внегда́ моли́ти ми ся к Тебе́. Вся́кое дыха́ние:
					<style> Ева́нгелие от Луки, зача́ло 8.</style>
				</p>
				<p>По 50-м псалме́ стихи́ра самогла́сна, славник Го́споди, воззва́х:
					<style> глас 6: </style>Проро́че и пропове́дателю Христо́в:
					<style>(зри страни́цу 56).</style>
				</p>
				<p>Кано́н пра́здника со ирмо́сом на 6 (зри страницы 30—35) и свята́го Симео́на на 6 (зри страницы 50—55). По 3-й пе́сни конда́к и и́кос пра́здника (зри страницы 32—33), седа́лен свята́го (зри страницу 31), Сла́ва, и ны́не, то́йже.</p>
				<p>По 6-й пе́сни конда́к и и́кос свята́го.</p>
				<p>Конда́к Симео́ну глас 4.</p>
				<p><style>Подо́бен:</style> Яви́лся еси́ <style>Днесь</style>:</p>
				<p>Ста́рец <style>Днесь</style> отреши́тися от юз моля́щеся/ сего́ жития́ тле́ннаго,/ Христа́ восприя́т на ру́ки, Зижди́теля и Го́спода.</p>
				<p><style>И́кос:</style></p>
				<p>Госпо́дня свиде́тельства прие́м, Симео́не Богоприи́мче,/ па́че всех челове́к вы́сши был еси́;/ те́мже похвалы́ принести́ тебе́ ужасо́хся,/ но, любо́вию пону́дився, песнь нача́ти дерзну́х,/ те́мже не отри́ни, помо́щник нам бу́ди, прехва́льне,/ да возмогу́ пе́ти че́стны ру́це твои́,/ вои́стину прикосну́вшиися Богоприя́тне Боже́ственному Младенцу,/ и́бо се Христа́ восприя́л еси́ на руку́, Зижди́теля и Го́спода.</p>
				<p>На 9-й пе́сни припе́вы, вся́кий припе́в по еди́ножды (зри страни́цы 33—34).</p>
				<p>Свети́лен свята́го:</p>
				<p>На земли́ равноа́нгельно житие́ име́л еси́,/ вои́стину престаре́вся те́лом,/ и ны́не на Небесе́х со А́нгельскими ли́ки всели́лся еси́ близ Све́та Трисия́ннаго./ Его́же насыща́яся, Симео́не Богоприи́мче,/ назира́й нас, пою́щих тя.</p>
				<p>Сла́ва, и ны́не, пра́здника: Ду́хом во святи́лищи предста́в, ста́рец:
					<style> (зри страницу 35). На хвали́тех стихи́ры пра́здника 3, глас 4 (зри страницу 35) и пра́веднаго Симео́на 3 стихи́ры </style>с Го́споди, воззва́х:
					<style> глас 4 (зри страницы 48—49).</style>
				</p>
				<p>Сла́ва, свята́го, глас 4:</p>
				<p>О Го́споде ра́дуяся и Бозе, Спа́се свое́м,/ Богоглаго́ливе и сла́вне проро́че,/ и та́мо су́щаго сия́ния зарю́ прие́м,/ и Све́том Боже́ственным мы́сленно просвеща́емь,/ и́же па́мять твою́ всепра́зднственную ве́рою творя́щия/ напа́стей и бед твои́ми моли́твами изба́ви.</p>
				<p>И ны́не пра́здника, глас 6: На рука́х ста́рческих во дне́шний день:
					<style>(зри страницу 35).</style>
				</p>
				<p>Славосло́вие вели́кое</p>
				<p>На литурги́и: Уста́в (зри страницу 56)</p>
			</section>
			<section>
				<title>
					<p>Пра́зднование Пресвяте́й Богоро́дице ра́ди Ея ико́ны, имену́емыя Умягче́ние злых серде́ц и́ли Симео́ново прорече́ние</p>
				</title>
				<p>Тропа́рь, глас 8:</p>
				<p>Восприе́мши ду́ши челове́ческия/ и утоли́вши<a type="note" xlink:href="#note1">1</a> злый сове́т,/ сокруши́, Богома́ти Влады́чице,/ и разгони́ тьму прегреше́ний,/ и нас наста́ви на путь смире́ния,/ я́ко да и мы бу́дем во све́те дел ходи́ти,/ и Твоея́ ико́ны явле́нию торжествова́ти,/ и на по́мощь Твою́ упова́ти,/ и уми́льным гла́сом зва́ти, Влады́чице, из глубины́:/ помози, Еди́на Благослове́нная.
				</p>
				<p>Кано́н, глас 4.</p>
				<p><style>Песнь 1</style></p>
				<p><style>Ирмо́с:</style> Отве́рзу уста́ моя́,/ и напо́лнятся Ду́ха,/и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя чудеса́.</p>
				<p>Припе́в осо́бый: Пресвята́я Госпоже Богоро́дице, услыши моли́тву раб Свои́х, моля́щихся Тебе́.</p>
				<p>Го́споди Бо́же мой,/ да́руй ми язы́к и отве́рзи мне устне́/ к похвале́нию Ма́ти Твоея́,/ и Ея о́бразу песнь прине́сти кра́сную, си́це вопию́ще:/ умягчи́ злых сердца́, Влады́чице.</p>
				<p>Спасе́ние мое́ и прибе́жище еси́, Влады́чице,/ покро́в дарова́ла еси́ Свое́ю честно́ю ико́ною,/ ей же предстоя́т вси лю́дие, прося́ще по́мощи,/ и Тебе́ вопие́м:/ умягчи́ злых челове́к сердца́, Влады́чице. Мари́е, Пречи́стая Де́во Богоро́дице,/ посли́ ми благода́ть воспе́ти Тя/ и Твое́й ико́не честне́й поклоня́тися, вопию́ще:/ умягчи́ злых сердца́, Владычице.</p>
				<p>Сла́ва:</p>
				<p>Клеветы́ и наве́ты упраздни́ и от вся́кия зло́бы спаси́,/ бу́ди, Влады́чице, заступле́ние,/ Свое́ю чу́дною ико́ною соблюди́ вопию́щих:/ умягчи́ злых сердца́, Влады́чице.</p>
				<p><style>И ны́не:</style></p>
				<p>Тя Бог показа́ нам Засту́пницу/ и в ско́рбех Помо́щницу/ и дарова́ нам Твою́ честну́ю ико́ну/ на прославле́ние всем и на исцеле́ние вопию́щим:/ умягчи́ злых сердца́, Влады́чице, сыно́в.</p>
				<p><style>Песнь 3</style></p>
				<p><style>Ирмо́с:</style> Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия духо́вно утверди́,/ в Боже́ственней Твое́й сла́ве/ венце́в сла́вы сподо́би.</p>
				<p>Ра́дуйся, непосты́дная Храни́тельнице;/ ра́дуйся, Богоро́дице, и́же и мы ра́дуемся о Твое́й чу́дней ико́не, кра́сящеся, вопие́м:/ ра́дуйся, умягче́ние злых серде́ц, Богоро́дице.</p>
				<p>Вои́стинну честна́я ико́на дарова́ся христоимени́тым лю́дем на прогна́ние духов нечи́стых/ и на здра́вие всем, тре́бующим по́мощи от не́я, вопию́щим:/ ра́дуйся, умягче́ние злых сердец, Богоро́дице.</p>
				<p>Сла́ва:</p>
				<p>О́блак светоза́рный показа́ся Твоя́ честна́я ико́на,/ па́че со́лнца сия́юща и всем лучу́ простира́юща,/ от боле́зней и скорбе́й избавля́юща и злых отрева́юща,/ те́мже вси зове́м ей:/ ра́дуйся, умягче́ние злых серде́ц, Влады́чице.</p>
				<p><style>И ны́не:</style></p>
				<p>Я́ко да Твои́ми моли́твами избавля́емся,/ Богоро́дице Де́во, спаси́,/ славосло́вим Предста́тельницу, и Твое́й честне́й ико́не покланя́емся,/ и мо́лим Тя по Бо́зе, я́ко Ма́терь Бо́жию:/ вопию́щих умягчи́ злых сердца́, Богоро́дице.</p>
				<p>Спаси́ от бед рабы́ Твоя́, Богоро́дице,/ я́ко вси по Бо́зе к Тебе́ прибега́ем,/ я́ко неруши́мей стене́ и предста́тельству.</p>
				<p>Тропа́рь, глас 2:</p>
				<p>Моле́ние те́плое и стена́ необори́мая,/ ми́лости исто́чниче, ми́рови прибе́жище,/ приле́жно вопие́м Ти:/ Богоро́дице Влады́чице, предвари́/ и от бед изба́ви нас,/ Еди́на вско́ре предста́тельствующая.</p>
				<p><style>Песнь 4</style></p>
				<p><style>Ирмо́с:</style> Неизсле́дный Бо́жий сове́т,/ е́же от Де́вы воплоще́ния/ Тебе́, Вы́шняго,/ проро́к Аввакум усмотря́я, зовя́ше:/ сла́ва си́ле Твое́й, Го́споди,</p>
				<p>Непосты́дную предста́тельницу нам дарова́, ико́ну Ма́тери Своея́,/ и́же Ея́ зря́ще, весели́мся и уми́льно зове́м:/ помози́, Влады́чице, всем, и от всех злых спаси́,/ и Ца́рствию Небе́сному сподо́би.</p>
				<p>Тобо́ю вси спаса́емся и от нахожде́ний диа́вольских свобожда́емся./ Тя Бог показа́ нам Засту́пницу/ и Твою́ честну́ю ико́ну нам дарова́,/ Ей же вопие́м:/ Влады́чице, помози́, и от всех злых челове́к спаси́, и Ца́рствию сподо́би.</p>
				<p>Сла́ва:</p>
				<p>Не умолчи́м, Влады́чице, чудеса́ Твоя́,/ я́ко Свое́ю честно́ю ико́ною всех спаса́еши/ и стра́ждущих от без избавля́еши,/ неду́жным цельбы́ подае́ши,/ и нас от всех злых спаси́/ и Ца́рствию Небе́сному сподо́би.</p>
				<p><style>И ны́не:</style></p>
				<p>Пе́ние от недосто́йных раб приими́, Ма́ти Христа́ Бо́га,/ и не отри́ни мене́ от Своего́ Пречи́стаго Лица́,/ но спаси́ от злых всех/ и Ца́рствию Небе́сному сподо́би.</p>
				<p><style>Песнь 5</style></p>
				<p><style>Ирмо́с:</style> Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ безле́тнаго Сы́на,/ всем воспева́ющим Тя/ мир подава́ющая.</p>
				<p>Удивля́юся умо́м, ужаса́юся душе́ю и весь трепе́щу,/ но наде́юся на ми́лость благоутро́бия Твоего́, Чи́стая,/ и вопию́ от се́рдца: я́ко Бо́га ро́ждшая еси́,/ Того́ моли́ от злых спасти́ ду́шу мою́.</p>
				<p>Прииди́те, вси ве́рнии, воспое́м Пречи́стую Де́ву Мари́ю/ и честно́му Ея́ о́бразу поклони́мся, вопию́ще от се́рдца:/ ра́дуйся, Гаврии́лово благове́щение;/ ра́дуйся, Царя́ Христа́ восприе́мши, и на руку́ Свое́ю держа́, я́ко со́лнце./ Того́ моли́, Чи́стая, от злых спасти́ ду́шу мою́.</p>
				<p>Сла́ва:</p>
				<p>Ублажи́м Ма́терь Бо́жию Боже́ственными пе́сньми,/ иде́же сла́вится Пречестно́е и́мя, ту бесо́вская кре́пость разруша́ется,/ не мо́гут терпе́ти си́лы Ея́, отбега́ют./ Мы же о Ней весели́мся и вопие́м Ей:/ моли́ Сы́на Своего́ от злых ду́шу мою́ изба́вити.</p>
				<p><style>И ны́не:</style></p>
				<p>К Преблагослове́нней Де́ве Богоро́дице, лю́дие вси, припаде́м и моли́тву принесе́м,/ да умо́лит Сы́на Своего́, Христа́ Бо́га на́шего,/ от злых спасти́ся всем.</p>
				<p><style>Песнь 6</style></p>
				<p><style>Ирмо́с:</style> Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Не́я ро́ждшагося Бо́га сла́вим.</p>
				<p>Боже́ственный Твоея́ ико́ны свято́е явле́ние,/ я́ко со́лнце, возсия́ в сердца́х,/ луча́ всечестна́я просвеща́ет све́том Свои́м всех, вопию́щих Ей:/ ра́дуйся, Блага́я на́ша Предста́тельнице и ско́рая Помо́щнице,/ славосло́вящих Тя, Пречи́стая, поми́луй всех.</p>
				<p>Правове́рно чту́щих Тя, Цари́цу всех Бо́га,/ и Твое́й чу́дней ико́не святе́й любе́зно покланя́емся, вопию́ще:/ о Бо́жия Ма́ти,/ спаси́ от клеветы́ злых челове́к,/ и изба́ви мя славосло́вящаго Тя, и поми́луй.</p>
				<p>Сла́ва:</p>
				<p>Боже́ственней Твое́й ико́не покланя́емся, Богоро́дице Де́во,/ прося́ще от <style>Тебе</style>́ вели́кия ми́лости,/ да́руй рабо́м Свои́м, Еди́на Чи́стая,/ от вся́кия зло́бы изба́ви/ и славосло́вящих Тя, Пречи́стую, поми́луй.</p>
				<p><style>И ны́не:</style></p>
				<p>О Ма́ти Го́спода, моего́ Творца́,/ Ты родила́ еси́ всех Царя́ Христа́,/ Того́ моли́, Чи́стая и Преблаже́нная,/ изба́вити ду́ши на́ша,/ славосло́вящих Тя, Пречи́стую, поми́луй.</p>
				<p><style>Конда́к, глас 6:</style></p>
				<p>Око се́рдца моего́ смуща́ют,/ и злый сове́т разоря́ет мя,/ сих сокруши́, Де́во Чи́стая,/ и не пре́зри мое́ воздыха́ние,/ и супоста́ты на нас умягчи́, Преблагослове́нная Влады́чице.</p>
				<p><style>И́кос:</style></p>
				<p>Ра́дуйся, Престо́ле огнеобра́зный Бо́жий;/ раду́йся, Отрокови́це, седа́лище Ца́рское,/ ло́же преиспе́щренное по́сланное, златопорфи́рный черто́же,/ ри́за цветолу́чная, украше́нный о́бразе,/ молниено́сное ору́жие, светильниче многосветлый,/ ра́дуйся, Богоро́дице, двенадесятосте́нный гра́де и дверь златокова́нная;/ ра́дуйся, пала́то светообра́зная, позлаще́нная трапе́зо, Богоукраше́нная сень;/ ра́дуйся, Голуби́це Чи́стая;/ ра́дуйся, я́ко от злых челове́к спаса́еши, Преблагослове́нная Влады́чице.</p>
				<p><style>Песнь 7</style></p>
				<p><style>Ирмо́с:</style> Не послужи́ша тва́ри Богомудрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</p>
				<p>Не и́мамы ины́я Засту́пницы, то́кмо Тебе́, Всенепоро́чная,/ да Тя вси я́ко Предста́тельницу воспева́ем, и уми́льно аз зову́:/ Чи́стая, от всех злых спаси́ мя.</p>
				<p>На моле́ние мое́ умилосе́рдися,/ и ра́дость вме́сто печа́ли дару́й, Влады́чице,/ и от клеветы́ злых изба́ви мя, да вопию́ Ти:/ от всех злых спаси́ мя.</p>
				<p>Сла́ва:</p>
				<p>Пречи́стыя и воспе́тыя Богома́тере ико́ны/ принесе́м песнь, похвала́ми вопием:/ моли́ся, Чи́стая, к ро́ждшемуся из Тебе́ Сы́ну и Бо́гу,/ от всех злых спасти́ мя.</p>
				<p><style>И ны́не:</style></p>
				<p>Богозра́чная на земли́ па́че всех родо́в яви́ся, Чи́стая Богоотрокови́це,/ спаси́ всех, чту́щих день пра́зднества Твоего́, Богоро́дице Де́во,/ от всех злых спаси́ мя.</p>
				<p><style>Песнь 8</style></p>
				<p><style>Ирмо́с:</style> О́троки благочести́выя в пещи́/ Рождество́ Богоро́дичо спасло́ есть;/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</p>
				<p>Отрокови́це Предо́брая, яви́ся луносия́тельная, Чи́стая,/ утро́ба Твоя́ породи́ Изба́вителя,/ Его́же моли́ сохрани́тися нам от прило́га диа́вольскаго,/ Тя бо чту́щим, Засту́пницу,/ и Твое́й ико́не кла́няемся, вопию́ще со слеза́ми:/ Де́во Богоро́дице,/ чту́щих Тя, Многопе́тую,/ во ве́ки сохрани́.</p>
				<p>Взира́ю на Боже́ственный о́браз Твой,/ и чту Влады́чню Бо́жию Ма́терь,/ и взира́ю на подо́бие Пречи́стаго Ея́ лица́ зрак,/ покланя́юся и вопию́:/ Де́во Богоро́дице,/ чту́щих Тя, Многопе́тую, во ве́ки сохрани́.</p>
				<p>Сла́ва:</p>
				<p>Палато Сло́ва, одушевле́нная Це́рковь,/ Пре́столе огнеобра́зный, ра́ю слове́сный,/ мы́сленный виногра́д, грезн<a type="note" xlink:href="#note2">2</a> нося́ще, Христа́, на руку́, Чи́стая,/ приклони́ у́хо Твое́ и услы́ши моли́тву раба́ Твоего́, Де́во Богоро́дице:/ чту́щих Тя, Многопе́тую, во ве́ки сохрани́.
				</p>
				<p><style>И ны́не:</style></p>
				<p>Тебе́ от се́рдца возложи́х песнь,/ спаси́, Де́во Чи́стая, и моли́ся о ми́ре,/ ве́си, я́ко на тя упова́ние с Бо́гом возлага́ем и вопие́м:/ Де́во Богоро́дице, чту́щих Тя, Всепе́тую, во ве́ки сохрани́.</p>
				<p><style>Песнь 9</style></p>
				<p><style>Ирмо́с:</style> Всяк земноро́дный/ да взыгра́ется, Ду́хом просвеща́емь,/ да торжествуе́т же Безпло́тных умо́в естество́,/ почита́ющее свяще́нное торжество́ Богоматере,/ и да вопиет:/ ра́дуйся, Всеблаженная Богоро́дице,/ Чи́стая Присноде́во.</p>
				<p>Всяк во́зраст к похвале́нию да подви́жится Де́вы Богоро́дицы/ и честно́му Ея о́бразу всяк да покло́нится,/ мы же, ве́рнии, воспое́м и́стинную Де́ву, Ма́терь Христо́ву, си́це реку́ще:/ о Де́во Богоро́дице,/ сокруши́ стре́лы вра́жия и умягчи́ злых сердца́,/ Тя бо вси по до́лгу велича́ем.</p>
				<p>Вознеси́, Богороди́тельнице, рог благове́рных люде́й на́ших/ и пода́ждь на враги́ по́мощь,/ иноплеме́нных шата́ния низложи́,/ Богороди́тельнице Пречи́стая,/ невоеваны вся гра́ды сохрани́ и соблюди́/ и вся стра́ны христиа́нския сохрани́,/ в них же и́мя Твое́ велича́ется и ве́рою от всех сла́вится,/ да Тя вси, Ма́терь Бо́жию, по до́лгу велича́ем.</p>
				<p>Восхва́лит Тя Не́бо и земля́, вся оте́чествия язы́к,/ и вси рука́ми да воспле́щут Ма́тери Госпо́дни/ и о́бразу Ея, А́нгелом гове́йному, да покло́нятся, с на́ми вопию́ще:/ сла́ва мно́жеству щедро́т Твои́х, Еди́на Человеколюби́вая,/ Тя вси по до́лгу велича́ем.</p>
				<p>Сла́ва:</p>
				<p>Па́дшим воста́ние и уныва́ющим ра́дование,/ заблу́ждшим Наста́вница, боля́щим посеще́ние и исцеле́ние,/ гре́шным спасе́ние, во бра́нех побе́да/ и всем христиа́ном нело́жная Храни́тельница/ и умягче́ние злых серде́ц, Де́во Богоро́дице,/ те́мже Тя вси по до́лгу велича́ем.</p>
				<p><style>И ны́не:</style></p>
				<p>Приими́ песнь исхо́дную, Ма́ти Жива́го Бо́га,/ и спаси́ всех, ве́рно покланя́ющихся свя́тому Твоему́ о́бразу и чудотво́рней ико́не/ и вопию́щих Тебе́, Богороди́тельнице:/ моли́ся, Пречи́стая, Сы́ну Своему́,/ поми́ловатися нам от всех злых.</p>
			</section>
			<section>
				<title>
					<p>Свята́го равноапо́стольнаго Никола́я, Архиепи́скопа Япо́нскаго</p>
				</title>
				<p>слу́жба, ея́же краегранеси́е:</p>
				<p>Христу́, Све́ту и И́стине, послужи́в, Япо́нию просвети́в, яви́лся ра́вен апо́столом, Нико́лае.</p>
				<p><style>На вели́цей вече́рни</style></p>
				<p>На Го́споди, воззва́х:
					<style>стихи́ры на 8, глас 4:</style>
				</p>
				<p>Христо́ва святи́теля,/ апо́столов подража́теля,/ Ева́нгелия пропове́дника сло́вом и житие́м,/ архиере́я чу́днаго, Никола́я, велича́ем ны́не с весе́лием духо́вным,/ той бо мо́лится о па́стве свое́й и о всей Це́ркви.</p>
				<p>Росси́йския земли́ порожде́ние,/ Япо́нския страны́ просвети́тель ди́вный,/ Святы́я Це́ркве сын благода́тный,/ Христа́ Спа́са служи́тель и́стинный,/ Никола́й, равноапо́стольный святи́тель,/ ны́не предстои́т Живонача́льней Тро́ице,/ моля́ся о спасе́нии ми́ра.</p>
				<p>Испове́дниче любве́ Христо́вы/ и пропове́дниче Воплоще́ннаго Бо́га Сло́ва,/ Спаси́теля челове́ческаго ро́да,/ Нико́лае, апо́столов соприча́стниче,/ ю́ность твою́ освяти́л еси́/ луча́ми Со́лнца пра́вды, Христа́ Го́спода,/ моли́ся ны́не о всех лю́дех.</p>
				<p>Све́том Христо́вым незаходя́щим озаря́емый,/ устреми́лся еси́, Нико́лае, апо́столом ра́вный,/ к земли́ восходя́щаго со́лнца,/ во е́же просвети́ти Ева́нгелием сердца́ челове́ческия/ и согре́ти я любо́вию Боже́ственною,/ моли́ся о лю́дех па́ствы твоея́.</p>
				<p><style>Сла́ва, глас то́йже:</style></p>
				<p>Тро́ицу Единосу́щную пропове́дал еси́,/ Я́же есть Любо́вь соверше́нная,/ и пребыва́л еси́, я́коже глаго́лет/ возлю́бленный учени́к воплоще́ннаго Сло́ва,/ в Бо́зе и в любви́ Небе́сней к лю́дем япо́нским,/ о них же моли́ся, свя́те Нико́лае.</p>
				<p>И ны́не, догма́тик, глас 4: И́же Тебе́ ра́ди:</p>
				<p>На литии́: глас 1:</p>
				<p>Уте́шитель Боже́ственный,/ Дух Святы́й и И́стинный,/ просвети́ твое́ се́рдце и ра́зум/ послужи́ти лю́дем, Христа́ неве́дущим,/ и прише́л еси́ во страну́ Япо́нскую,/ возвеща́я и́стиною дел и слов твои́х/ Спа́са ми́ра воплоще́ннаго,/ Ему́ же моли́ся, Нико́лае равноапо́стольне,/ спасти́ся всем нам.</p>
				<p>Свети́ся и ра́дуйся, Япо́нская страно́,/ святи́теля и апо́стола иму́щи Никола́я,/ предстоя́щаго Престо́лу Небе́снаго Отца́/ и моля́щагося о тебе́ и о лю́дех твои́х,/ е́же Ева́нгелие восприя́ти им в се́рдце и ра́зум/ и жи́ти со Христо́м во ве́ки.</p>
				<p><style>Сла́ва, глас то́йже:</style></p>
				<p>Восприя́л еси́ Христа́ в твое́ се́рдце,/ апо́столом ра́вный, Нико́лае святи́телю,/ и любо́вь Боже́ственная/ излия́ся изоби́льно от уст твои́х,/ возвеща́л бо еси́ Преве́чную Прему́дрость, Сы́на Бо́жия,/ И́же хо́щет всем челове́ком спасти́ся.</p>
				<p>И ны́не, глас то́йже:</p>
				<p>Единоро́днаго Сы́на Отца́ Безнача́льнаго/ родила́ еси́, егда́ прии́де исполне́ние време́н,/ Пренепоро́чная Ма́ти Бо́жия, Де́во Мари́е,/ Спаси́теля челове́ков, Просвети́теля ми́ра,/ Его́же и пропове́да Никола́й святи́тель, апо́столом подо́бяся,/ лю́дем страны́ Япо́нския.</p>
				<p>Стихи́ры на стихо́вне, глас 2:</p>
				<p>Тако́в подоба́ет архиере́й,/ апо́столом ра́вный ре́вностию,/ преподо́бным соприча́стник чистото́ю жития́,/ ду́шу за па́ству положи́ти гото́вый да́же до кро́ве,/ яко́в же был еси́, Нико́лае,/ святи́телю и Бо́жий служи́телю.</p>
				<p>Устреми́лся еси́ ко Христу́, Со́лнцу И́стины,/ равноапо́стольне Нико́лае,/ сего́ ра́ди восприя́л еси́/ а́нгельское житие́ преподо́бных/ и жре́бий служе́ния апо́стольскаго во стране́ Япо́нстей,/ иде́же насади́л еси́ Це́рковь Бо́жию, я́ко прекра́сный сад,/ и был еси́ ве́рен па́стве твое́й да́же до сме́рти,/ я́ко жени́х неве́сте прекра́сней,/ и восприя́л еси́ вене́ц жи́зни ве́чныя,/ по сло́ву святи́теля,/ да́вшаго в десни́цу твою́ жезл архиере́йства.</p>
				<p>И нра́вом и престо́лом апо́столом соприча́стник был еси́,/ святи́телю Нико́лае,/ на высоте́ святи́тельства поста́вленный,/ сия́я све́том Христо́вым лю́дем страны́ Япо́нския,/ их же утвержда́л еси́ ве́рою ева́нгельскою,/ о них же моли́ся ко Го́споду.</p>
				<p>Испове́дал еси́ Го́спода твоего́ пред челове́ки,/ и Той испове́да тя пред Отце́м Небе́сным,/ Нико́лае, апо́столом ра́вный,/ житие́м бо и сло́вом уст твои́х/ пропове́дал еси́ жизнь ве́чную/ и приобща́л еси́ к Це́ркви Бо́га Жива́го лю́ди япо́нския,/ и был еси́ ми́ру свети́льник.</p>
				<p><style>Сла́ва, глас то́йже:</style></p>
				<p>Сын Возлю́бленный Единоро́дный,/ Преве́чнаго Отца́ О́браз Ипоста́си,/ прише́дый спасти́ род челове́ческий,/ призва́ тя, Нико́лае, святи́телю,/ послужи́ти Ему́ благове́стием Ева́нгелия,/ повеле́ бо ученико́м Свои́м научи́ти вся язы́ки,/ ты же, утвержде́нный благода́тию Ду́ха Свята́го,/ учи́л еси́ и крести́л еси́ лю́ди япо́нския,/ насажда́я на земли́ Бо́жие Ца́рствие.</p>
				<p><style>И ны́не, Богоро́дичен.</style></p>
				<p>Тропа́рь, глас 4:</p>
				<p>Апо́столов единонра́вне и сопресто́льне,/ служи́телю Христо́в ве́рный и Богому́дрый,/ цевни́це избра́нная Боже́ственнаго Ду́ха,/ сосу́де преизлива́ющийся любве́ Христо́вы,/ Япо́нския земли́ просвети́телю,/ святы́й Нико́лае, иера́рше равноапо́стольне,/ моли́ся Живонача́льней Тро́ице/ о всем твое́м ста́де/ и о всем ми́ре.</p>
				<p><style>На у́трени</style></p>
				<p>По 1-м стихосло́вии седа́лен, глас 3:</p>
				<p>И́стину Бо́жия вочелове́чения/ и спасе́ния ве́чнаго во Христе́ Иису́се/ пропове́дал еси́ лю́дем япо́нским, Нико́лае равноапо́стольне,/ и созида́л еси́ в сердца́х челове́ческих Бо́жию любо́вь и пра́вду.</p>
				<p><style>Сла́ва, глас то́йже:</style></p>
				<p>Несозда́нная Тро́ице, Боже́ственная Еди́нице в Трие́х Ипоста́сех,/ к жи́зни Боже́ственней в любви́ и ми́ре/ зове́ши Твое́ созда́ние Богогла́сным язы́ком служи́телей Святы́я Це́ркве,/ в ней же возси́я Нико́лай, благове́стник Япо́нский,/ того́ моли́твы приими́ о па́стве его́ и о всех нас.</p>
				<p>И ны́не, глас то́йже:</p>
				<p>Е́вы прама́тере разреши́ла еси́ кля́твы соу́з, Пресвята́я Де́во Влады́чице,/ рожде́нием Бо́га во пло́ти,/ и ны́не Сын Твой, Пречи́стая,/ спаса́ет вся лю́ди, лю́бящия Тя/ и под Твой покро́в прибега́ющия,/ Ему́ же о нас моли́ся с Николаем равноапосто́льным,/ Япо́нии просвети́телем.</p>
				<p>По 2-м стихосло́вии седа́лен, глас 5:</p>
				<p>Преобрази́л еси́ в себе́ ве́тхаго челове́ка,/ благода́тию Ду́ха Свята́го побежда́я грехо́вныя стра́сти,/ изволе́нием бо благи́м восхоте́л еси́ сотвори́ти во́лю Вы́шняго Бо́га,/ просвети́л еси́ све́том невече́рним и себе́ и мно́гия лю́ди.</p>
				<p><style>Сла́ва, глас то́йже:</style></p>
				<p>Отца́ Небе́снаго всех челове́ков во́лю исполня́я о спасе́нии ве́чнем,/ упра́вил еси́ путь твой в зе́млю Япо́нскую,/ возвести́ти воплоще́ние Спа́са ми́ра, Сы́на Бо́жия,/ и мно́гия лю́ди просвети́л еси́ Того́ благода́тию,/ моли́ся о них, Нико́лае, апо́столом подо́бниче.</p>
				<p>И ны́не, глас то́йже:</p>
				<p>Сы́ну Твоему́, Богоро́дице, моли́ся, со святи́телем Япо́нским Никола́ем,/ дарова́ти лю́дем благода́тную си́лу,/ и озаре́ние све́том Небе́сным Того́ неве́дущим,/ да спасе́ние ве́чное восприи́мут.</p>
				<p>Седа́лен по полиеле́и, глас 6:</p>
				<p>Лю́дие страны́ Япо́нския ны́не духо́вно торжеству́ют,/ с ни́ми же и вси христолю́бцы спра́зднуют, Го́споду пою́ще и глаго́люще:/ сла́ва Тебе́, Спаси́телю ми́ра,/ я́ко дарова́л еси́ нам Никола́я святи́теля,/ апо́стола житие́м, благове́стника Ева́нгелия,/ ны́не Тебе́ моля́щагося о нас.</p>
				<p>По 50-м псалме́ стихи́ра, глас 6:</p>
				<p>Устреми́лся еси́, Нико́лае святи́телю,/ от земли́ к Небе́сным/ и пожи́л еси́ не себе́ ра́ди, но Спа́су твоему́,/ повеле́вшему положи́ти ду́шу за дру́ги своя́,/ и в Япо́нии возвести́л еси́ Ева́нгелие спасе́ния,/ и приве́л еси́ ко Христу́ лю́ди мно́гия,/ ви́дяшия в тебе́ о́браз Христо́в.</p>
				<p>Кано́н, глас 4</p>
				<p><style>Песнь 1</style></p>
				<p><style>Ирмо́с:</style> Воспою́ Тебе́, Го́споди Бо́же мой,/ я́ко изве́л еси́ лю́ди из рабо́ты еги́петский,/ покры́л же еси́ колесни́цы фарао́новы и си́лу.</p>
				<p>Житие́м а́нгельскаго, нра́вом апо́стольскаго/ челове́ка Бо́жия,/ свети́льника, горя́щаго све́том Христо́вым,/ Росси́йския земли́ порожде́ние,/ Отца́ Небе́снаго сы́на возлю́бленнаго уве́де тя, Нико́лае святи́телю, страна́ Япо́нская.</p>
				<p>И сло́вом и де́лом научи́л еси́ япо́нския лю́ди/ сла́вити вели́чия Бо́га твоего́, милосе́рдие и любо́вь людем явля́ющаго,/ и сотвори́л еси́ на земли́ пред Ним вся́ку пра́вду,/ сего́ ра́ди успе́ние твое́ со святы́ми/ и предстои́ши Животворя́щей Тро́ице, Нико́лае равноапо́стольне.</p>
				<p>Весь существо́м твои́м был еси́ ра́вен апо́столом,/ в се́рдце твое́м стяжа́л еси́ Свята́го Ду́ха Бо́жия,/ сего́ ра́ди источи́л еси́ сло́во жи́зни ве́чныя,/ в житии́ твое́м явля́я в себе́ о́браз ве́ры и пра́вды и кро́тости,/ испроси́ и нам сию́ благода́ть,/ Нико́лае, апо́столом ра́вне.</p>
				<p><style>Богоро́дичен:</style> Яви́лася еси́, Пречи́стая, служи́тельница спасе́ния вечнаго,/ сочета́ла бо еси́ вочелове́чением естеству́ земноро́дных Сы́на Бо́жия,/ Еди́наго Хода́тая Бо́га и челове́ков, Христа́ Иису́са,/ сего́ ра́ди вся́кое дыха́ние хва́лит Тя,/ Тобо́ю бо Творе́ц и Влады́ка Небе́сный на зе́млю прии́де.</p>
				<p><style>Песнь 3</style></p>
				<p><style>Ирмо́с:</style> Утвержде́ние ве́рных и похвало́,/ и нетле́ния Исто́чниче,/ и благи́х Прошениода́вче, Христе́,/ в любви́ Твое́й утверди́ мя.</p>
				<p>Па́ствы Бо́жия храни́тель,/ япо́нских христиа́н учи́тель,/ апо́стольских нра́вов ревни́тель был еси́, Нико́лае святи́телю,/ с дерзнове́нием Влады́чнему́ Престо́лу предстоя́ во све́те невече́рнем,/ моли́ся о всем ми́ре.</p>
				<p>О́браз плодоно́снаго дре́ва явля́еши нам, Нико́лае равноапо́стольне,/ укорени́лся бо еси́ в Ева́нгелии Ца́рствия Бо́жия,/ возраста́л еси́ в благоче́стии и дости́гл еси́ соверше́нства,/ плоды́ же моли́тв и трудо́в твои́х/ явля́ет страна́ Япо́нская в сыне́х и дще́рех Це́ркве Христо́вы.</p>
				<p>Ни во что же вмени́л еси́ ю́ность во́зраста твоего́ и стремле́ния ея́, свяще́нне Нико́лае,/ егда́ пла́мень Боже́ственный разжже́ твою́ ду́шу,/ жела́ние се́рдца твоего́ исполня́я и приобща́яся апо́стольскому по́двигу,/ Ева́нгелие ве́чное благовеству́я в Япо́нии.</p>
				<p><style>Богоро́дичен:</style> И Де́ва, и Непоро́чная Ма́ти Спаси́теля ми́ра,/ Твою́ пода́ждь по́мощь рабо́м Твои́м,/ изба́ви моли́твами от бед и вся́каго греха́ Твоя́ лю́ди/ во е́же причаща́тися благода́ти Небе́сней в земно́м житии́/ и ви́дети сла́ву Небе́сную в жи́зни ве́чней.</p>
				<p>Седа́лен, глас 7:</p>
				<p>Ю́ность твою́ Христу́ дал еси́/ и освяти́л еси́ всего́ себе́, апо́столом ра́вный, Нико́лае сла́вне,/ све́том Бо́жиим сия́я, был еси́ свети́льник, на высоте́ поста́вленный,/ указу́ющий путь ве́чныя жи́зни,/ к ней же чрез пучи́ну жите́йскаго мо́ря/ мно́гия сыны́ и дще́ри твоя́ приве́л еси́ в стране́ Япо́нстей.</p>
				<p>И ны́не, глас то́йже:</p>
				<p>Покро́ве христиа́ном и Блага́я Помо́щнице на земли́,/ Засту́пнице ми́ра, Богоро́дице Мари́е,/ утверди́ моли́твами Твои́ми Це́рковь Сы́на Твоего́ в стране́ Япо́нстей и во все́м ми́ре/ и спаси́ лю́ди Твоя́ от вся́каго зла.</p>
				<p><style>Песнь 4</style></p>
				<p><style>Ирмо́с:</style> Приклони́л еси́, Христе́, снизхожде́нием Твои́м/ Небеса́ в ра́зуме/ и яви́лся еси́ воплоще́н на земли́./ Тем вси вопие́м:/ си́ле Твое́й сла́ва, Человеколю́бче.</p>
				<p>Роди́лся еси́ к жи́зни а́нгельстей/ и отве́ргл еси́ мир и вся я́же в не́м зла́я,/ восхоте́в сла́вити то́чию Бо́га, мона́х изря́дный был еси́/ и, свяще́нством укра́шен, я́ко апо́стол, пожи́л еси́ в стране́ Япо́нстей/ и приве́л еси́ ко Христу́ лю́ди мно́ги.</p>
				<p>О́браз вои́стину Христо́в был еси́, Нико́лае, святи́телю и апо́столе,/ зе́млю хла́дну возде́лал еси́ ра́лом любве́ Ева́нгельский,/ в моли́тве и труде́х пребыва́я, се́ял еси́ се́мя спаси́тельнаго благове́стия/ и пожа́л еси́ жа́тву во сто крат./ Ны́не Це́рковь Япо́нская, тобо́ю насажде́нная, све́тло красу́ется.</p>
				<p>Свет Восто́ка свы́ше прине́сл еси́ восто́ку да́льнему в Япо́нстей стране́, Нико́лае равноапо́стольне,/ и возже́гл еси́ свет сей в сердца́х япо́нских люде́й/ и согре́л еси́ их любо́вию Христо́вою,/ сам быв, я́ко огнь, пред Бо́гом горя́щий,/ моли́ся о ча́дех твои́х,/ моли́ся мир и любо́вь утверди́ти в ми́ре.</p>
				<p><style>Богоро́дичен:</style> Влады́чице Ма́ти Бо́жия,/ неразлу́чна еси́ от Сы́на Твоего́,/ Ему́ же предстои́ши в сла́ве Небе́сней и земноро́дных не оставля́еши,/ моли́твам их вне́млеши и моля́щихся Тебе́ посеща́еши,/ ве́даеши бо челове́ческия ско́рби серде́чныя.</p>
				<p><style>Песнь 5</style></p>
				<p><style>Ирмо́с:</style> Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющий Тя.</p>
				<p>Еле́ем любве́ испо́лнил еси́ сосу́д твоего́ се́рдца, апо́столом ра́вный Нико́лае,/ егда́ избра́л еси́ многотру́дное жи́тельство в стране́ Япо́нстей/ дале́че от сро́дник, дале́че от друго́в твои́х, дале́че от земли́ твоея,/ насажда́я Це́рковь Христо́ву, Бо́гом утвержда́емый.</p>
				<p>Труд и боле́знь возложи́л еси́ на себе́,/ Бо́гом зва́нный, Нико́лае святи́телю,/ и ско́рби мно́гия претерпе́л еси́/ и всего́ себе́ пре́дал еси́ по́двигу апо́стольскому/ и сотвори́л еси́ себе́ же́ртву жи́ву твоему́ Го́споду,/ Его́же сло́во благовести́л еси́ лю́дем япо́нским.</p>
				<p>Иерусали́ма Небе́снаго взыску́я,/ отше́л еси́ от преде́л оте́ц твои́х и от земли́ твоея́, Авраа́му подо́бяся,/ и обре́л еси́ обетова́ния зе́млю,/ иде́же не поко́й и весе́лие,/ но ско́рби мно́ги прия́л еси́, ра́дуяся,/ я́ко ни́ва церко́вная произраща́ет Бо́гу но́выя лю́ди.</p>
				<p><style>Богоро́дичен:</style> Вселе́нная храни́тся Твои́м заступле́нием,/ Богоро́дице Мари́е, Пречи́стая Ма́ти Де́во,/ любве́ Бо́жия изря́дное вмести́лище,/ избра́нная от всех родо́в,/ во е́же послужи́ти спасе́нию ми́ра,/ вся язы́цы Твои́м благосе́рдием посеща́еши/ и мо́лишися дарова́ти спасе́ние всем живу́щим на земли́.</p>
				<p><style>Песнь 6</style></p>
				<p><style>Ирмо́с:</style> Ве́чер, и у́тро, и полу́дне/ хва́лим Тя, Го́споди Бо́же наш,/ услы́ши глас наш.</p>
				<p>Я́сно пропове́дал еси́ Триеди́наго Бо́га,/ любо́вь Свою́ излива́юща на все созда́нное,/ наипа́че же челове́ка,/ его́же приобщи́ Боже́ственней жи́зни вочелове́чение Единоро́днаго Сы́на Бо́жия,/ Ему́же после́дующе, восприе́млем возрожде́ние водо́ю и Ду́хом,/ е́же Це́рковь твори́т во И́мя Отца́ и Сы́на и Всеблага́го Уте́шителя.</p>
				<p>Весе́лия се́рдце твое́ исполня́шеся,/ прие́мля мно́гия труды́ и ско́рби,/ ве́дал бо еси́,/ я́ко всяк, после́дуяй Христу́ Спа́су, прие́млет крест и по Нем и́дет./ Животворя́щий Крест си́лою мно́гою утверди́ тя,/ сло́вом и житие́м возвеща́юща всем,/ я́ко мо́жем вся во укрепля́ющем нас Иису́се.</p>
				<p>И́стинный па́стырь, свети́льник в ми́ре,/ свет во тьме пребыва́ющим,/ путево́ждь не иму́щим духо́внаго зре́ния был еси́, Нико́лае,/ да спасе́ши лю́ди, Бо́гом тебе́ вруче́нныя,/ всем вся был еси́,/ сего́ ра́ди и ра́вен апо́столом нарече́н еси́ в Це́ркви Христо́ве/ и причте́н еси́ предсто́ящим Боже́ственному Престо́лу А́гнца,/ закла́ннаго за весь мир.</p>
				<p><style>Богоро́дичен:</style> Лицу́ Твоему́ бога́тии лю́дстии предстоя́т и мо́лятся, Влады́чице,/ и сла́вят Тя и Сы́на Твоего́,/ Его́же родила́ еси́ ра́ди спасе́ния ми́ра и избавле́ния от ско́рби,/ быва́ющия в лю́дех ра́ди грех их,/ подае́ши всем прибега́ющим к Тебе́ ра́дость на земли́ и ра́дость ве́чную,/ Ты бо еси́ Ра́дость всех ра́достей.</p>
				<p><style>Конда́к, глас 4:</style></p>
				<p>Стра́нника и прише́льца прия́т тя страна́ Япо́нская,/ равноапо́стольне святи́телю Нико́лае,/ в ней же испе́рва позна́л еси́ себе́ я́ко чужда́го,/ оба́че теплоту́ и свет Христо́в источа́я,/ прелага́л еси́ враги́ твоя́ в сы́ны духо́вныя,/ и́мже раздая́ благода́ть Бо́жию, созида́л еси́ Це́рковь Христо́ву,/ о ней же ны́не моли́ся,/ и тебе́ бо сы́нове ея и дще́ри взыва́ют:/ ра́дуйся, па́стырю до́брый наш.</p>
				<p><style>И́кос:</style></p>
				<p>Яви́лся еси́, равноапо́стольне святи́телю Нико́лае, в стране́ Япо́нстей,/ нося́ в себе́ о́браз вои́стину Христо́в,/ любо́вию побежда́я сопроти́вныя,/ низлага́я и́дольскую пре́лесть,/ утвержда́я и созида́я Бо́жию Це́рковь,/ порожда́я водо́ю и Ду́хом сыны́ и дще́ри Ца́рствия Бо́жия./ Ны́не ча́да твоя́, о них же мо́лишися,/ сохраня́юще ве́ру Христо́ву, к тебе́ взыва́ют: ра́дуйся, па́стырю до́брый наш.</p>
				<p><style>Песнь 7</style></p>
				<p><style>Ирмо́с:</style> В пе́щи о́троки неопа́льны соблю́дшаго/ и огнь угаси́вшаго воспое́м, глаго́люще:/ благослове́н еси́, Бо́же оте́ц на́ших.</p>
				<p>Ра́дость се́рдцу твоему́ бысть, равноапо́стольне святи́телю Нико́лае,/ егда́ рожда́л еси́ Бо́гу в купе́ли Креще́ния лю́ди но́выя/ и егда́ сы́нове противле́ния от зло́бы к любве́,/ от тьмы ко све́ту,/ от неве́рия к ве́ре прехожда́ху/ и быва́ху но́вы апо́столы пре́жде гони́телие.</p>
				<p>Апо́стольски любо́вь твою́ яви́л еси́,/ егда́ врага́, я́ко дру́га, прия́л еси́, Савабе, хоте́вша тя умертви́ти,/ и плени́л еси́ его́ и́стиною в послуша́ние Христо́во/ и нарекл еси́ того́ Па́вла,/ и сотвори́л еси́ его́ христиани́на и свяще́нника Бо́га Вы́шняго,/ и́же благове́стник Ева́нгелия пребы́сть до сме́рти.</p>
				<p>Ви́дети лю́ди япо́нския, Христу́ приведе́ны, пла́менне жела́л еси́,/ ра́вный апо́столом Нико́лае,/ сего́ ра́ди ле́та мно́га пребы́л еси́ та́мо,/ науча́яся му́дрости страны́ тоя́,/ и Боже́ственныя глаго́лы преложи́л еси́ в разуме́ние ча́дом твои́м на язы́к их,/ ны́не, предстоя́ Престо́лу Влады́чню, о них моли́ся.</p>
				<p><style>Богоро́дичен:</style> Естества́ уста́вы побежда́ются в Тебе́, Ма́ти Де́во,/ и́бо рожде́ние Твое́ от непло́дных роди́телей пресла́вно есть,/ и Сло́во плоть бысть в чре́ве Твое́м,/ и по сме́рти Твое́й гроб и умерщвле́ние не удержа́ста Тя,/ но Сын Твой пресели́ Тя в пренебе́сная,/ иде́же мо́лишися Ему́ с равноапо́стольным Никола́ем о вселе́нней.</p>
				<p><style>Песнь 8</style></p>
				<p><style>Ирмо́с:</style> Избави́телю всех, Всеси́льне,/ посреде́ пла́мене благочествова́вшия,/ снизше́д ороси́л еси́/ и научи́л еси́ пети́;/ вся дела́ благослови́те, по́йте Го́спода.</p>
				<p>Никола́е святи́телю, апо́столе и праведниче,/ был еси́ ве́рен да́же до сме́рти Христу́ Спа́су,/ призва́вшему тя в вертогра́д Свой,/ подвиза́лся еси́ Его́ ра́ди,/ да сочета́вши ве́тви дивия с Лозо́ю Боже́ственною,/ ны́не, видяще те плодонося́щий,/ велича́ем и благослови́м Его́ во ве́ки.</p>
				<p>Апо́стола вои́стину по́двигом,/ А́нгела житие́м,/ нра́вом отца́ чадолюби́ва,/ такова́ ве́даша тя лю́дие япо́нстии,/ и́хже возлюби́л еси́ па́че, не́жели самаго́ себе́,/ и тех ра́ди ле́та мно́га отда́л еси́ благове́стию в них Ева́нгелия/ и возде́лал еси́ сердца́ их, я́ко ни́ву плодоно́сну,/ ны́не в ра́дости ве́чней о них непреста́нно моли́ся.</p>
				<p>Па́влу верхо́вному, наро́дов учи́телю,/ подража́л еси́, Нико́лае Богоно́сне,/ себе́ отве́ргся, всем вся был еси́,/ презира́я вся бе́ды и напа́сти,/ учи́л еси́ лю́ди япо́нския зако́ну Христо́вы любве́/ сло́вом и де́лом твои́м,/ Спа́су всех помоли́ся,/ да утверди́т виногра́д, в не́мже труди́лся еси́.</p>
				<p><style>Богоро́дичен:</style> Отрокови́це Богоневе́сто Мари́е,/ родила́ еси́ Иису́са Спа́са,/ обнови́вшаго мир и всего́ обветша́вшаго челове́ка,/ Свои́м воплоще́нием взя́вшаго Себе́ естество́ на́ше,/ Кро́вию безгре́шною омы́вшаго грехи́ на́ши/ и Воскресе́нием вхо́ды ве́чныя жи́зни отве́рзшаго нам.</p>
				<p><style>Песнь 9</style></p>
				<p><style>Ирмо́с:</style> Сокрове́нное Бо́жие неизрече́нное/ в Тебе́ соверша́ется я́вственно та́инство,/ Де́во Пречи́стая,/ и́бо Бог из Тебе́ воплоти́ся за милосе́рдие./ Те́мже Тя я́ко Богоро́дицу велича́ем.</p>
				<p>Собо́ру святы́х соприча́стник,/ подви́жник благоче́стия и ве́ры,/ возвести́тель глаго́лов ве́чныя и́стины,/ пропове́дник спасе́ния ты, свя́те Нико́лае,/ предстои́ши на Небесе́х в жи́зни безсме́ртней твоему́ Спа́су,/ Его́же пропове́дал еси́ лю́дем япо́нским.</p>
				<p>Тро́ица Свята́я избра́ тя я́ко сосу́д живоно́сный,/ питие́ жи́зни ве́чныя нося́щий/ всем жа́ждущим пра́вды Бо́жия,/ и напои́л еси́ сы́ны и дще́ри твоя́ и́стинным Богове́дением,/ и напра́вил еси́ стопы́ их путе́м спаси́тельным/ и крести́л еси́ их во И́мя Отца́ и Сы́на и Свята́го Ду́ха.</p>
				<p>Оте́ц и учи́тель,/ моли́твенник и наста́вник лю́дем па́ствы твоея́ был еси́, свя́те Нико́лае,/ равноапо́стольне первосвяти́телю Це́ркве Япо́нския,/ сего́ ра́ди сердца́ мно́гих привле́кл еси́ ко Христу́/ и улови́л еси́ их мре́жею любве́ Его́,/ моли́ся о всех, да бу́дут всегда́ с Ним во ве́ки.</p>
				<p><style>Богоро́дичен:</style> Ли́ствием смоко́вным препоя́сана бысть иногда́ Е́ва ра́ди грехопаде́ния,/ Ты же, ря́сны златы́ми оде́яна и преукра́шена Боже́ственными благоле́потами/ ра́ди послуша́ния во́ле Небе́снаго Отца́,/ прама́терь кля́твы и сме́рти изба́вила еси́/ и родила́ еси́ Жизнода́вца ро́ду челове́ческому.</p>
				<p>Свети́лен, глас 4:</p>
				<p>Осия́ свет Небе́сный тя, челове́ка земна́го,/ и просвети́ся се́рдце твое́,/ и все житие́ Христо́м утверди́ся,/ да после́дуеши Ему́ неукло́нно путе́м спаси́тельным не то́кмо сам,/ но приведе́ши к Нему́ и лю́ди мно́ги.</p>
				<p>Сла́ва:</p>
				<p>Мо́лимся Тебе́, Небе́сный О́тче,/ про́сим Тя, Сы́не Безнача́льне,/ взыва́ем к Тебе́, Ду́ше Пресвяты́й,/ озари́ нас све́том и́стины и любо́вию Твое́ю,/ я́коже Никола́я, Япо́нскаго апо́стола,/ да вку́пе с ним предста́нем во Ца́рствии ве́чнем.</p>
				<p><style>И ны́не:</style></p>
				<p>Наде́ждо не иму́щих наде́жды,/ Прибе́жище всех су́щих в жите́йстей бу́ри,/ Ма́ти Госпо́дня Непоро́чная,/ услы́ши всех прибега́ющих к Тебе́/ и по́мощи у <style>тебе</style>́ прося́щих,/ не има́мы бо ины́я наде́жды, ра́зве Тебе́,/ не и́мамы ины́я по́мощи.</p>
				<p>На хвали́тех стихи́ры, глас 4:</p>
				<p>Инноке́нтия иера́рха,/ благове́стника лю́дем сиби́рским и Аме́рики,/ сре́тил еси́, свя́те Нико́лае,/ и от лампа́ды се́рдца его́ прия́л еси́ еле́й апо́стольства,/ той бо укрепи́ в тебе́ ре́вность Бо́жию,/ во е́же пребы́ти в Япо́нии се́ятелем да́же до сме́рти на ни́ве Христо́ве/ лю́дем, Того́ не ве́дущим.</p>
				<p>Кладе́зь Бо́жия му́дрости был еси́,/ Нико́лае, апо́столом ра́вне,/ обогати́л еси́ себе́ в Япо́нии позна́нием но́вым/ и приобщи́л еси́ тем лю́ди страны́ тоя́ Христу́ Го́споду,/ наставля́я их, запреща́я и умоля́я/ после́довати Спа́су ми́ра,/ и сконча́л еси́ многотру́дное житие́ твое́,/ возде́лав да́же до сме́рти бразду́ твою́ ра́лом духо́вным/ и се́я се́мя Ева́нгельское.</p>
				<p>О́браз Бо́жий соверше́нный яви́л еси́ в себе́,/ Нико́лае святи́телю,/ егда́ возжеле́л еси́/ отъити́ на страну́ дале́че, в преде́лы япо́нския,/ во́лю Небе́снаго Отца́ исполня́я,/ я́ко дре́вле проро́к в се́рдцы твое́м воззва́л еси́:/ Го́споди, се аз, посли́ мене́ к лю́дем, Тебе́ не ве́дущим,/ да послужу́ спасе́нию ве́чному их.</p>
				<p>Лампа́ду и́стиннаго Богове́дения/ возже́гл еси́ в стране́ Япо́нстей,/ лю́дие бо ея́ иска́ша прему́дрости и ра́зума и и́стины,/ возсия́вшаго ми́ру Све́та ра́зума,/ И́же просвеща́ет вся́каго челове́ка/ и отверза́ет вхо́ды в жизнь ве́чную.</p>
				<p>Архиере́ю, проше́дшему Небеса́, Иису́су,/ предста́л еси́, апо́столом ра́вный, Нико́лае свя́те,/ прине́сл еси́ Ему́ твою́ любо́вь и ве́ру, глаго́ля:/ е́же до́лжен <style>бех</style>, Го́споди, сотвори́ти, соде́ях,/ я́ко служи́тель Твой./ И услы́шал еси́ Того́ сладча́йший глас:/ вни́ди с весе́лием в ра́дость Мою́,/ и прия́л еси́ вене́ц нетле́нныя сла́вы.</p>
				<p><style>Сла́ва, глас то́йже:</style></p>
				<p>Еле́й лампа́ды жития́ твоего́ угаса́ше,/ оба́че весе́лия души́ испо́лнен был еси́,/ я́ко пре́йде нощь идолослуже́ния,/ и возсия́ Христо́с, Со́лнце Пра́вды,/ во стране́ восходя́щаго со́лнца,/ лю́ди бо но́вы приве́л еси́ к Триеди́ному Бо́гу,/ и хра́мы святы́я созда́л еси́,/ обре́л еси́ жизнь ве́чную,/ утверди́ моли́твами твои́ми Япо́нскую Це́рковь.</p>
				<p>И ны́не, глас 8:</p>
				<p>Влады́чице, приими моли́твы раб Твои́х/ и изба́ви нас/ от вся́кия ну́жды и печа́ли.</p>
				<p>Славосло́вие вели́кое.</p>
				<p>На литурги́и</p>
				<p>Блаже́нны от кано́на пе́сни 3-я и 6-я. Проки́мен: Во всю зе́млю изы́де веща́ние их/ и в концы́ вселе́нныя глаго́лы их.
					<style>Стих</style>: Небеса́ пове́дают сла́ву Бо́жию, творе́ние же ру́ку Его́ возвеща́ет твердь.
					<style>Апо́стол ко Евре́ем, зача́ло 335. Ева́нгелие от Матфе́я, зача́ло 11. Прича́стен: </style>Во всю зе́млю изы́де веща́ние их и в концы́ вселе́нныя глаго́лы их.
				</p>
			</section>
			<section>
				<title>
					<p>Ина служба равноапостольнаго Николая, архиепископа Японскаго</p>
				</title>
				<p>На ма́лой вече́рне.</p>
				<p>Да пое́тся после́дование святы́х Симео́на Богоприи́мца и А́нны проро́чицы</p>
				<p>На вели́цей вече́рне</p>
				<p>На Го́споди, воззва́х:
					<style>ста́вим стихо́в 8 и пое́м стихи́ры, повторя́юще первыя, пре́жде пра́здника (зри страницу 48).</style>
				</p>
				<p>Стихи́ры святи́теля, глас 2.</p>
				<p><style>Подо́бен:</style> Ки́ими похва́льными венцы́:</p>
				<p>Како тя воспе́ти возмо́жем,/ святи́телю Нико́лае равноапо́стольне?/ Дерзну́л бо еси́ ро́дину оста́вити благочести́вую,/ роди́телей, дом и бли́жних,/ и я́коже апо́столи Христо́вы иногда́ отыдти в зе́млю неве́домую и далеча́йшую,/ идеже тя гне́вом и зло́бою срето́ша/ и уби́ти тя хотя́ху/ за не́нависть ко Христу́ и к про́поведи твое́й./ Но посла́вый Христо́с тя соблюде́,/ И́же име́яй ве́лию ми́лость.</p>
				<p>Ка́ко воспе́ти тя возмо́жем,/ святи́телю Нико́лае равноапо́стольне?/ Кири́лла бо и Мефо́дия Слове́нских быв учени́к поздне́йший,/ проше́л еси́ путь их те́сный и приско́рбный,/ преложи́в трудо́м вели́ким вся кни́ги благоче́стия правосла́внаго/ и дав япо́нцам сокро́вище безце́нное,/ я́ко да просвеща́ются ве́дением,/ да мо́лятся Бо́гу свои́м си их язы́ком и да процвета́ет среди́ них Це́рковь Христа́ Бо́га на́шего,/ И́же име́яй ве́лию ми́лость.</p>
				<p>Ка́ко воспе́ти тя возмо́жем,/ святи́телю Нико́лае равноапо́стольне?/ Увенча бо тя Госпо́дь венцы́ преподо́бия и архиере́йства и апо́стольства:/ отре́кся бо ми́ра,/ всего́ себе́ преда́л еси́ Бо́гу во служе́ние;/ священноде́йствуя же благодаре́ния же́ртву та́йную/ в пи́щу Небе́сную твои́х чад,/ пропове́дал еси́ сло́во Христо́во,/ доводя́ е до разделе́ния чле́нов же и мозго́в слу́шающих;/ со апо́столы же ны́не водворя́яся,/ мо́лишися о нас Христу́,/ И́же име́яй ве́лию ми́лость.</p>
				<p>Сла́ва, святи́теля, глас 8:</p>
				<p>Восто́к свы́ше Сый,/ Го́споди Иису́се Христе́ Бо́же наш,/ озари́ Све́том Твои́м невече́рним всю страну́ восходя́щаго со́лнца/ и проле́й на всех вразуми́тельную благода́ть Твою́,/ я́ко да умили́вшеся наро́ды вси/ вни́дут во двор о́вчий Це́ркве Правосла́вныя,/ и принесу́т Тебе́ гобзова́ние плодо́в благочести́вых,/ и тем возме́здят труды́ тя́жкия равноапо́стола земли своея,/ святи́теля Никола́я./ Того́ моли́твами спаси́ души всех почита́ющих честну́ю па́мять его́.</p>
				<p>И ны́не, пра́здника, глас 6:</p>
				<p>Да отве́рзется дверь Небе́сная <style>Днесь</style>:/ Безнача́льное бо Сло́во О́тчее,/ нача́ло приим под ле́ты,/ не отсту́пль Своего́ Божества́,/ от Де́вы я́ко Младе́нец четыредесятодне́вен/ Ма́терию во́льне прино́сится в це́рковь зако́нную!/ И Сего́ на руки прие́млет ста́рец,/ отпусти́ зовы́й раба́, Влады́ко,/ и́бо о́чи мои́ ви́деста спасе́ние Твое́!/ Прише́дый в мир спасти́ род челове́чь,/ Го́споди, сла́ва Тебе́.</p>
				<p>Вход. Све́те ти́хий.
					<style>Проки́мен дне и чте́ния святи́тельская (зри страницы 413—415).</style>
				</p>
				<p>На ли́тии стихи́ры пра́здника, я́коже и на стихо́вне, глас 7 (зри страницу 28).</p>
				<p>Сла́ва, святи́теля, глас 8:</p>
				<p>Святи́телю Нико́лае,/ пожи́в и потруди́вся неуста́нно <style>вся</style> дни живота́ твоего́/ в Япо́нии язы́честей му́дростию и пра́вдою,/ преложи́л еси́ зло́бу люде́й стропти́вых в кро́тость и любле́ние./ Те́мже егда́ сконча́л еси́ по́двиг твой приснопа́мятный/ и преше́л еси́ отсю́ду в ве́чная жили́ща,/ вси воспла́кашася твоего́ лише́ния/ и припа́дают даже до ны́не ко гро́бу твоему/ прося́ще по́мощи моли́тв твои́х,/ и́же до́бре соблю́дшаго заве́т апо́стольский/ и приобре́тшаго я́ко епи́скоп Це́ркве свиде́тельство вне́шних, не то́кмо свои́х./ Не преста́й у́бо назира́я ста́до твое́,/ во е́же креще́нным ча́дам твои́м преспева́ти благоче́стием,/ некреще́нным же умили́тися когда́/ и вни́ти в ло́но Це́ркве Правосла́вныя/ и всем спасти́ся с любо́вию пра́зднующим святу́ю па́мять твою́.</p>
				<p>И ны́не, пра́здника, глас то́йже: И́же на Херуви́мех носи́мый:
					<style>(зри страни́цу 28).</style>
				</p>
				<p>Тропа́рь святи́теля, глас 4:</p>
				<p>Я́ко апо́столом соприча́стника в труде́х и возме́здиих/ Це́рковь тя с любо́вию почита́ет,/ святи́телю о́тче Нико́лае равноапо́стольне./ Положи́в бо мно́гими по́двиги нача́ло Правосла́вия в Япо́нии язы́честей,/ умно́жил еси́ в ней ча́да спасе́ния,/ и по кончи́не прия́т тя Бог во оби́тели апо́стол Свои́х по достоя́нию./ Сего́ ра́ди мо́лим тя/ моли́ся Го́сподеви пребы́ти и в пре́дняя де́лу твоему́ незы́блему на ве́ки,/ и ввести́ся в ло́но Це́ркве Правосла́вныя всем поги́бнути иму́щим,/ умири́тися ми́рови/ и спасти́ся душа́м на́шим.</p>
				<p>Сла́ва, и ны́не, пра́здника, глас 1:</p>
				<p>Ра́дуйся, Благода́тная Богоро́дице Де́во,/ из Тебе́ бо возсия́ Со́лнце Пра́вды, Христо́с Бог наш,/ просвеща́яй су́щия во тьме!/ Весели́ся и ты, ста́рче пра́ведный,/ прие́мый во объя́тия Свободи́теля душ на́ших,/ да́рующаго нам воскресе́ние.</p>
				<p><style>На у́трени</style>.</p>
				<p>На Бог Госпо́дь:
					<style>тропа́рь пра́здника два́жды. Сла́ва, святи́теля, и ны́не, пра́здника.</style>
				</p>
				<p>По 1-ом стихосло́вии седа́лен, глас 8.</p>
				<p><style>Подо́бен:</style> Повеле́нное та́йно:</p>
				<p>Повеле́ние свы́ше прие́м в хра́ме Бо́жий,/ е́же идти́ на апо́стольство в Япо́нию,/ и крест и́ноческий и благода́ть свяще́нства,/ во всеору́жии сем оста́вил еси́ ро́дину и отше́л еси́ в да́льнюю зе́млю язы́ческую./ Но по́мощию благода́ти потруди́вся усе́рдно,/ пожа́л еси́ плоды́ ра́дости/ — многия ду́ши спаса́ющихся.</p>
				<p>Сла́ва, и ны́не, седа́лен пра́здника, глас 1:</p>
				<p>Лик а́нгельский да удиви́тся чудеси́,/ земни́и же гла́сы возопием пе́ние,/ зря́ще неизрече́нное Божие снизхожде́ние,/ <style>егоже</style> бо трепе́щут Небе́сныя си́лы,/ ны́не ста́рче объе́млют руце, Еди́наго Человеколю́бца.</p>
				<p>По 2-ом стихосло́вии седа́лен, глас 4.</p>
				<p><style>Подо́бен:</style> Вознесы́йся на Крест:</p>
				<p>Вознесе́н быв Бо́гом в сан апо́стола,/ восприя́л еси́ заве́т Христо́в в глубину́ души́,/ и а́гня посреди́ волко́в, ника́коже устраши́ся,/ но креща́я люде́й, и устроя́я це́ркви, и воздвиза́я хра́мы,/ испо́лнил еси́ за́поведь Боголе́пно,/ те́мже и соблюде́ся тебе́ вене́ц пра́вды нетле́нный.</p>
				<p>Сла́ва, и ны́не, пра́здника, глас 1.</p>
				<p><style>Подо́бен:</style> Лик а́нгельский:</p>
				<p>Сый со Отцем на Престо́ле святем,/ прише́д на зе́млю от Де́вы роди́ся,/ Младе́нец бысть ле́ты Сый неопи́сан,/ <style>егоже</style> прие́м Симео́н на руки, ра́дуяся глаго́лаше:/ ны́не отпуща́еши, Щедре, возвесели́в раба́ Твоего́.</p>
				<p>По полиеле́и седа́лен, глас 8.</p>
				<p><style>Подо́бен:</style> Прему́дрость:</p>
				<p>Прему́дрость Боже́ственную всоса́в умо́м и се́рдцем в до́ме, хра́ме и учи́лищах Росси́йских,/ был еси́ исто́чник воды́, теку́щия в живо́т ве́чный,/ и идеже <style><style>Аще</style></style> был еси́, вся напои́л еси́ жи́зни ду́ха окре́ст себе́:/ ты обрати́ япо́нцев в Правосла́вие, нача́в от перваго,/ ты положи́ основа́ние Це́ркве в Япо́нии,/ ты воспева́ем быва́еши <style>Днесь</style> по достоя́нию./ Моли́ Христа́ Бо́га преумно́жити де́ло твое́/ и согреше́ний оставле́ние дарова́ти пра́зднующим любо́вию святу́ю па́мять твою́.</p>
				<p>Сла́ва, и ны́не, пра́здника, глас 4.</p>
				<p><style>Подо́бен:</style> Удиви́ся Ио́сиф:</p>
				<p>Младе́нствуеши ме́не ра́ди, Ве́тхий де́ньми./ Чище́нием приобща́ешися, чисте́йший Бо́же,/ да плоть уве́риши мне ю́же от Де́вы./ И сим Симео́н поуча́яся,/ позна́ Тя Бо́га я́вльшагося пло́тию,/ и я́ко жизнь лобза́ше и ра́дуяся ста́рчески взыва́ше:/ отпусти́ ме́не, Тебе́ бо ви́дех, Живота́ вся́ческих.</p>
				<p>Таже степе́нна, 1-й антифо́н, глас 4:</p>
				<p>От ю́ности моея:
					<style>Проки́мен, глас 4: </style>Уста́ моя́ возглаго́лют прему́дрость и поуче́ние се́рдца моего́ ра́зум.
					<style>Стих:</style> Услы́шите сия́, вси язы́цы,/ внуши́те, вси, живу́щии по вселе́нней. Вся́кое дыха́ние:
					<style>Ева́нгелие от Иоа́нна, зача́ло 35.</style>
				</p>
				<p>По 50-м псалме́ стихи́ра самогла́сна, глас 6:</p>
				<p>Излия́ся благода́ть во устна́х твои́х,/ святи́телю о́тче Нико́лае,/ е́же пропове́дати Христа́ япо́нцам сло́вом и писа́нием./ И был еси́ па́стырь вернаго ста́да,/ с нимже ку́пно не боя́лся еси́ ма́лости своея,/ па́че же ра́довался еси́ благода́тным нача́лом,/ и кре́пкою наде́ждою возраста́ния,/ и благоволе́нием Отца́ Небе́снаго, да́рующаго Ца́рство./ Того́ моли́твами, Христе́ Бо́же,/ пода́ждь мир и благоче́стие ми́рови,/ и душа́м на́шим ве́лию и бога́тую ми́лость.</p>
				<p>Кано́н пра́здника пре́жде (зри страницу 30).</p>
				<p>Кано́н святи́теля, его́же краегране́сие: Японие, спаса́йся Правосла́вием.
					<style>Парфений, глас 1.</style>
				</p>
				<p><style>Песнь 1</style></p>
				<p><style>Ирмо́с:</style> Го́рькия рабо́ты изба́влься Изра́иль,/ непроходи́мое про́йде я́ко су́шу./ Врага́ зря потопля́ема,/ песнь я́ко благоде́телю пое́т Бо́гу, чудоде́ющему мы́шцею высо́кою,/ я́ко просла́вися.</p>
				<p>Я́коже Моисе́й не убоя́лся еси́ фараони́тских страхова́ний,/ но му́жественно про́йде провести́ род япо́нский чрез мо́ре Креще́ния/ в обетова́нную зе́млю Правосла́вия, Го́сподеви поя́:/ сла́вно бо просла́вися.</p>
				<p>Покрыва́ша  тя о́блак Бо́жия благода́ти во дни напа́стей,/ в нощи́ же твоея от люде́й оста́вленности свет Боже́ственный тя осиява́ше,/ в тве́рдом терпе́нии Го́сподеви пою́ща:/ сла́вно бо просла́вися.</p>
				<p>О́ный Моисе́й даде́ наро́ду своему́ зако́н Сина́йский,/ сей же япо́нскому наро́ду даде́ весь зако́н правосла́внаго благоче́стия,/ я́ко да поуча́ются и возраста́ют, Го́сподеви пою́ще:/ сла́вно бо просла́вися.</p>
				<p><style>Богоро́дичен:</style> Неискусобра́чная Ма́ти,/ не преста́й помога́ющи моли́твами Твоего́ равноапо́стола Никола́я,/ процвета́ти Правосла́вию в Япо́нии,/ умы́тися всему́ наро́ду ба́нею пакибытия́/ и спасти́ся всем пою́щим Го́сподеви:/ сла́вно бо просла́вися.</p>
				<p><style>Песнь 3</style></p>
				<p><style>Ирмо́с:</style> Пре́жде век от Отца́ рожде́нному нетле́нно Сы́ну/ и в после́дняя от Де́вы/ воплоще́нному безсе́менно,/ Христу́ Бо́гу возопии́м:/ вознесы́й рог наш,/ свят еси́, Го́споди.</p>
				<p>И́зо уст твои́х не изы́де велере́чие, смире́н сый,/ но, утверди́в в Го́споде се́рдце твое́,/ вели́кая соверши́л еси́, в терпе́нии взыва́я:/ свят еси́, Го́споди.</p>
				<p>Ели́ко противля́хуся сло́ву твоему́ неве́рнии,/ толи́ко па́че утвержда́л еси́ в Го́споде дух твой,/ и не убоя́вся, и вспять не возврати́вся,/ спасл еси́ спасе́ния и́щущих, взыва́я:/ свят еси́, Го́споди.</p>
				<p>Свя́тость Божию пропове́дуя и сам <style>ю</style> стяжава́я,/ умили́л еси́ наконе́ц коравосерде́чных/ и мно́жество их приве́л еси́ ко Го́споду, взыва́ющих:/ свят еси́, Го́споди.</p>
				<p><style>Богоро́дичен:</style> Преблагослове́нна еси́, Богоро́дице Де́во,/ Твои́м бо Рождество́м спаса́ются челове́цы вси от пре́лести лука́ваго, взыва́юще:/ свят еси́, Го́споди.</p>
				<p>Конда́к пра́здника, глас 1:</p>
				<p>Утро́бу Деви́чу освяти́вый Рождество́м Твои́м/ и ру́це Симео́не благослови́вый,/ я́коже подоба́ше, предвари́в,/ и ны́не спасл еси́ нас, Христе́ Бо́же./ Но умири́ во бра́нех жи́тельство,/ Еди́не Человеколю́бче.</p>
				<p><style>И́кос:</style></p>
				<p>К Богоро́дице притеце́м, хотя́щий Сы́на Ея ви́дети, к Симео́ну носи́ма,/ <style>егоже</style> с Небесе́ Безпло́тнии ви́дяще, дивля́хуся глаго́люще:/ чу́дная зрим ны́не и пресла́вная,/ непостижи́мая, несказа́нная./ И́же бо Ада́ма созда́вый но́сится я́ко Младе́нец,/ невмести́мый вмеща́ется на рука́х ста́рчих,/ И́же в не́дрех неопи́санных Сый Отца́ Своего́,/ во́лею опису́ется пло́тию, а не Божество́м,/ Еди́н Человеколю́бец.</p>
				<p>Седа́лен святи́теля, глас 8.</p>
				<p><style>Подо́бен:</style> Прему́дрость:</p>
				<p>Прему́дростию Боже́ственною просвети́в твою́ душу,/ был еси́ свети́льник на све́щнице всем светяй/ в Япо́нии язы́чеством затме́нной./ И возсия́ денни́ца в сердца́х мно́гих,/ и Со́лнце Пра́вды Христо́с облиста́,/ я́ко да ви́дят Его́ неви́девшии и уве́руют и спасу́тся./ Моли у́бо Христа́ Бо́га о ста́де твое́м/ и прегреше́ний оставле́ние дарова́ти честву́ющим с ве́рою па́мять твою́.</p>
				<p>Сла́ва, и ны́не, пра́здника, глас 4.</p>
				<p><style>Подо́бен:</style> Удиви́ся Ио́сиф:</p>
				<p>На горе́ Сина́йстей дре́вле ви́де Моисе́й за́дняя Бо́жия,/ и то́нкий Боже́ственный глас сподо́бися во мраце же и ви́хре слы́шати./ Ны́не Симео́н воплоще́ннаго Бо́га непрело́жне нас ра́ди на руки прия́т,/ и ра́достно тща́шеся идти от су́щих зде к животу́ ве́чному,/ те́мже вопия́ше:/ ны́не отпуща́еши раба́ Твоего́, Влады́ко.</p>
				<p><style>Песнь 4</style></p>
				<p><style>Ирмо́с:</style> Жезл из ко́рене Иессе́ова/ и цвет от него́, Христе́,/ от Де́вы прозя́бл еси́/ из горы́, хва́льный приосене́нныя ча́щи./ Прише́л еси́ вопло́щся/ от Неискусому́жныя, невеще́ственный и Бо́же,/ сла́ва си́ле Твое́й, Го́споди.</p>
				<p><style>Аще</style> и пе́рвее от сама́го себе́ не возжела́л еси́,/ но в хра́ме Бо́жий услы́шав глас Го́спода твоего́, я́ко зове́т тя,/ возде́в руце твои́,/ Той тя препоя́са и поведе́ в да́льнюю страну́ на по́двиг.</p>
				<p>Се́де на тя Госпо́дь, я́коже на коня́ кре́пкаго,/ впусти́ тя в Япо́нию и спасе́ние ей бысть ежде́ние Его́,/ Той бо сотвори́ де́ло Свое́ тобо́ю,/ я́коже Богодохнове́нным послу́шником.</p>
				<p>Аз – рече́т Япо́ния иногда́ — радуюся и веселю́ся о Го́споде/ я́ко спасе́ние соде́лася мои́х чад досе́ле/и в пре́дняя апо́стольскими труды́ святи́теля Никола́я.</p>
				<p><style>Богоро́дичен:</style> Изми́ нас вла́сти те́мнаго мироде́ржца, Ма́ти Бо́жия,/ просвети́ ны моли́твами Твои́ми в ра́зум благоче́стия/ и спаси́ ны в десны́х стоя́нием Сы́на Твоего́ в день Суда́.</p>
				<p><style>Песнь 5</style></p>
				<p><style>Ирмо́с:</style> Бог сын ми́ра, Оте́ц щедро́т,/ великаго сове́та Твоего́ А́нгела,/ мир подаваю́ща, посла́л еси́ нам./ Тем, Богоразу́мия к све́ту наста́вльшеся,/ от но́щи у́тренююще,/ славосло́вим Тя, Человеколю́бче.</p>
				<p>Свет повеле́ний Бо́жиих возсия́ на земли япо́нстей твои́ми апо́стольскими труды́/ и пра́вде Христо́вой научи́шася та́мо живу́щии́,/ и доброде́тель сотвори́ша по зако́ну/ и И́мя Божие просла́виша.</p>
				<p>Я́ко помяну́л еси́ Го́спода в ско́рбех твои́х,/ того́ ра́ди услы́ша тя и помо́же ти/ да преумно́жиши по́двиги твоя́ и кни́ги и чад духо́вных мно́жество.</p>
				<p>Преста́ нече́стие среди́ избра́нный па́ствы твоея,/ и апо́стольское вдохнове́ние косну́ся сердец их,/ егда́ бо диа́кон возглаша́ше моли́твы,/ весь умиле́н пад на коле́на моля́шеся в рыда́ниях пред Бо́гом,/ и с ним вся Це́рковь.</p>
				<p><style>Богоро́дичен:</style> Рука́ми носи́вшая Емману́ила, Богоро́дице Чи́стая,/ умоли́ Его́ посла́ти по́мощь Свою́ всемогу́щую ве́рным Свои́м,/ я́ко да с на́ми Бо́га иму́ще,/ поживе́м в благоче́стии и вся́кой че́стности.</p>
				<p><style>Песнь 6</style></p>
				<p><style>Ирмо́с:</style> Из утро́бы Ио́ну младе́нца изблева́ морски́й зверь,/ я́кова прият./ В Де́ву же все́льшееся Сло́во/ и плоть прие́мшее про́йде, сохра́ншее нетле́нну,/ <style>егоже</style> бо не пострада́ истле́ния,/ Ро́ждшую сохрани́ неврежде́нну.</p>
				<p>А́нгел храни́тель тя руковожда́ше на пути́ твое́м терни́стом./ Те́мже кро́тостию Христа́ твоего́ и му́дростию Ду́ха/ враги́ приобре́л еси́ в дру́ги твоя́.</p>
				<p>Воева́ше людие друг на дру́га/ — па́ства твоя́ проти́ву ро́дины твоея,/ но Князь ми́ра тя умудри́ держа́тися ме́ры разу́мныя,/ я́коже похвали́ша тя о́бе.</p>
				<p>Осла́бы не дава́л еси́ твоему́ те́лу, ни твоему́ ду́ху,/ претружда́я их до конца́,/ до́ндеже де́ло соверши́л еси́ ди́вное,/ я́коже никтоже ин пре́жде тебе́.</p>
				<p><style>Богоро́дичен:</style> Сла́ву Твою́ на земли и на Небеси́, Ма́ти Бо́жия,/ не затми́т змий вели́кий, ни ору́дия его́,/ Ты бо Бо́га родила́ еси́/ и от Него́ благода́ть прия́ла еси́ наступа́ти на всю си́лу вра́жию,/ и вся мо́жеши, ели́ка хощеши.</p>
				<p>Конда́к святи́теля, глас 2.</p>
				<p><style>Подо́бен:</style> Тве́рдыя и Боговеща́нныя:</p>
				<p>Тве́рдаго и Боговеща́ннаго пропове́дателя Ева́нгелия Твоего́, Го́споди,/ возме́здил еси́ Боголе́пно,/ труды́ бо его́ и боле́зни прия́л еси́ па́че всех жертв зако́нных и всесожже́ний./ Того́ моли́твами соблюди́ нас от неприя́зни.</p>
				<p><style>И́кос:</style></p>
				<p>Не да́де Дави́дски сна очесе́м свои́м,/ ни ве́ждома своима дрема́ния,/ до́ндеже преложи́ япо́нцем все сло́во Твое́, Го́споди,/ Ве́тхаго и Новаго Заве́та,/ и все Твое́ служе́ние, и все Богосло́вие в ме́ру дово́льную/ равноапо́стол Твой, святи́тель Никола́й./ И се ны́не благодаря́ще труды́ его́ неуста́нныя/ Япо́нская Це́рковь Правосла́вная процвета́ет в благоче́стии и мно́жится исполне́нием./ Того́ моли́твами у́бо соблюди́ нас от неприя́зни.</p>
				<p><style>Песнь 7</style></p>
				<p><style>Ирмо́с:</style> О́троцы благоче́стию совоспита́ни,/ злочести́ваго веле́ния небре́гше,/ о́гненнаго прещения не убоя́шася,/ но, посреде́ пла́мене стоя́ще, поя́ху:/ отцев Бо́же, благословен еси́.</p>
				<p>Любо́вию к Бо́гу и людем разжиза́ем,/ не убоя́лся еси́ огня́ зло́бы и не́нависти люде́й стропти́вых,/ но Бо́гом укрепля́ем ше́ствовал еси́ путь твой терни́стый, взыва́я:/ отцев Бо́же, благослове́н еси́.</p>
				<p>А́бие по прише́ствии твое́м нача́т язы́к япо́нский изуча́ти,/ я́ко да не иноязы́чник наро́ду бу́деши,/ и дар Пятидеся́тницы апо́стольския получи́в,/ скоро преуспе́л еси́, взыва́я:/ отцев Бо́же, благослове́н еси́.</p>
				<p>Всю́ду быва́я и се́мя се́ятеля верга́я,/ Госпо́дню попече́нию с ве́рою предава́л еси́,/ те́мже и преумно́жишася ни́ва трудо́в твои́х плодоноше́нием/ и вку́пе с мно́жеством па́ствы твоея взыва́л еси́:/ отцев Бо́же, благослове́н еси́.</p>
				<p><style>Богоро́дичен:</style> Има́мы Тя предста́тельство непосты́дное к Сы́ну Твоему́ и Бо́гу на́шему, Ма́ти Де́во,/ Имже враго́в сломля́ются мечи́,/ прегреше́ний проще́ние прие́млем и жизнь ве́чную насле́дствуем.</p>
				<p><style>Песнь 8</style></p>
				<p><style>Ирмо́с:</style> Чу́да преесте́ственнаго/ показа́ о́браз огнеро́сная пещь дре́вле:/ огнь бо не опали́ ю́ныя де́ти,/ Христо́во явля́я безсе́менное от Де́вы Боже́ственное рождество́./ Тем, воспева́юще, воспои́м:/ да благослови́т тварь вся Го́спода/ и превозно́сит во вся ве́ки.</p>
				<p>Еди́н противу ты́сящи,/ изше́л еси́ не ору́жием, но кро́тостию и любо́вию, благода́тию же Христа́,/ и победи́л еси́ враги́, и вве́л еси́ избра́нныя в Це́рковь Божию, всех поуча́я:/ да благослови́т тварь вся Го́спода и превозно́сит во вся ве́ки.</p>
				<p>Му́дрый зижди́тель быв,/ на тве́рдом камени ве́ры созда́л еси́ Це́рковь Япо́нскую,/ ино́го бо основа́ния никто́же мо́жет положи́ти па́че поло́женнаго Христо́м./ Те́мже на ве́ки утвержде́на тобо́ю воспева́ет:/ да благослови́т тварь вся Го́спода и превозно́сит во вся ве́ки.</p>
				<p>Путь вся́кия пло́ти наста́ день и тебе́ проидти́,/ и благослови́в люде́й твои́х, и приобщи́вся Христо́вых Та́ин,/ коне́ц земнаго труда́ прия́л еси́, всех рыда́ти по тебе́ оста́вив,/ и по сме́рти их наставля́я:/ да благослови́т тварь вся Го́спода и превозно́сит во вся ве́ки.</p>
				<p><style>Аще</style> и умерл еси́,/ но жив в Го́споде пребыва́еши чудотворя́ ко гробу твоему́ притекаю́щим и и́мя твое́ призыва́ющим,/ и по всей Япо́нии прино́сиши сла́ву Христо́ву неслы́шным гла́сом вопия́:/ да благослови́т тварь вся Го́спода и превозно́сит во вся ве́ки.</p>
				<p><style>Богоро́дичен:</style> Раба́ Бо́жия смире́нная Цари́ца Небе́сная бысть/ и всех покрыва́ет всемогу́щим предста́тельством Свои́м,/ и всем помога́ет в напа́стех су́щим,/ и всем покрыва́ет согреше́ния ма́тернею любо́вию,/ и всем хода́тайствует спасти́ся.</p>
				<p><style>Песнь 9</style></p>
				<p><style>Ирмо́с:</style> Неизглаго́ланное Де́вы та́инство:/ Не́бо возсия, и Престо́л Херуви́мский,/ и светоно́сный черто́г показа́ся/ Христа́ Бо́га Вседержи́теля,/ Сию́ благоче́стно я́ко Богоро́дицу велича́ем.</p>
				<p>Фимиа́м прино́сим тебе́ пред гро́бом твои́м честны́м,/ я́ко да с кади́лом вку́пе и моли́твы твоя́ возно́сятся вы́ну ко Го́споду/ о преспе́янии вся́ческом па́ствы твоея и вели́кия Япо́нии.</p>
				<p>Еди́наго Бо́га пропове́дав <style>вся</style> дни живота́ твоего́,/ Той тя и просла́ви по́двигом апо́стольским и да́ром прозорли́вства/ и жи́знию свято́ю и ве́чным воздая́нием.</p>
				<p>На сме́ртном одре́ тела многотру́днаго/ вся Япо́ния тя почте́ вку́пе с царе́м свои́м,/ и да́же до ны́не почита́ет святу́ю па́мять твою́/ и про́сит благода́тныя по́мощи при гро́бе твое́м.</p>
				<p>Иису́са И́мя пресла́дкое всегда́ во усте́х и се́рдце име́в при жи́зни,/ Той тебе́ посо́бствова в де́ле и по́двизе,/ и Той тя упоко́и в ве́чных селе́ниих по преставле́нии.</p>
				<p><style>Богоро́дичен:</style> И ны́не, и при́сно, и во ве́ки веко́в сла́ва Твоя́, Богома́ти,/ в ро́ды родо́в челове́ческих, на земли и на Небеси́,/ благодея́ния ра́ди спасе́ния спаса́емых.</p>
				<p>Свети́лен, глас 3.</p>
				<p><style>Подо́бен:</style> Ду́хом во святи́лищи:</p>
				<p>Ду́ха манове́нием поше́л еси́ в Япо́нию/ и пропове́дав Ева́нгелие злочести́вым,/ приобре́л еси́ Христу́ мно́жества./ Те́мже с любо́вию пра́зднуют па́мять твою́/ и призыва́ют тя я́ко предста́теля своего́ пред Го́сподем.</p>
				<p>Сла́ва, и ны́не, пра́здника.</p>
				<p>Самоподо́бен:</p>
				<p>Ду́хом во святи́лищи предста́в ста́рец,/ на ру́ки восприя́т зако́на Влады́ку, вопия́:/ ны́не соу́з мя плотски́х разреши́,/ я́коже рекл еси́ с ми́ром,/ ви́дех бо очи́ма открове́ние язы́ков и Изра́илю спасе́ние.</p>
				<p>На хвали́тех стихи́ры пре́жде пра́здника (зри страницу 55).</p>
				<p>Стихи́ры святи́теля, глас 8.</p>
				<p><style>Подо́бен:</style> О, пресла́внаго чудесе́:</p>
				<p>О, пресла́внаго чудесе́,/ от камений япо́нскаго идолослуже́ния/ воздвиза́ет Никола́й святи́тель ча́да Авраа́му,/ и Креще́нием святы́м обновля́ет,/ и Це́ркви Правосла́вней приобрета́ет!/ О каковы́й столп Правосла́вия Япо́нии дарова́ся,/ <style>егоже</style> моли́твами, Христе́, спаси́ ду́ши на́ша,/ я́ко еди́н благ и Человеколю́бец.</p>
				<p>О, пресла́внаго чудесе́,/ Пятидеся́тницы дар получи́в Никола́й святи́тель,/ не утоми́ся, ниже́ преста до конца́ дней свои́х/ прелага́ти все кни́ги благоче́стия на язы́к япо́нский!/ О каковы́й столп Правосла́вия Япо́нии дарова́ся,/ его́же моли́твами, Христе́, спаси́ ду́ши на́ша,/ я́ко еди́н благ и Человеколю́бец.</p>
				<p>О, пресла́внаго чудесе́,/ пра́ведник, <style>Аще</style> пости́гнет сконча́тися — в поко́и бу́дет,/ но живы́м сиро́тствующим скорбь и рыда́ние!/ Никола́ю святи́телю преста́вльшуся,/ вся Япо́ния ско́рбию поскорбе́ о лише́нии./ О каковы́й столп Правосла́вия Япо́нии дарова́ся,/ <style>егоже</style> моли́твами, Христе́, спаси́ души на́ша,/ я́ко еди́н благ и Человеколю́бец.</p>
				<p>Сла́ва, святи́теля, глас 8:</p>
				<p>Дом Воо́зов бога́тый/ кормля́ще нищету́ Ру́фину,/ и Византи́я благочести́вая откорми́ Правосла́вием язы́чествовавшую Болга́рию./ Ны́не же Росси́я Правосла́вная,/ гобзу́ющи зело́ благоче́стием,/ посла в Япо́нию, ниществу́ющую ду́хом язы́чества,/ единаго то́кмо апо́стола своего́ Никола́я,/ и́же ди́вная сотвори́ поспешеству́ющей ему́ благода́ти:/ пропове́да бо япо́нцам Христа́, крести́ спаса́ющихся,/ положи́ основа́ние кре́пкое Це́ркве, и бысть им во отца́,/ и ти́и примкну́ша к нему́ я́коже де́ти./ И се Це́рковь Япо́нская процвета́ет ны́не и в пре́дняя!/ Того́ моли́твами Христе́ Бо́же, благослови́ ю благослове́нием благостынным,/ я́ко да пребу́дет преспева́ющи во век века.</p>
				<p>И ны́не, пра́здника, глас 6:</p>
				<p>На рука́х ста́рческих в дне́шний день,/ я́ко на колесни́це херуви́мстей,/ восклони́тися благоволи́вый, Христе́ Бо́же,/ и нас пою́щих Тя страсте́й мучи́тельства призыва́емый изба́ви и спаси́,/ я́ко Человеколю́бец.</p>
				<p>Славосло́вие вели́кое и отпу́ст. И быва́ет пома́зание бра́тии еле́ем от лампа́ды святи́теля.</p>
				<p>На литурги́и</p>
				<p>Блаже́нны от кано́на пра́здника песнь 3-я и святи́теля песнь 6-я. Проки́мен, глас 1-й: Уста́ моя́ возглаго́лют прему́дрость и поуче́ние се́рдца мое́го ра́зум.
					<style>Стих</style>: Услы́шите сия́, вси <style>язы ́цы</style>,/ внуши́те, вси, живущии по вселе́нней.
					<style> Апо́стол ко Евре́ем, зача́ло 318. Аллилу́ия, глас 2. </style>Уста́ пра́веднаго поуча́тся прему́дрости и язы́к его́ возглаго́лет суд.
					<style>Ева́нгелие от Иоа́нна, зача́ло 36. Прича́стен: </style>В па́мять ве́чную бу́дет пра́ведник:
				</p>
				<p><style>Аще</style> ли настоятель восхощет праздновати и день рождения святителя Николая (1-е августа), да поет службу его си́це:</p>
				<p>Службы святых 7-ми Маккавеев — на малой вечерни или повечерии. На вели́цей же вечерни, на Господи, воззвах: —
					<style> 3 стихиры Честнаго Креста и 3 святителя. Слава, святителя, </style>Восток свыше:
					<style>И ныне, Креста, </style><style>егоже</style> древле:
					<style> На литии поет <style>юже</style> хощет славу святителя. На стиховне же да поет стихиры </style>на Го́споди, воззва́х:
					<style>и́ли на </style>Всякое дыхание: со стихи сими: Священницы Твои́ облеку́тся в пра́вду и преподо́бнии Твои́ возра́дуются; Моисе́й и Ааро́н воиере́ех Его́ и Самуи́л в призыва́ющих и́мя Его́.
					<style>Слава, святителя</style>, Святи́телю Никола́е:
					<style>И ныне, Креста Честнаго: </style>Глас пророка:
					<style>На благословении хлебов тропарь святителя дважды и Креста́ единожды.</style>
				</p>
				<p>На утрени, на Бог Господь:
					<style> тропарь Креста дважды. Слава, святителя. И ныне паки Креста. На седальнах первый седален святителя: </style>Повеление свыше прием:
				</p>
				<p><style>Сла́ва, и ны́не, Богоро́дичен:</style></p>
				<p>Повеле́нное та́йно прие́м в ра́зуме,/ в кро́ве Ио́сифове тща́нием предста Безпло́тный глаго́ля Неиекусобра́чней:/ Приклони́вый схожде́нием небеса́ вмеща́ется неизме́нно весь в Тя,/ <style>егоже</style> и ви́дя в ложесна́х Твои́х, прие́мша ра́бий зрак, ужасаюся зва́ти Тебе́:/ ра́дуйся, Неве́сто Неневе́стная.</p>
				<p>Вторый седа́лен святи́теля: Вознесе́н быв:</p>
				<p>Сла́ва, и ны́не:</p>
				<p>Вознесы́йся на Крест во́лею,/ тезоимени́тому Твоему́ но́вому жи́тельству/ щедро́ты Твоя́ да́руй, Христе́ Бо́же./ Возвесе́ли си́лою Твое́ю правосла́вных христи́ан,/ побе́ды дая им на супоста́ты,/ пособи́я иму́щим Твое́ ору́жие, ми́ра/ непобеди́мую побе́ду.</p>
				<p>Тре́тий седа́лен святи́теля:</p>
				<p>Прему́дрость Боже́ственную:</p>
				<p><style>Сла́ва, и ны́не, Богоро́дичен:</style></p>
				<p>Прему́дрость и Сло́во во чре́ве Твое́м заче́нши нево́льно, Ма́ти Божия,/ ми́ру родила еси́ мир содержа́щаго,/ и во объя́тиях име́ла еси́ вся содержа́щаго, Пищеда́теля всех и Творца́ тва́ри./ Те́мже молю Тя, Всесвята́я Де́во,/ и ве́рою сла́влю Тя изба́витися мне прегреше́ний,/ и в день Суда́, егда́ предстати и́мам пред лице́м Созда́теля моего́, Влады́чице Де́во Чи́стая,/ Твою́ по́мощь тогда́ пода́ждь ми,/ вся бо мо́жеши ели́ка хо́щеши, Всепе́тая.</p>
				<p>И про́чая, я́коже подоба́ет по уста́ву, ста́вя кано́н Креста́ вме́сто кано́на Сре́тения. Свети́лен святи́теля, Сла́ва, и ны́не, Креста́. На Вся́кое дыха́ние:
					<style>стихи́ры три Честнаго Креста́ и 3 святи́теля. Сла́ва, святи́теля: </style>Дом Воо́зов:
					<style> И ны́не, Честнаго Креста́: </style>Пособивый, Го́споди:
				</p>
			</section>
			<section>
				<title>
					<p>Святой равноапостольный Николай, архиепископ Японский</p>
				</title>
				<p>В
					<strong/>миру Иван Дмитриевич Касаткин, родился 1 августа 1836 года в Березовском погосте Вельского уезда Смоленской губернии, где отец его, Димитрий Иванович, служил диаконом. Когда младенцу было пять лет, у него умерла мать, Ксения Алексеевна, Многодетная семья диакона была очень бедной. И все же Ваня был отдан учиться в Вельское духовное училище, а затем — в Смоленскую Духовную Семинарию. В 1857 году Иван Дмитриевич Касаткин в числе лучших воспитанников был направлен в Санкт-Петербургскую Духовную Академию, где во время обучения проявил недюжинные способности. Когда Иоанн оканчивал Академию, в нем обнаружилось призвание Божие — проповедовать православную веру в Японии, откуда русский консул прислал просьбу в Святейший Синод (переданную в Академию), чтобы прислали такого пастыря, «который мог быть полезным не только своей духовной деятельностью, но и учеными трудами, и своей частной жизнью в состоянии был бы дать хорошее понятие о нашем духовенстве не только японцам, но и иностранцам». Тогда он написал прошение на имя ректора, епископа Нектария, о постриге в монашество и назначении его в русское консульство в Японию. 24 июня 1860 года в академическом храме Двенадцати Апостолов епископ Нектарий совершил постриг Иоанна Касаткина с наречением ему имени Николай.
				</p>
				<p>В день первоверховных апостолов инок Николай был посвящен во иеродиакона, а 30 июня — в престольный праздник академического храма — в сан иеромонаха.</p>
				<p>Знаменательным было напутствие епископа в новую жизнь молодого инока: «Не в монастыре ты должен совершить течение подвижнической жизни. Тебе должно оставить самую Родину, идти на служение Господу в страну далекую и неверную. С крестом подвижника ты должен взять посох странника, вместе с подвигом монашества тебе предлежат труды апостольские!»</p>
				<p>В июле 1860 года иеромонах Николай выехал на место своего служения в г. Хакодате, взяв с собой Смоленскую икону Божией Матери.</p>
				<p>На пути в Японию он встретил знаменитого Святителя Церкви Русской — Апостола Америки и Сибири, архиепископа Камчатского, Курильского и Алеутского (впоследствии митрополита Московского) — Иннокентия Вениаминова. В г. Николаевске-на-Амуре он восприял от старческого опыта благодатного миссионера все необходимое, чтобы продолжить его апостольские подвиги «даже до края земли».</p>
				<p>Сначала проповедь Евангелия в Японии казалась совершенно немыслимой. По словам самого отца Николая, «тогдашние японцы смотрели на иностранцев, как на зверей, а на христианство, как на злодейскую церковь, к которой могут принадлежать только отъявленные злодеи и чародеи». Восемь лет ушло на то, чтобы изучить страну: народ, язык, нравы и обычаи тех, среди кого предстояло проповедовать. Иеромонах Николай, посещая народные собрания, слушал приезжих рассказчиков и буддийских проповедников. К 1868 году отец Николай уже бегло говорил по-японски. Историю Японии он знал лучше многих японцев. В то же время отец Николай изучил и английский язык, который становился международным. К тому времени паства отца Николая насчитывала около двадцати мужчин и женщин. В конце 1869 года иеромонах Николай приехал в Петербург и сделал в Синоде доклад о результатах своей работы.</p>
				<p>Было принято решение: «Образовать для проповеди между японскими язычниками Слова Божия особую Российскую Духовную Миссию». Отец Николай был возведен в сан архимандрита и назначен начальником этой Миссии. По возвращении в Японию будущий Святитель передал Хакодатскую паству своему новому сподвижнику иеромонаху Анатолию, а сам перенес миссионерский центр в Токио. В 1871 году в стране началось гонение на христиан, и многие из них были подвергнуты преследованиям (в том числе знаменитый впоследствии миссионер-священник Павел Савабе, первый православный японец). Только к 1873 году гонения несколько уменьшились, и появилась возможность свободной проповеди христианства. В том же году архимандрит Николай приступил к строительству в Токио церкви и школы на пятьдесят человек, а затем — духовного училища, которое в 1878 году было преобразовано в Семинарию.</p>
				<p>В 1874 году в Токио прибыл Преосвященнейший Павел, епископ Камчатский, чтобы рукоположить в священный сан рекомендуемых архимандритом Николаем кандидатов из местного населения. К тому времени при Миссии в Токио действовали четыре училища: катихизаторское, семинарское, женское и причетническое, а в Хакодате два училища — для мальчиков и девочек. Во второй половине 1877 года Миссией стал регулярно издаваться журнал «Церковный Вестник». К 1878 году в Японии насчитывалось 4115 христиан. Богослужение в общинах и преподавание проводилось на родном языке. Стали издаваться духовнонравственные книги.</p>
				<p>В 1880 году Святейший Синод принял решение о расширении штата Миссии, а ее начальнику — архимандриту Николаю — быть епископом.</p>
				<p>30 марта 1880 года в Троицком соборе Александро-Невской Лавры состоялась хиротония архимандрита Николая во епископа Токийского. Позже Святитель писал: «Во время совершения таинства хиротонии чувства, кажется, без воли человека, одолевают его, глаза делаются влажными, душа смущается. Все существо под влиянием десниц иерархов чувствует претворение. Встаешь совершенно иным, чем опускаешься на колени перед Престолом».</p>
				<p>С тех пор святитель Николай с еще большим усердием стал продолжать свои апостольские труды. Он завершил строительство собора Воскресения Христова в Токио, а также принялся за новый перевод Богослужебных книг, составил на японском языке Православный Богословский словарь. Большое внимание он оказывал многочисленным православным общинам.</p>
				<p>Но в период русско-японской войны 1905 года на долю святителя Николая и его паствы выпали тяжелые испытания. И на удивление самим японцам, он с честью перенес их. Он нашел возможным помочь русским военнопленным в их тяжелых условиях. За эти подвижнические труды его возвели в сан архиепископа.</p>
				<p>В 1911 году, когда исполнилось полвека миссионерской работы святителя Николая, было уже 266 общин Японской Православной Церкви, в состав которых входило 33 017 православных мирян, 1 архиепископ, 1 епископ, 35 иереев, 6 диаконов, 14 учителей пения, 116 проповедников-катихизаторов.</p>
				<p>Сам Святитель всей своей жизнью являл пример истинного духовного руководителя, всецело преданного своему служению. Это был человек неистощимой энергии, единой целенаправленности и пламенного трудолюбия. Он говорил: «На покой миссионеру, когда у него есть хоть капля силы служить своему делу, — это для меня представляется несообразным, так что я и в мечтах никогда не пытался примеривать покойный халат. Хочется умереть на той борозде, где Промысл Божий судил и пахать, и сеять». В этих словах — вся его человеческая натура. В личной жизни Святитель был подвижнически прост. Он не налагал на себя особых подвигов, но отдавал Господу всю свою душу. На его пути были преграды и самовластия, и самооценки, и усталость, и старческая немощь. Но святитель своей жизнью явил всему миру глубокий опыт преодоления их, воплощая в жизни заповеди Иисуса Христа.</p>
				<p>3 февраля 1912 года, на 76 году жизни, просветитель Японии архиепископ Николай мирно отошел ко Господу. Русская Православная Церковь во главе с Патриархом Московским и всея Руси Алексием 10 апреля 1970 года приняла решение о прославлении святителя Николая в лике святых, с именованием — равноапостольный. В Японии святитель Николай до сего времени почитается как великий праведник и особый молитвенный предстатель пред Господом.</p>
				<p>Первая служба святителю Николаю составлена митрополитом Ленинградским и Новгородским Никодимом (†5 сентября 1978); вторая — епископом Левкийским Парфением (София, 1972).</p>
			</section>
			<section>
				<title>
					<p>Свята́го благове́рнаго кня́зя Рома́на Углечскаго чудотво́рца</p>
				</title>
				<p><style>На ма́лой вече́рни</style></p>
				<p>На Го́споди, воззва́х:
					<style>стихи́ры, глас 1:</style>
				</p>
				<p><style>Подо́бен:</style> Небе́сных чино́в:</p>
				<p>Це́рковь <style>Днесь</style> торжеству́ет та́инственно/ в сла́вной па́мяти твое́й, благове́рный кня́же Рома́не,/ и земноро́дных собо́ри пе́сненно ликовству́ют,/ от земли́ к Небеси́ преселе́ние твое́ сла́вяще,/ уго́дниче Бо́жий,/ моли́твенниче о душа́х на́ших.</p>
				<p>Неукло́нно, пра́ведне,/ путь жи́зненный ше́ствовал еси́ преподо́бием и пра́вдою,/ жела́я спаса́емых ча́сти получи́ти/ и е́же со А́нгелы пребыва́ния/ и безсме́ртнаго блаже́нства.</p>
				<p>Сни́дитеся, о празднолю́бцы,/ <style>Днесь</style> в па́мять благове́рнаго кня́зя Рома́на,/ и сию́ вси пе́сненно торжеству́йте:/ той, бо благоче́стия бе подража́тель/ и гра́да У́глеча удобре́ние.</p>
				<p><style>Сла́ва, глас 6.</style> Самогласен:</p>
				<p>Ми́ра сего́ княже́ние,/ я́ко не су́щее и привре́менное, бы́ти помышля́я,/ век же о́ный непреходя́щий/ и присносу́щный проразумева́я,/ вся́кий доброде́телей вид испра́вил еси́/ и к Бо́гу ве́ру несумне́нну име́л еси́,/ к поддержа́вным же твои́м ми́лование и любо́вь стяжа́л еси́,/ к ни́щим подая́ние показу́я нелицеме́рное,/ и сих ра́ди доброде́тельных исправле́ний/ в лице́ угождших Ему́ вчини́ тя Христо́с Бог наш,/ име́яй ве́лию ми́лость.</p>
				<p>И ны́не, пра́здника.</p>
				<p>А́ще ли когда́ пое́ши возсле́дование благове́рнаго кня́зя Рома́на, кро́ме попра́зднства, <style>И ны́не:</style> Богоро́дице, Ты еси́ лоза́ и́стинная:</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Дом и жили́ще Свята́го Ду́ха/ себе́ соде́лал еси́, Рома́не,/ пра́востию ве́ры и благи́ми твои́ми де́лы.</p>
				<p><style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
				<p>Я́коже друго́му Авраа́му,/ ми́ра сего́ бога́тство не сотвори́ тебе́ препя́тия, о́тче/ к пресла́вному Небоше́ственному пути́.</p>
				<p><style>Стих:</style> Честна́ пред Го́сподем/ смерть преподо́бных Его́.</p>
				<p>На земли́ княже́ние име́л еси́,/ бде́нными же моли́твами/ Небе́сное Ца́рствие получи́л еси́,/ в не́мже ны́не живе́ши,/ помина́й нас, ве́рно чту́щих тя.</p>
				<p>Сла́ва, глас и подо́бен то́йже:</p>
				<p>Те́лом твои́м, свя́те, град Углеч освяти́л еси́,/ душе́ю же твое́ю свяще́нною/ чту́щих па́мять твою́ свы́ше озаря́еши.</p>
				<p>И ны́не, глас то́йже:</p>
				<p>Свеще́ неугаси́мая,/ Свет Невече́рний в рождестве́ Твое́м поне́сшая,/ просвети́, Влады́чице, сердца́ любо́вию пою́щих Тя.</p>
				<p>Тропа́рь пи́сан на вели́цей вече́рни</p>
				<p>Сла́ва, и ны́не, пра́здника.</p>
				<p><style>Аще</style> ли вне попра́зднства, <style>Сла́ва, и ны́не, Богоро́дичен:</style> Еже́ от ве́ка утае́нное:</p>
				<p><style>На вели́цей вече́рни</style></p>
				<p>На Го́споди, воззва́х:
					<style>стихи́ры пра́здника и свята́го, глас 4.</style>
				</p>
				<p><style>Подо́бен:</style> Зва́нный свы́ше:</p>
				<p>Всяк град и страна́, гра́ду У́глечу сра́дуйтеся/ и псало́мски восплещи́те рука́ми вку́пе,/ духо́вное торжество́ пра́зднующе <style>Днесь</style>/ благове́рнаго кня́зя Рома́на,/ благоче́стия столпа́ и нече́стия обузда́теля./ В его́же па́мять соше́дшеся,/ любе́зно воззове́м к нему́:/ моли́, свя́те, Его́же возлюби́л еси́, Христа́ Бо́га на́шего/ спасти́ и просвети́ти ду́ши на́ша.</p>
				<p>Светообра́зна и Боголюбе́зна,/ ра́достна же и свя́та,/ сла́вная твоя́ па́мять наста́ <style>Днесь</style>,/ лучи́ испуща́ет нетле́ния/ и разгоня́ет мглу бед и искуше́ний/ от и́же ве́рою взыва́ющих:/ моли́, свя́те Рома́не, Христа́ Бо́га на́шего/ спасти́ и просвети́ти ду́ши на́ша.</p>
				<p>И́же на земли́ А́нгела и на Небесе́х челове́ка Бо́жия,/ празднолю́бцем благо́е украше́ние,/ Рома́на прему́драго пе́сненно вси восхва́лим,/ та́ко бо обы́че пра́веднича па́мять быва́ти,/ е́же с похвало́ю и пра́зднственною по́честию,/ и обы́чно зва́ти к нему́:/ моли́ Христа́ Бо́га на́шего/ спасти́ и просвети́ти ду́ши на́ша.</p>
				<p>И́ны стихи́ры, глас то́йже.</p>
				<p><style>Подо́бен:</style> Я́ко до́бля:</p>
				<p>Пра́веден и непоро́чен,/ благ и и́стинен,/ отгреба́яся от вся́кия злы́я ве́щи,/ свя́те Рома́не, ты был еси́,/ и таково́е на земли́ твое́ житие́ Небе́снаго граждани́на соде́ла тя/ и изба́вителя от тли и бед/ ве́рою творя́щим всечестну́ю па́мять твою́.</p>
				<p>Звезду́ незаходи́мую,/ Российскаго свети́льника,/ и́же пре́жде во благоче́стии кня́зем просия́вшим единоревни́теля,/ А́нгелом совсе́льника/ и преподо́бным сожи́теля,/ свя́те Рома́не, восхваля́ем тя,/ и свято́е твое́ успе́ние пра́зднуем, глаго́люще:/ моли́ изба́вити от тли и бед/ ве́рою творя́щих всечестну́ю па́мять твою́.</p>
				<p>Да воспое́тся пе́сненно/ и похвала́ми от земноро́дных да почти́тся/ благове́рный князь Рома́н Богому́дрый./ <style>Днесь</style> в па́мять его́ собра́вшеся, празднолю́бных сосло́вия,/ ра́достно <style>ю</style> торжеству́ем пе́сненными хвала́ми/ и друг ко дру́гу любо́вию.</p>
				<p><style>Сла́ва, глас 6.</style></p>
				<p>Самогла́сен:</p>
				<p>Прииди́те, лю́дие,/ треблаже́нному кня́зю Ро́ману пе́сненное принесе́м почита́ние,/ <style>Днесь</style> в па́мять его́ соше́дшеся,/ похва́льными пе́сньми воспои́м, глаго́люще:/ ра́дуйся, Росси́йский свети́льниче пресве́тлый,/ ра́дуйся, ве́рою прося́щим пода́телю Боже́ственныя благода́ти,/ ра́дуйся, путеше́ствующим безбе́дный пу́тниче/ и и́же в мо́ри жития́ сего́ вла́ющимся необурева́емое приста́нище,/ о всеблаже́нне Рома́не,/ моли́ся вы́ну ко ца́рствующему все́ми, Христу́ Бо́гу на́шему/ сохрани́ти спасти́ ны от вся́каго прило́га проти́внаго,/ ве́рныя лю́ди Его́,/ сла́вную па́мять твою́ торжеству́ющая любо́вию.</p>
				<p>И ны́не, пра́здника.</p>
				<p><style>Аще</style> ли кро́ме пра́здника пое́ши, И ны́не, <style>Богоро́дичен:</style> Кто Тебе́ не ублажи́т:</p>
				<p>Вход. Чте́ния 3 преподо́бническая: (зри страницы 339—340).</p>
				<p>На литии стихи́ры пра́здника и свята́го, самогла́сен, глас 1:</p>
				<p>Ели́цы лю́бящий духо́вная,/ прииди́те, ны́не ликовствова́ние соста́вите,/ и ели́цы грехми́ обремене́ннии, облегче́ние приими́те./ Ели́цы же преутружде́ннии разли́чными неду́ги,/ гото́вое исцеле́ние име́йте,/ вся́кая бо проше́ния, от душе́вных сокро́вищ ве́рою произноси́ма,/ дарова́нием обо́гаща́ются,/ моли́твами благове́рнаго кня́зя Ро́мана,/ его́же ны́не па́мять ве́рно пра́зднуем.</p>
				<p>Глас 2:</p>
				<p>Кто дово́лен воспе́ти твоя́ до́блести,/ свя́те Рома́не,/ е́же проше́л еси́, на высоте́ княже́ния седя́/ Богоспаса́емаго гра́да У́глеча?/ На сие́ бо тя избра́ Бог,/ я́ко вся прови́дяй,/ да пока́жеши лю́дем о́браз де́телей твои́х/ и просла́виши град твой святы́м житие́м твои́м,/ наипа́че же по сме́рти чудесы́ твои́ми,/ но и ны́не не забыва́й град твой, о́тче,/ и лю́ди, живу́щия в нем,/ я́же к Бо́гу в моли́твах твои́х.</p>
				<p>Глас 6:</p>
				<p>Блаже́ни роди́телие,/ роди́вший тя, Рома́не,/ блаже́но и ме́сто, воспита́вшее тя,/ блаже́н и преблаже́н град,/ в не́мже ты Богоуго́дне пожи́л еси́/ и в не́мже по успе́нии твое́м честны́м твои́м положи́лся еси́ те́лом./ Но мо́лим тя, свя́те Ро́мане,/ мы, лю́дие твои́:/ не преста́й о нас мольбы́ приноси́ти ко Го́споду,/ е́же изба́витися от бед душа́м на́шим.</p>
				<p><style>Сла́ва, глас 5:</style></p>
				<p>Ра́дуйся и весели́ся о Го́споде,/ Богоспаса́емый гра́де У́глече,/ красу́йся и лику́й, Бо́жия це́рковь,/ име́я в себе́ гроб пречу́днаго отца́ на́шего,/ благочести́ваго кня́зя Рома́на./ Весели́теся о па́мяти его́,/ Богоизбра́ннии Росси́йстии христолюби́вии наро́ди,/ и, соше́дшеся, пе́ньми и пе́сньми взыва́юще, глаго́лем:/ ра́дуйся, уго́дниче Госпо́день и засту́пниче наш те́плый;/ ра́дуйся, в ско́рбех неисце́льных су́щим врачу́ благоиску́снейший;/ ра́дуйся, печа́льми подавля́емым Боже́ственная ра́досте./ И ны́не, венцено́сче преблаже́нне Рома́не,/ не преста́й моли́ти о нас ко Го́споду,/ почита́ющих свято́е твое́ успе́ние,/ и спаси́ град твой от вся́каго зла/ я́же к Бо́гу твои́ми моли́твами.</p>
				<p>И ны́не, пра́здника.</p>
				<p>А́ще ли кро́ме пра́здника, пое́ши:</p>
				<p>И ны́не, <style>Богоро́дичен:</style></p>
				<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый и сте́ну необори́мую,/ тве́рдую Предста́тельницу/ и прибе́жище душ на́ших.</p>
				<p>На стихо́вне пра́здника, а́ще внутрь попра́зднства, пое́ши, а́ще ли ни, то на стихо́вне стихи́ры, глас 4.</p>
				<p><style>Подо́бен:</style> Дал еси́ зна́мение:</p>
				<p>Дал еси́ утвержде́ние гра́ду Твоему́, Го́споди,/ мо́щи Твоего́ раба́, чудотво́рца Рома́на,/ и́хже ра́ди спаса́еши его́ от вра́жиих наве́тов,/ тем безчи́сленное Твое́ милосе́рдие сла́вим,/ Иису́се, Всеси́льне, Спа́се душ на́ших.</p>
				<p><style>Стих:</style> Честна́ пред Го́сподем/ смерть преподо́бных Его́.</p>
				<p>Дал еси́ хвале́ние Це́ркви Твое́й, Го́споди,/ мо́щи Твоего́ уго́дника, благове́рнаго кня́зя Рома́на,/ его́же моле́нием сохрани́ ю неодоле́ему а́довыми враты́,/ да Тя вси мы велича́ем,/ Иису́се Человеколю́бче, Спа́се душ на́ших.</p>
				<p><style>Стих:</style> В па́мять ве́чную буде́т пра́ведник/ от слу́ха зла не убои́тся.</p>
				<p>Дал еси́ весе́лие лю́дем Твои́м, Го́споди,/ па́мять чу́днаго Рома́на,/ к нему́же ве́рою притека́ющий свобожда́ются от неду́гов неисце́льных,/ душе́вных же и теле́сных,/ Тем Твое́ человеколю́бие сла́вим,/ Иису́се Многоблагоутро́бне, наде́ждо душ на́ших.</p>
				<p><style>Сла́ва, глас 4:</style></p>
				<p>Кто дово́лен воспе́ти твое́ житие́,/ свя́те Ро́мане?/ Челове́к бо на земли́ естество́м быв,/ па́че челове́ка доброде́тели испра́вил еси́:/ извне́ вещми́ бога́т,/ но внутрь нищ ду́хом показа́лся еси́,/ вне́шнее бога́тство до́бре расточи́в на созида́ние домо́в Бо́жиих/ и в ми́лование ни́щих./ Тем, я́ко му́дрый заимода́вец, за о́ная вре́менная и преходя́щая/ ны́не восприе́млеши нетле́нная и присносу́щная блага́я,/ я́же угото́ва Бог лю́бящим Его́./ И́хже и нам получи́ти моли́,/ пе́сненно торжеству́ющим в сла́вней и всечестне́й твое́й па́мяти.</p>
				<p>И ны́не, пра́здника.</p>
				<p><style>Аще</style> ли кро́ме пра́здника, <style>И ны́не, Богоро́дичен.</style></p>
				<p>Тропа́рь, глас 4:</p>
				<p>От младе́нства яви́лся еси́,/ правове́рный кня́же Рома́не,/ и́збран от Бо́га/ благоче́стия столп необори́м,/ ве́ру непоро́чну соблю́л еси́,/ моли́твами и ми́лостынею и посто́м Бо́гу угоди́л еси́;/ те́мже и по сме́рти яви́ся све́тлость жития́ твоего́,/ исцеля́еши бо неду́ги немощству́ющих,/ ве́рою притека́ющих ко свято́му твоему́ гро́бу./ Сего́ ра́ди вопие́м ти:/ ра́дуйся, уго́дниче Бо́жий Рома́не,/ гра́да У́глеча похвало́ и утвержде́ние.</p>
				<p><style>На у́трени</style></p>
				<p>По 1-м стихосло́вии седа́лен, глас 1.</p>
				<p><style>Подо́бен:</style> Гроб Твой, Спа́се:</p>
				<p>Изря́днаго воево́ду и правове́рнаго кня́зя,/ У́глечскаго свети́льника, Рома́на приснопа́мятнаго вси восхва́лим,/ да моли́твами его́ в ми́ре житие́ препрово́дим/ и полу́чим прегреше́ний оставле́ние,/ ве́рно творя́щии святую́ па́мять его́.</p>
				<p>Сла́ва, и ны́не, пра́здника.</p>
				<p>А́ще ли кро́ме пра́здника, И ны́не, Богоро́дичен, глас 1:</p>
				<p>Всех Творца́, и Бо́га, и Соде́теля,/ Всенепоро́чная Чи́стая, Ду́хом Боже́ственным в ложесна́х заче́нши, без истле́ния родила́ еси́./ Его́же сла́вяще, Тя воспева́ем, Де́во,/ я́ко пала́ту Царя́ всех и ми́ру заступле́ние.</p>
				<p>По 2-м стихосло́вии седа́лен, глас 8:</p>
				<p><style>Подо́бен:</style> Повеле́нное:</p>
				<p>Я́ко звезда́ многосве́тлая,/ светоно́сною па́мятию твое́ю <style>Днесь</style> во страна́х Росси́йских возсия́л еси́,/ благове́рный кня́же Рома́не,/ озаря́еши е́ю смы́слы ве́рных/ и отгоня́еши нощь уны́ния,/ дае́ши исцеле́ния ве́рно чту́щим жизнь твою́ сла́вную/ и любоче́стно торжеству́ющим всепра́зднственную па́мять твою́.</p>
				<p>Сла́ва, и ны́не, пра́здника.</p>
				<p>А́ще ли кро́ме пра́здника, И ны́не, Богоро́дичен, глас 8:</p>
				<p>Я́же непреме́ннаго Бо́га поро́ждшая,/ пременя́емое при́сно се́рдце мое́ грехо́м и ле́ностию, прило́гми льсти́ваго/ утверди́, Блага́я, моли́твами ма́терними Твои́ми,/ я́ко да и аз благода́рно сла́влю Тя, Богороди́тельнице Мари́е,/ поми́луй ста́до Твое́, е́же стяжа́ла еси́, Всенепоро́чная.</p>
				<p>По полиеле́и велича́ние: Ублажа́ем тя,/ благоверный кня́же Рома́не,/ и чтим святу́ю па́мять твою́,/ ты бо мо́лиши о нас/ Христа́ Бо́га на́шего.</p>
				<p>Псало́м избра́нный: Блаже́н муж, боя́йся Го́спода:</p>
				<p>Посе́м седа́лен, глас 8.</p>
				<p><style>Подо́бен:</style> Прему́дрости Сло́во:</p>
				<p>Со́лнце Пра́вды, Христо́с, дарова́ тя лучу́ гра́ду Своему́ У́глечу,/ благове́рный кня́же Рома́не,/ в не́мже ты святоле́пно пожи́л еси́ в преподо́бии и пра́вде,/ от него́же и в Небе́сныя оби́тели душе́ю твое́ю отше́л еси́,/ и со все́ми святы́ми в весе́лии предстои́ши Пресвяте́й Тро́ице,/ и со дерзнове́нием мо́лишися Ей/ согреше́ний оставле́ние дарова́ти и жития́ исправле́ние/ ве́рою творя́щим всечестну́ю па́мять твою́.</p>
				<p>Сла́ва, и ны́не, пра́здника.</p>
				<p>По полиеле́и Богоро́дичен, глас 8:</p>
				<p>О Тебе́ ра́дуется, Благода́тная, вся́кая тварь,/ А́нгельский собо́р и челове́ческий род,/ освяще́нный хра́ме и раю́ слове́сный,/ де́вственная похвало́,/ из Нея́же Бог воплоти́ся и Младе́нец бысть, пре́жде век Сый Бог наш./ Ложесна́ бо Твоя́ престо́л сотвори́/ и чре́во Твое́ простра́ннее Небе́с соде́ла./ О Тебе́ ра́дуется, Благода́тная, вся́кая тварь, сла́ва Тебе́.</p>
				<p>Та́же степе́нна 1-й антифо́н 4-го гла́са.</p>
				<p>Проки́мен, глас 4: Честна́ пред Господем/ смерть преподо́бных Его́.
					<style>Стих:</style> Что возда́м Го́сподеви о всех, я́же воздаде́ ми? Вся́кое дыха́ние:
					<style> Ева́нгелие от Матфе́я, зача́ло 43.</style>
				</p>
				<p>По 50-м псалме́ стихи́ра, глас 6:</p>
				<p>Егда́ приспе́ вре́мя е́же к Бо́гу твоего́ отше́ствия,/ тогда́ мно́жество наро́да стеко́шася:/ вси у́бо слез испо́лнени бя́ху,/ ви́дяще своего́ прави́теля/ и благоче́стия люби́теля невозвра́тно отходя́ща от них./ Пла́каху вдо́вы, смотря́юще своего́ засту́пника и возбра́нника оби́дящим их во гро́бе ме́ртва/ и бездыха́нна лежа́ща./ Рыда́ху сиро́ты,/ зря́ще своего́ пита́теля ничто́же к ним веща́юща,/ но усну́вша сном ве́чнаго упокое́ния/ и в землена́я не́дра полага́ема./ И та́ко се́тованно тогда́ они́ те́ло твое́ погребо́ша./ Мы же ны́не, свя́те Рома́не, лю́дие твои́,/ чудесы́ твои́ми удивля́еми,/ ра́достно пра́зднуем всесла́вную па́мять твою́.</p>
				<p><style>Аще</style> внутрь попра́зднства, пое́ши кано́н пра́здника со ирмосо́м на 6. А́ще ли вне: кано́н Богоро́дицы со ирмосо́м подо́бне и свята́го два кано́на на 8. Кано́н свята́го Рома́на, его́же краегране́сие по а́збуке. Глас 4.</p>
				<p><style>Песнь 1</style></p>
				<p><style>Ирмо́с:</style> Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</p>
				<p>А́гнче Бо́жий и Сло́ве,/ даждь ми сло́во ра́зума и косноязы́чная моя́ уста́ де́йством Свята́го Ду́ха благослове́сия испо́лни,/ да в ра́дости принесу́ пе́ние Твоему́ уго́днику, преблаже́нному Рома́ну,/ и воспою́, ра́дуяся, того́ чудеса́.</p>
				<p>Благода́ть испроси́ ми у Христа́, благове́рный кня́же Рома́не,/ в предначина́нии ма́лаго моего́ и недосто́йнаго, к тебе́ приноси́маго моле́ния,/ и просвеще́ние омраче́нному се́рдцу моему́ низпосли́,/ да, ра́дуяся, воспою́ твоя́ чудеса́.</p>
				<p>Всех Влады́ки и Бо́га повеле́ния все́ю душе́ю исполня́я,/ ми́лостив, незло́бив и кро́ток на земли́ пожи́л еси́/ и ны́не в земли́ кро́тких живе́ши,/ моля́ся о чту́щих тя и ра́достно сла́вящих твоя́ чудеса́.</p>
				<p><style>Богоро́дичен:</style> Глаго́лы уст пророковеща́тельных коне́ц прия́ша,/ недоразумева́емым и непостижи́мым, на Тебе́ соде́янным стра́шным та́инством, Де́во Влады́чице,/ Его́же бо они́ я́ко Бо́га на зе́млю сни́ти прореко́ша,/ Того́ Ты я́ко Сы́на на пречи́стую Твое́ю руку́ ма́терски понесла́ еси́.</p>
				<p>Ин кано́н, его́же краегране́сие: Приноше́ние недосто́йна мона́ха Ге́рмана,
					<style>глас 8.</style>
				</p>
				<p><style>Песнь 1</style></p>
				<p><style>Ирмо́с:</style> Мо́ре огусти́л еси́,/ погрузи́вый со ору́жием го́рдаго фарао́на,/ и лю́ди спасл еси́ немо́кренно, Го́споди,/ и ввел еси́ я в го́ру святы́ни, вопию́щия:/ пои́м Тебе́, Бо́гу на́шему, песнь побе́дную, я́ко просла́вися.</p>
				<p>Иису́су: Преклони́ся недоуме́нию моему́, Христе́ мой,/ преклони́вый снизхожде́нием Твои́м Небеса́,/ возвы́си к похвале́нию ум мой, Высокоца́рствуяй Небесы́,/ даждь ми приноше́ния сло́во, О́тчее Единоро́дное Сло́во,/ да возмогу́ воспе́ти па́мять Твоего́ уго́дника,/ его́же Ты Сам, Влады́ко, сла́вна чудесы́ всей Росси́и показа́л еси́/ и и́мже град Твой У́глеч просла́вил еси́.</p>
				<p>Раба́ бы́вша мя греха́ моли́твами твои́ми свобо́дна покажи́/ и души́ моея́ сляче́ние испра́ви,/ исцели́вый иногда́ сляче́нныя прикоснове́нием честны́я твоея́ ра́ки,/ благове́рный кня́же Рома́не.</p>
				<p>И́же от Бо́га чудесы́ пресла́вно удивля́емь,/ и власть от Него́ на ду́хи нечи́стыя прия́л еси́/ от челове́к ты́я отгони́ти,/ от и́же ве́рою тя на по́мощь призыва́ющих.</p>
				<p>Тро́ичен: Неразде́льное Существо́м, несли́тное Ли́цы, вси ве́рнии, славосло́вити потщи́мся/ Пренача́льное Боже́ственное Естество́,/ в трие́х Ипоста́сех разумева́емое/ и во Еди́ном Божестве́ покланя́емое.</p>
				<p><style>Богоро́дичен:</style> Ору́жие пламеннообра́зное, храня́щее пре́жде врата́ Еде́мская,/ не возбраня́ет ны́не вхо́да,/ воплоти́выйся бо из Тебе́, я́ко Челове́к,/ И́же естество́м непристу́пный Бог па́ки дре́внее дае́т мне вхожде́ние.</p>
				<p>Катава́сия пое́тся, я́коже уста́в изъявля́ет.</p>
				<p><style>Песнь 3</style></p>
				<p><style>Ирмо́с:</style> Твоя́ песносло́вцы, Богоро́дице,/ Живый и Незави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве,/ венце́в сла́вы сподо́би.</p>
				<p>Ди́вно на земли́ житие́ твое́ и сла́вна па́мять твоя́,/ чудесы́ же твои́ми, благове́рный кня́же Рома́не, удивля́еми есмы́, лю́дие твои́,/ пе́сненное благодаре́ние тебе́ приноша́ем.</p>
				<p>Ева́нгельский глас я́ко услы́шав,/ обеща́ющий ми́лостивым на земли́ ми́лость Небе́сную получи́ти,/ и сего́ ра́ди ми́лостив ты, кня́же Рома́не, был еси́,/ за ню́же ны́не восприе́млеши безконе́чное возме́здие.</p>
				<p>Живо́т нетле́нный и блаже́нство, не иму́щее конца́,/ на Небесе́х ны́не живе́ши по достоя́нию твоего́ благоче́стия и Богоуго́дных де́телей,/ я́же на земли́ соверши́л еси́.</p>
				<p><style>Богоро́дичен:</style> Змий иногда́ излия́ яд свой во Еде́ме во ушеса́ прама́тери на́шей Е́ве/ е́же сравни́тися Бо́гу яде́нием запове́даннаго бра́шна./ Сему́ же злу сове́ту она́ повину́вшися,/ с родонача́льником изве́ржена Еде́ма бысть/ и рожде́нным от них смерть исхода́тайствова./ Тобо́ю же, Чи́стая Де́во,/ па́ки восприе́млем пе́рвое блаже́нство.</p>
				<p>Ин</p>
				<p><style>Ирмо́с:</style> Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бие.</p>
				<p>Ше́ствие нога́м изменя́шеся и рука́м осяза́ние,/ животу́ же своему́ ожида́ше сме́ртию поглоще́ну бы́ти/ предстоя́щая иногда́ жена́ у гро́ба твоего́, свя́те,/ но еще́ в наде́жди ду́ха ве́рою возопи́ к тебе́:/ свя́те Рома́не,/ разреши́ мя от ю́зы сея́!/ и а́бие соверше́нное исцеле́ние получи́.</p>
				<p>Еле́нь, ловцы́ утружде́нный, на исто́чники водны́я жела́ет;/ утружде́на же бе иногда́ жена́ сляче́нием/ к мы́сленному исто́чнику, ко гро́бу твоему́, кня́же Рома́не, с ве́рою прихо́дит,/ ты же, о́тче, сея́ неду́г здра́вием премени́л еси́.</p>
				<p>Тро́ичен: Неразде́льная Тро́ице,/ Еди́нице Триипоста́сная,/ Пренача́льное Боже́ственное Естество́,/ О́тче, и Сы́не, и Ду́ше Святы́й,/ пою́щия Тя сохрани́ от вся́ких бед и искуше́ний.</p>
				<p><style>Богоро́дичен:</style> Иа́ков ле́ствицу Тя предви́де, Пречи́стая Де́во,/ по не́йже Вы́шний Бог сни́де на зе́млю,/ да обожи́т земноро́дныя и совокупи́т их с невеще́ственными Чи́ны/ и сотвори́т ны примире́ны к пре́жде денни́цы Ро́ждшему Его́.</p>
				<p>Седа́лен, глас 8:</p>
				<p>Исто́чника чуде́с и ве́рных исцеле́ния,/ гра́да У́глеча сла́ву и живу́щим в нем ра́дость,/ во благове́рных князе́х кня́зя Рома́на пречу́днаго пе́сненно вси́ восхва́лим./ Пло́тию бо той а́ще и мертв есть,/ но душе́ю живе́т во ве́ки/ и избавля́ет от неду́г разли́чных прири́чущих<a type="note" xlink:href="#note3">3</a> к нему́/ и мо́лит Христа́ Бо́га прегреше́ний оставле́ние дарова́ти/ че́ствующим любо́вию святу́ю па́мять его́.
				</p>
				<p>Сла́ва, и ны́не, пра́здника.</p>
				<p>А́ще ли вне пра́здника, пое́ши: <style>Сла́ва, и ны́не, Богоро́дичен:</style></p>
				<p>Небе́сную дверь и киво́т,/ пресвяту́ю го́ру, све́тлый облак воспои́м,/ неопали́мую купину́, слове́сный рай,/ Е́вы воззва́ние, вселе́нныя всея́ вели́кое сокро́вище,/ я́ко спасе́ние в Ней соде́лася ми́ру и оставле́ние дре́вних согреше́ний./ Сего́ ра́ди вопие́м Ей:/ моли́ся Сы́ну Твоему́ прегреше́ний оставле́ние дарова́ти/ благоче́стно покланя́ющимся всесвято́му Рождеству́ Твоему́.</p>
				<p><style>Песнь 4</style></p>
				<p><style>Ирмо́с:</style> Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спасе́ зову́щия:/ сла́ва, Христе́, си́ле Твое́й.</p>
				<p>Зна́меньми и чудесы́ просла́ви тя Бог, благове́рный кня́же Рома́не:/ вси, и́же с ве́рою приходя́щии́ к моще́м твои́м,/ исцеле́ния да́ры оби́льно прие́млют/ и ко Просла́вльшему тя взыва́ют:/ сла́ва си́ле Твое́й, Го́споди.</p>
				<p>И́же пре́жде тебе́ бы́вшим/ и Богоуго́дно житие́ препрово́ждшим благове́рным князе́м, свя́те Рома́не, поревнова́л еси́,/ с ни́миже ны́не на Небесе́х ра́достно зове́ши:/ сла́ва си́ле Твое́й, Го́споди.</p>
				<p>Иа́ковлю ле́ствицу разуме́в, благове́рный кня́же Рома́не,/ явля́емую от земли́ к Небесе́м,/ се́я восхожде́ние стяжа́л еси́ благоче́стием и чи́стым твои́м взыва́нием:/ сла́ва си́ле Твое́й, Го́споди.</p>
				<p><style>Богоро́дичен:</style> Кова́рством и ловле́нии льсти́ваго умертви́хся, Влады́чице Всенепоро́чная,/ оживи́ мя, я́же Живо́т ро́ждшая Боже́ственный и Ипоста́сный,/ да к Тебе́ ве́рою воззову́:/ сла́ва де́вству Твоему́, Ма́ти Безневе́стная.</p>
				<p>Ин</p>
				<p><style>Ирмо́с:</style> Проро́к Авваку́м у́мныма очи́ма/ прови́де, Го́споди, прише́ствие Твое́,/ тем и вопия́те:/ от ю́га прии́дет Бог./ Сла́ва си́ле Твое́й, сла́ва снизхожде́нию Твоему́.</p>
				<p>Еди́наго Бо́га па́че всех на земли́ возлюби́л еси́, свя́те Рома́не,/ те́мже и сам от Него́ возлю́блен еси́/ и дар чудотворе́ния по сме́рти твое́й прия́л еси́:/ разсла́бленным да́руеши встягне́ние/ и о́чию лиша́емыя благода́тию Ду́ха Свята́го вооча́еши.</p>
				<p>Не исхо́дит тощь, с ве́рою и́же притека́яй к те́бе, кня́же Рома́не,/ ниже́ возвраща́ется посра́млен от любве́ душе́вныя моле́ния принося́й к тебе́,/ но вско́ре прие́млет дарова́ние поле́знаго себе́ проше́ния.</p>
				<p>Тро́ичен: Единоче́стный и Трисо́лнечный Све́те,/ Безнача́льное Божество́ и конца́ не иму́щее Ца́рство,/ Бо́же бо́гове, Го́споди,/ пра́во Тебе́ испове́дающия лю́ди Твоя́ и несумне́нно в Тя ве́рующия/ о́гненнаго осужде́ния и про́чих муче́ний изба́ви.</p>
				<p><style>Богоро́дичен:</style> Де́ва во ине́х жена́х доне́леже не роди́,/ по рождестве́ же не де́ва, но уже́ ктому жена́./ Ты же, Пречи́стая Богоро́дице,/ пре́жде рождества́ Де́ва и в рождестве́ Де́ва,/ и па́ки по рождестве́ Де́ву же яви́ Тя воплоти́выйся из Тебе́ Бог.</p>
				<p><style>Песнь 5</style></p>
				<p><style>Ирмо́с:</style> Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/и родила́ еси́ Безле́тнаго Сы́на,/ всем воспева́ющим Тя/ мир подава́ющая.</p>
				<p>Люде́й твои́х, пою́щих тя, блаже́нне Рома́не,/ свы́ше ми́лостию твое́ю озари́/ и испроси́ у Бо́га всех/ ве́рным на сопроти́вныя дарова́ти побе́ду,/ на́ше же приими́, требога́те кня́же,/ а́ще и ма́лое сие́, приноси́мое к тебе́ моле́ние.</p>
				<p>Многочуде́сне и пресла́вне благове́рный кня́же Рома́не,/ ве́мы, я́ко превосхо́дят твоя́ бы́вшая на земли́ исправле́ния/ ны́нешняго к тебе́ приноси́маго от нас песноплете́ния,/ но па́ки сие́ ве́мы, я́ко не слове́с изви́тия зри́ши ты,/ но ве́ры предложе́ние.</p>
				<p>Ны́не пра́зднующия лю́ди святу́ю па́мять твою́, о благочести́ве Рома́не,/ и святу́ю твою́ и чудото́чную обстоя́щия ико́ну ра́дости и весе́лия испо́лни/ и све́том за́поведей Бо́жиих озари́ душе́вная на́ша омраче́ния.</p>
				<p><style>Богоро́дичен:</style> Окая́нную ду́шу мою́, волну́ющуюся в мо́ри жите́йских попече́ний,/ пре́жде да́же не погря́знути ей с корабле́м те́ла моего́ ко дну поги́бели отча́янием,/ Ма́ти Бо́жия, простри́ ми ру́ку по́мощи/ и окорми́ живо́т мой во благооти́шное приста́нище,/ Боже́ственную во́лю Сы́на Твоего́ и Бо́га всех.</p>
				<p>Ин</p>
				<p><style>Ирмо́с:</style> Го́споди Бо́же наш, мир даждь нам,/ Го́споди Бо́же наш, стяжи́ ны;/ Го́споди, ра́зве Тебе́, ино́го не ве́мы,/ И́мя Твое́ имену́ем.</p>
				<p>Обстои́му ви́дя свяще́нную ра́ку твою́ на́ми, ве́рными ча́ды твои́ми,/ и от <style>Тебе</style>́ по́мощи прося́щих,/ свя́те Рома́не, умоли́ Бо́га всех,/ е́же изба́витися нам напа́стей, и иноплеме́нных плене́ния, и вся́ких бед,/ и́ми́же казни́ми от Не́го быва́ем за грехи́ на́ша.</p>
				<p>Серде́чное о́ко непомраче́но на земли́, свя́те Рома́не, име́л еси́ сла́вою ми́ра сего́/ и сего́ ра́ди прозри́л еси́ день Госпо́день вели́кий и стра́шный,/ в о́ньже суди́и не по сла́ве суди́ми бу́дут,/ ниже́ суди́мии по оглаго́ланию облича́емы.</p>
				<p>Тро́ичен: Тро́ице Свята́я,/ Вседержа́вный Бо́же,/ в Вы́шних трегу́бо песносло́вимый от Безтеле́сных и у́мных слуг Твои́х,/ приими́ песнь и от бре́нных и веще́ственных на́ших усте́н,/ ве́рою и со стра́хом приноси́мую держа́ве Твое́й.</p>
				<p><style>Богоро́дичен:</style> Обветша́вшия ны преступле́нием,/ дале́че от Бо́га отгна́нныя и в смерть попо́лзшияся,/ па́ки возвраща́ет к Себе́ воплоти́выйся из Тебе́ Пребоже́ственный Бог,/ тем вину́ спасе́ния на́шего ве́мы/ и славосло́вим Тя, Пречи́стая Де́во.</p>
				<p><style>Песнь 6</style></p>
				<p><style>Ирмо́с:</style> Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</p>
				<p>Прехва́льному и ди́вному Росси́йскому свети́льнику,/ и́же от Христа́ дар чудотворе́ния прие́мшему, благове́рному кня́зю Рома́ну/ пе́сненныя принесе́м глаго́лы,/ я́ко иму́щему дерзнове́ние ко Святе́й Тро́ице,/ Ю́же и мо́лит от бед спасти́ся нам.</p>
				<p>Рома́не кня́же,/ а́ще и в после́дняя ле́та на земли́ пожи́л еси́,/ но пре́жде тебе́ бы́вших благове́рных князе́й че́сти от Христа́ ра́вны сподо́бился еси́,/ е́же Сам Он предрече́, я́ко бу́дут и после́днии пе́рвии.</p>
				<p>Све́тлостию дел твои́х просия́л еси́, преподо́бне,/ а́ще гроб и хода́тай забве́ния,/ но и той ника́коже мо́жет скры́ти зарю́ чуде́с твои́х./ Та́ко просла́ви тя Бог, я́ко вои́стинну просла́вил еси́ Его́.</p>
				<p><style>Богоро́дичен:</style> Та́йно Свяще́нная Писа́ния предзнаменова́ша Тя, Пречи́стая:/ Иа́ков ле́ствицу пронарече́,/ Моисе́й купино́ю Тя предви́де,/ Дании́л же го́ру Тебе́ пронаписа́./ Мы же с Гаврии́лом Тебе́ взыва́ем:/ ра́дуйся, Благода́тная, Госпо́дь с Тобо́ю.</p>
				<p>Ин</p>
				<p><style>Ирмо́с:</style> Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</p>
				<p>И́же гла́дом ума́ та́ющии,/ я́коже дре́вле Иа́ков со свои́ми ча́ды вре́менною пи́щею,/ слы́шавше и мы изоби́лие вся́каго благодея́ния,/ потщи́мся ити́ ко гро́бу чудотво́рца Рома́на, та́йно вопию́щу:/ и́же в вас безу́мен, да уклони́тся ко мне,/ и ду́ши своя́, я́ко вре́тища, ве́рою разве́рзше,/ напо́лнимся Ду́ха благода́ти.</p>
				<p>Не в го́рький и многотру́дный Еги́пет сего́ ра́ди бла́га ити́ нам,/ удуже<a type="note" xlink:href="#note4">4</a> они́ дре́вле в зе́млю чужду́ идя́ху,/ но ко любе́зней Ма́тери на́шей, Це́ркви,/ ве́село созыва́ющей ча́да своя́ и глаго́лющей:/ прииди́те, яди́те хлеб безсме́ртия/ и пи́йте вино́ безконе́чныя ра́дости,/ и безу́мен той, и́же а́ще кто изы́дет отту́ду а́лчен.
				</p>
				<p>Тро́ичен: А́ще и недосто́йны есмы́, Тро́ице Пребоже́ственная,/ но оба́че приими́ от нас пе́ние, ве́рно зову́щих Ти:/ Свят еси́, О́тче Безнача́льный,/ Свят еси́, Сы́не, Собезнача́льный Отцу́ и Ду́ху,/ Свят еси́, и Ду́ше Святы́й, Равноче́стне Отцу́ и Сопресто́льне Сы́ну,/ Тро́ице, Еди́ный Бо́же, спаси́ ны, гре́шныя рабы́ Твоя́.</p>
				<p><style>Богоро́дичен:</style> Моли́, Пречи́стая Де́во, о нас, непотре́бных рабе́х Твои́х, всех Влады́ку и Го́спода,/ Его́же иногда́, я́ко Сы́на Твоего́, во святы́х Твои́х объя́тиих понесла́ еси́,/ е́же изба́витися душа́м на́шим от вся́каго преще́ния/ и получи́ти ми́лость в час страшнаго испыта́ния.</p>
				<p><style>Конда́к, глас 8:</style></p>
				<p>Я́ко многосве́тлая звезда́,/ всепра́зднственная па́мять твоя́ возсия́ <style>Днесь</style>, благове́рный кня́же Рома́не,/ созыва́ющи к похвале́нию лю́ди твоя́,/ пе́сньми славосло́вити честно́е житие́ твое́/ и ве́рно торжествова́ти свято́е твое́ успе́ние,/ в не́мже моли́ся, свя́те, ко Христу́ Бо́гу на́шему,/ е́же изба́витися нам от всех наве́тов вра́жиих,/ да вси зове́м ти:/ ра́дуйся, Рома́не пребога́те, но́вый Росси́йский чудотво́рче.</p>
				<p><style>И́кос:</style></p>
				<p>Сон ле́ности души́ моея́ хода́тайствует му́ку,/ и сласте́й мои́х разжже́ние вжига́ет ми ве́чный пла́мень,/ нощь же уны́ния моего́ уготовля́ет ми тьму, не иму́щую конца́./ Но я́ко скоропослу́шный моли́твенниче ко Христу́ Бо́гу, свя́те Рома́не,/ и вся́каго бла́га незави́стный да́телю,/ сих вино́вных поги́бели бед изба́ви мя/ и научи́ мя воспе́ти святу́ю па́мять твою́,/ я́же свы́ше собира́ет мно́жество А́нгел и до́лу созыва́ет к похвале́нию челове́ки,/ да с ни́ми и аз возглаго́лю, зовы́й тебе́ сицева́я:/ ра́дуйся, на похвалу́ от Бо́га оте́честву твоему́ да́нный;/ ра́дуйся, от младе́нства в сосу́д Ду́ха Свята́го произбра́нный;/ ра́дуйся, са́де при вода́х Ева́нгельских насажде́нный;/ ра́дуйся, Христо́вых повеле́ний после́дователю всеусе́рдный;/ ра́дуйся, апо́стольских преда́ний и́стинный храни́телю;/ ра́дуйся, святы́х жития́м до́брый ревни́телю;/ ра́дуйся, от Бо́га в кня́зя гра́ду У́глечу да́нный;/ ра́дуйся, от Него́ вся́кими благи́ми де́лы одаро́ванный;/ ра́дуйся, я́ко и по преставле́нии чудесы́ град твой назира́еши;/ ра́дуйся, я́ко от неду́гов с ве́рою приходя́щих к тебе́ избавля́вши;/ ра́дуйся, гра́ду на́шему У́глечу хвало́;/ ра́дуйся, от враго́в ему́ необори́мое забра́ло;/ ра́дуйся, Рома́не о́тче, но́вый Росси́йский чудотво́рче.</p>
				<p><style>Песнь 7</style></p>
				<p><style>Ирмо́с:</style> Не послужи́ша тва́ри Богому́дрии/ па́че Созда́вшаго,/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</p>
				<p>Ути́ши многомяте́жную душ на́ших бу́рю, благове́рный кня́же Рома́не,/ и разжени́ нощь уны́ния от мы́слей на́ших,/ даждь просвеще́ние душа́м рабо́в твои́х,/ хва́лящих свято́е успе́ние твое́.</p>
				<p>У́глеча похвало́ ты еси́, святе Рома́не:/ моли́ся о не́м ко Христу́ Бо́гу,/ сохрани́ти и спасти́ его́ от сыно́в ага́рянских,/ скреже́щут бо они́ на ны, я́ко зве́рие, зубы́ свои́ми,/ но сокруши́ че́люсти их.</p>
				<p>Фарисе́ево отве́ржим от себе́ тщесла́вное зия́ние/ и мытаре́ву научи́мся се́рдца сокруше́нию,/ и, та́ко предочи́стивше ду́ши, со стра́хом воззове́м к Зижди́телю:/ О́тче Небе́сный,/ оста́ви нам до́лги на́ша/ моли́тв ра́ди уго́дника Твоего́, Рома́на приснопа́мятнаго.</p>
				<p><style>Богоро́дичен:</style> Херуви́мов честне́йшая и Серафи́мов превы́шшая,/ Предста́тельнице скорбя́щих, Де́во Пречи́стая,/ Всенепоро́чная Неве́сто Творца́ и Ма́ти благоволе́ния О́тча,/ простри́, Влады́чице, к Нему́ пречи́стыя Твои́ дла́ни/ и умоли́ Его́, Всенепоро́чная, я́ко Бо́га всех,/ е́же получи́ти нам ми́лость в день стра́шнаго прише́ствия Его́.</p>
				<p>Ин</p>
				<p><style>Ирмо́с:</style> Халде́йская пещь, огне́м распала́емая,/ ороша́шеся Ду́хом, Бо́жиим предстоя́нием,/ о́троцы поя́ху:/ благослове́н еси́, Бо́же оте́ц на́ших.</p>
				<p>Обыдо́ша, я́ко пче́лы сот, страсте́й прило́ги смире́нную мою́ ду́шу,/ и душетле́нными сластьми́, я́ко о́стны<a type="note" xlink:href="#note5">5</a>, отвсю́ду бодо́м есмь,/ но я́же к Бо́гу моли́твами твои́ми, свя́те Рома́не,/ от сих зол изба́ви мя,/ да, ра́дуяся, воспою́ ко Просла́вльшему тя:/ благослове́н еси́, Бо́же оте́ц на́ших.
				</p>
				<p>Не смерть, но сон непщу́ем бы́ти есте́ственных твои́х соу́з разреше́ние./ А́ще бо и измени́лся еси́ те́лом,/ но душе́ю живе́ши во ве́ки/ и избавля́еши от лю́тых ко Христу́ взыва́ющих:/ благослове́н еси́, Бо́же оте́ц на́ших.</p>
				<p>Тро́ичен: А́нгелы немо́лчно в Вы́шних песносло́вимый Бо́же, Триипоста́сне Вседе́телю,/ приими́ пе́ние и от нас, недосто́йных рабо́в Твои́х, ве́рно Тебе́ пою́щих:/ благослове́н еси́, Бо́же оте́ц на́ших.</p>
				<p><style>Богоро́дичен:</style> Херуви́мский престо́л показа́лася еси́, Де́во Пречи́стая,/ во объя́тиих Твои́х носи́ла еси́ Невмести́маго все́ми и Неудобозри́маго А́нгельскима очи́ма,/ Того́, Чи́стая, я́ко Сы́на Твоего́ и Бо́га на́шего, моли́ спасти́ пою́щих Тя.</p>
				<p><style>Песнь 8</style></p>
				<p><style>Ирмо́с:</style> О́троки благочести́выя в пещи́/ Рождество́ Богоро́дичо спасло́ есть;/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</p>
				<p>От вся́ких прило́г сопроти́внаго сохрани́ лю́ди твоя́ Богоуго́дны, кня́же Рома́не,/ и изба́ви град твой, свя́те,/ и всяк град и страну́ от всех наве́т вра́жиих,/ в ни́хже пою́т от зол тобо́ю изба́вленнии:/ Го́спода по́йте вся дела́ и превозноси́те Его́ во ве́ки.</p>
				<p>Царю́ ца́рствующих и Бо́гу вся́ческих ны́не, кня́же Рома́не, в весе́лии предстои́ши/ и я́же отону́дными све́тлостьми Триипоста́снаго Божества́ озаря́ешися;/ моли́ся и о нас, достоблаже́нне и приснопе́тый Богоуго́дниче,/ е́же получи́ти нам селе́ния, иде́же в весе́лии воспева́ют:/ Го́спода по́йте дела́ и превозноси́те Его́ во ве́ки.</p>
				<p>Чесо́ ра́ди приско́рбна еси́, душе́ моя́,/ и вску́ю смуща́еши мя?/ Упова́й на Бо́га и притецы́ к благове́рному кня́зю Рома́ну,/ да благода́ть полу́чиши и ско́рбных смуще́ний соверше́нное избавле́ние.</p>
				<p><style>Богоро́дичен:</style> Ши́ршая Небе́с и простра́ннейшая земли́ утро́ба Твоя́ бысть, Де́во Влады́чице./ О́ле чудесе́!/ И́же Невмести́мый все́ми вме́щся во чре́ве Твое́м и произы́де, я́ко Плотоно́сец,/ к Не́муже вся́ческая, я́же на Небеси́ и я́же на земли́, взыва́ют:/ Го́спода по́йте дела́ и превозноси́те Его́ во ве́ки.</p>
				<p>Ин</p>
				<p><style>Ирмо́с:</style> А́нгели и Небеса́,/ на Престо́ле сла́вы Седя́щаго/ и я́ко Бо́га непреста́нно Сла́вимаго/ благослови́те, по́йте/и превозноси́те Его́ во ве́ки.</p>
				<p>А́нгелы Небе́с свы́ше собира́ет свята́я па́мять твоя́/ и на земли́ челове́ком чудеса́ твоя́ повелева́ет любоче́ствовати, чудотво́рче Рома́не,/ и пе́сньми хвали́ти сла́вное успе́ние твое́.</p>
				<p>Град твой, свя́те Рома́не, соблюди́ от вся́ких зол/ и лю́ди, живу́щия в не́м, враго́м стра́шны и нерабо́тны яви́,/ ору́жие же, изощре́нная на ны, вонзи́ в сердца́ враго́в,/ да тя, кня́же, похваля́ем, защи́тника на́шего.</p>
				<p>Тро́ичен: Еди́ный Бо́же, в Тро́ице Ипоста́сей пева́емый,/ возьми́ бре́мя от <style>Мене</style>́ неудобоноси́мое прегреше́ний/ и, я́ко Благоутро́бен, поми́луй пою́щия Тя/ и превознося́щая во вся ве́ки.</p>
				<p><style>Богоро́дичен:</style> Роди́выйся из Тебе́ Бог Безле́тный/ благоволе́нием Отца́ Безнача́льнаго и соде́йствием Свята́го Ду́ха/ дарова́ Тя ми́ру избавле́ние/ и спасе́ние пою́щим честно́е Богорожде́ние Твое́/ и превознося́щим во вся ве́ки.</p>
				<p><style>Песнь 9</style></p>
				<p><style>Ирмо́с:</style> Всяк земноро́дный/ да взыгра́ется, Ду́хом просвеща́емь,/да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</p>
				<p>Щито́м моли́тв твои́х, кня́же присносла́вне Рома́не,/ отжени́ летя́щия на ны стре́лы вра́жия,/ и сохрани́, свя́те, невреди́м град,/ в не́мже похвала́ми пое́тся честна́я па́мять твоя́ и ве́рно сла́вится.</p>
				<p>Ю́же получи́л еси́ на Небесе́х ны́не сла́ву благочести́вым на земли́ житие́м твои́м,/ тоя́ и нам получи́ти моли́ вся Могу́щаго/ и испроси́ у Бо́га та́яжде нам зре́ти блага́я,/ и́хже ны́не ты смотря́еши.</p>
				<p>О присноблаже́нне, венцеувязе́нная главо́, пребога́те кня́же Рома́не,/ приими́ ма́лое сие́ от непотре́бных мои́х усте́н приноше́ние,/ и прие́м е, осени́ ны светоно́сною твое́ю благода́тию,/ и испроси́ у Бо́га всех нам ми́рное и Богоуго́дное житие́/ и спасе́ние, песнопою́щим тя.</p>
				<p><style>Богоро́дичен:</style> Я́ко прекра́сну пала́ту от всех земны́х родо́в произбра́ Бог пречи́стую Твою́ утро́бу, Чи́стая,/ и, соше́д с Небесе́, всели́ся в Ню, и исцели́ телотле́нный неду́га вред,/ препода́нный зми́ем во Еде́ме прама́тери Е́ве со Ада́мом и рожде́нным от них.</p>
				<p>Ин</p>
				<p><style>Ирмо́с:</style> Чу́жде ма́терем де́вство,/ и стра́нно де́вам деторожде́ние:/ на Тебе́, Богоро́дице, обоя́ устро́ишася./ Тем Тя, вся племена́ земна́я,/ непреста́нно велича́ем.</p>
				<p>Многожела́нно лю́бящий Небе́сную сла́ву,/ прииди́те, взыгра́им, веселя́щеся,/ и во хвале́нии просла́вим чу́днаго в сове́тех и стра́шнаго в де́лех Го́спода,/ венча́юща по́честьми уго́дников Свои́х.</p>
				<p>А́ще и непотре́бна мене́ раба́ и в небре́жении ижди́вша жизнь мою́,/ дерзну́вша принести́ к тебе́ но́вое сие́ моле́ние,/ не возгнуша́йся, рабе́ Жива́го Бо́га,/ от предложе́ния бо души́ принесо́х тебе́ сие́,/ е́же и прии́м, пребога́те Рома́не, пою́щих тя свы́ше назира́й.</p>
				<p>Тро́ичен: Не рожде́нна, но Безнача́льнаго Отца,/ рожде́нна же от Него́ Собезнача́льна Сы́на/ и исходя́ща Свята́го Ду́ха,/ Трисия́тельное Ипоста́сьми, сра́сленное<a type="note" xlink:href="#note6">6</a> же Божество́м влады́чество,/ вся племена́ земна́я, велича́ем.
				</p>
				<p><style>Богоро́дичен:</style> А́ще и недосто́йне принесо́х Ти таково́е мои́х слове́с изви́тие, Ма́тери Ада́мова Соде́теля,/ но приими́ сие́ с любо́вию, Пречи́стая,/ и принеси́ о мне моле́ние ко всецарю́ющему Сы́ну Твоему́ и Бо́гу,/ да обря́щу от Него́ ми́лость в день стра́шнаго слововоздая́ния.</p>
				<p>Свети́лен.</p>
				<p><style>Подо́бен:</style> Жены́, услы́шите:</p>
				<p>Сла́вно торжеству́ет град У́глеч в благонаро́читый день твоея́ па́мяти, благове́рный кня́же Рома́не,/ и све́тло красу́ется це́рковь, в не́йже лежи́т честна́я ра́ка твоя́,/ ве́дущи во све́те лица́ Бо́жия сла́вы предстоя́ща тя,/ Ему́же предстоя́, и нас помина́й.</p>
				<p>Сла́ва, и ны́не, пра́здника и́ли сей:</p>
				<p>А́нгелов удивле́ние, апо́столов сла́во,/ похвало́ му́чеников, утро́бо пречи́стая, Бо́га ро́ждшая,/ кади́льнице чисте́йшая невеще́ственнаго у́гля,/ честно́е селе́ние Божества́,/ в Ню́же О́тчим благоволе́нием Сын всели́ся,/ и Дух Святы́й Богоро́дицу Тя соде́ла.</p>
				<p>На хвали́тех стихи́ры, глас 1.</p>
				<p><style>Подо́бен:</style> Небе́сных чино́в:</p>
				<p>Благоче́стия сия́теля,/ пресве́тлаго свети́льника,/ гра́ду У́глечу председа́тельствовавшаго Рома́на,/ све́тлаго сла́вою,/ торжеству́ем ра́достно па́мять и ве́рно пра́зднуем.</p>
				<p>Светосия́нная чуде́с звезда́,/ река́ исцеле́ний незави́стная,/ граждани́не ра́йских селе́ний,/ У́глеча князь Рома́н Богому́дрый/ пе́ти повелева́ет ве́рою свое́ю к Бо́гу преше́ствия день всечестны́й.</p>
				<p>Небе́сных чино́в ра́дование/ и на земли́ челове́ком спасе́ние/ сла́вная твоя́ есть па́мять, преподо́бне,/ помина́й нас, ве́рно торжеству́ющих,/ и моли́ всех Го́спода, во е́же спасти́ся нам.</p>
				<p><style>Сла́ва, глас 8:</style></p>
				<p>Наста́ день ра́достен,/ и пра́здник хода́тайствен спасе́ния./ <style>Днесь</style> похваля́ем пра́ведника,/ и веселя́тся лю́дие в честне́й его́ па́мяти:/ <style>Днесь</style> и́же ше́ствовавый стезе́ю присноживо́тия/ и дости́гни по ней гражда́нства Небе́снаго/ призыва́ет почита́ющих его́ к себе́ в честне́м торжестве́ свое́м;/ <style>Днесь</style> и́же му́жественно в доброде́телех подвиза́выйся/ и и́стинно во́инствовавый Христо́ви/ поуча́ет и нас, да благи́ми дея́ньми потщи́мся досто́йни бы́ти с ним соводворе́ния./ Те́мже, я́ко соверше́нна челове́ка Божия,/ па́мяти святы́я дости́гше <style>Днесь</style>, ве́рнии,/ честну́ю его́ ико́ну лобза́ем стра́хом и ра́достию и глаго́лем:/ о преподо́бне о́тче наш, благове́рный кня́же Рома́не!/ воздежи́ в моле́ние святы́я твоя́ ру́це ко Пресвяте́й Тро́ице,/ да пода́ст благочести́вым на враги́ побе́ду и одоле́ние,/ и христоимени́тым лю́дем от злых свобожде́ние,/ и спасе́ние душа́м на́шим.</p>
				<p>И ны́не, пра́здника или́ сей <style>Богоро́дичен:</style></p>
				<p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли. Славосло́вие, и про́чее, и о́тпуст.</p>
				<p>На литурги́и</p>
				<p>Слу́жба преподо́бным о́бща.</p>
			</section>
			<section>
				<title>
					<p>Ина слу́жба свята́го благове́рнаго кня́зя Рома́на У́глечскаго</p>
				</title>
				<p><style>На вели́цей вече́рни</style></p>
				<p>На Го́споди, воззва́х:
					<style>поста́вим стихо́в 8 и пое́м стихи́ры, глас 6.</style>
				</p>
				<p><style>Подо́бен:</style> Все упова́ние:</p>
				<p><style>Днесь</style> стра́шному и неизрече́нному Христо́ву прише́ствию/ ты, благове́рный кня́же Рома́не,/ всегда́ в животе́ свое́м гото́в был еси́/ чистото́ю, и любо́вию, и многотру́дным терпе́нием,/ и преста́вися с ми́ром к ве́чным оби́телем,/ и предстои́ши пред Бо́гом во ве́ки со А́нгелы/ и святы́ми, Бо́гу угоди́вшими,/ Его́же со дерзнове́нием моли́ о душа́х на́ших.</p>
				<p>Был еси́ на земли́ доброто́ю и чистото́ю, я́ко свет,/ а по сме́рти яви́л еси́ нам мощи твоя́/ и излия́л еси́ на нас свои́ми чудесы́ мно́гое милосе́рдие./ Тобо́ю, благове́рный кня́же Рома́не,/ прокаже́нныя очища́ются,/ неду́ги отгоня́ются/ и от разли́чных боле́зней исцеля́юще,/ помоли́ся Христу́ Бо́гу о чтущих святу́ю па́мять твою́.</p>
				<p>Кто не почуди́тся или кто не похва́лит,/ слы́шав вели́кую сла́ву по всех стра́нах пресла́вную,/ Бо́гом спаса́емаго гра́да У́глеча,/ велича́ющася и вы́сящася па́че ине́х гра́дов,/ име́я в себе́ бога́тство неоскуде́емо,/ сокро́вище неги́блемо,/ но́ваго чудотво́рца, благочести́ваго кня́зя Рома́на?/ К нему́ же моля́щеся и ве́рно вопие́м:/ Христо́ви моли́ся/ спасти́ и просвети́ти ду́ши на́ша.</p>
				<p>И́ны стихи́ры, глас то́йже</p>
				<p><style>Подо́бен:</style> Тридневен:</p>
				<p>Прииди́те, христоно́снии лю́дие,/ ви́дим чу́до, вся́каго ра́зума превосходя́щее,/ и, благоче́стно вопию́ще,/ благове́рнаго кня́зя Рома́на восхва́лим,/ и честно́му его́ о́бразу покланя́ющеся,/ и моля́ще спасти́ и просвети́ти ду́ши на́ша.</p>
				<p>Я́ко со́лнце незаходи́мое на земли́ луча́ распросте́р,/ и озари́л есть ве́рных сердца́,/ соверша́ющих ве́рно па́мять твою́,/ всеблаже́нне кня́же Рома́не,/ моли́ся Христу́ Бо́гу спасти́ся душа́м на́шим.</p>
				<p>Благода́ть твоя́, благове́рный кня́же Рома́не,/ всем ве́рным исцеле́ние душа́м же и телесе́м да́рует,/ тем же тя мо́лим/ в ми́ре соблюсти́ все Правосла́вие,/ да вси тебе́ я́ко и́стиннаго засту́пника и моли́твенника к Бо́гу и́мамы,/ прося́ще тобо́ю прия́ти ми́ра и ве́лию ми́лость.</p>
				<p><style>Сла́ва, глас 6:</style></p>
				<p>Хотя́ Госпо́дь наш, Иису́с Христо́с,/ милосе́рдие Свое́ неизрече́нное показа́ти всем челове́ком,/ благове́рный кня́же Рома́не,/ гра́ду У́глечу дал тя, такова́ кня́зя,/ свя́та и ди́вна де́лы благи́ми в животе́ свое́м,/ а по сме́рти твое́й дал нам неизрече́нную ра́дость/ обрести́ мо́щи твоя́,/ и от <style>Тебе</style>́ прие́млют всегда́ боля́щии здра́вие,/ печа́льнии утеше́ние и бе́днии заступле́ние,/ гла́днии насыще́ние и наги́и одея́ние,/ гре́шнии спасе́ние,/ моли́ся Христу́ Бо́гу о ду́шах на́ших.</p>
				<p><style>И ны́не, Богоро́дичен.</style></p>
				<p>Та́же вход.</p>
				<p>Проки́мен дне.</p>
				<p>Чте́ния 3 святи́тельская (зри страни́цы 413—415).</p>
				<p>На литии́ стихи́ры, глас 5:</p>
				<p>Посрами́л еси́ диа́вола,/ благове́рный кня́же Рома́не,/ Богоуго́дным свои́м житие́м/ и бога́тство Небе́снаго Ца́рствия в животе́ свое́м,/ неприкоснове́нно напо́лнив, соблю́л еси́,/ ны́не моли́ся Христу́ Бо́гу на́шему/ о спасе́нии душ на́ших.</p>
				<p>О вселюдстии наро́ди,/ возопие́м любо́вию:/ благове́рный кня́же Рома́не,/ непреста́нно воздви́гни ру́це к Бо́гу/ и моли́ся за правосла́вный наро́д и за вся русстии лю́ди,/ изба́вити град наш и вся стра́ны ру́сстии/ от гла́да и пото́па,/ и от наше́ствия иноплеме́нных,/ и от междоусо́бныя бра́ни/ и дарова́ти правосла́вным христиа́нам на враги́ побе́ду и одоле́ние,/ и Це́рквам соедине́ние ми́рно устро́й,/ и моли́ся о душа́х на́ших.</p>
				<p>Благочести́вый кня́же Рома́не,/ яви́ся гра́ду своему́ У́глечу/ засту́пник кре́пок и столп непревра́тен,/ благоче́стия степе́нь непоколеби́мый,/ и лю́дем правосла́вным на враги́ посо́бник,/ и всем гра́дом ру́сским забра́ло неруши́мо./ Се у́бо, ди́вный наш врач и спаси́тель,/ Небе́снаго врачевства́ лечбы́ предлага́ет/ де́йствием Свята́го Ду́ха,/ Его́же прие́млет весь род и во́зраст,/ но моли́ся Христу́ Бо́гу на́шему/ о чту́щих святу́ю па́мять твою́.</p>
				<p><style>Сла́ва, глас 8:</style></p>
				<p>Прииди́те, вси людсти́и собо́ри христиа́нстии,/ притецем к многочуде́сному, благове́рному кня́зю Рома́ну,/ У́глечскому чудотво́рцу,/ зря от него́ всегда́ мно́гим боля́щим ско́рое исцеле́ние,/ печа́льным, и бе́дным, и си́рым заступле́ние и утеше́ние,/ благове́рный кня́же Рома́не,/ моли́ Христа́ Бо́га о ду́шах на́ших.</p>
				<p><style>И ны́не, Богоро́дичен.</style></p>
				<p>На стихо́вне стихи́ры, глас 1.</p>
				<p><style>Подо́бен:</style> Небе́сных чино́в:</p>
				<p>Я́ко вели́кое со́лнце, яви́ся вселе́нней,/ блаже́нне кня́же Рома́не,/ чудесы́ просвеща́еши весь мир,/ вси у́бо, сше́дшеся, Христа́ воспои́м,/ спаса́ющаго нас от бед моли́твами твои́ми.</p>
				<p><style>Стих:</style> Честна́ пред Го́сподем/ смерть преподо́бных Его́.</p>
				<p>Све́том сия́еши Боже́ственный благода́ти,/ пресве́тлый твой пра́здник и ра́достен всем,/ его́ же, ра́дующеся,/ и́скренно вси восхва́лим.</p>
				<p><style>Стих:</style> Что возда́м Го́сподеви о всех,/ я́же воздаде́ ми?</p>
				<p>Прииди́те, у́глечестии наро́ди,/ вели́цы и ма́ли,/ восхва́лим, и́же в вас, и́же пре́же кня́жившаго,/ те́плаго предста́теля, но́ваго чудотво́рца,/ блаже́ннаго кня́зя Рома́на.</p>
				<p><style>Сла́ва, глас 1:</style></p>
				<p>Ра́дуйся и весели́ся о Го́споде, гра́де У́глеч,/ и све́тло торжеству́й и лику́й, Це́рковь Христо́ва,/ в не́йже пра́зднуется всечестна́я па́мять/ пресла́внаго но́ваго чудотво́рца,/ благочести́ваго кня́зя Рома́на,/ чудеса́ бо точа́ще всем, приходя́щим с ве́рою,/ прииди́те, ве́рнии, теци́те, собра́вшеся/ и лику́юще, ра́дуйтеся и весели́теся, си́це глаго́лите:/ ра́дуйся, пресла́вный но́вый чудотво́рче,/ блаже́нне кня́же Рома́не,/ гра́ду на́шему утвержде́ние и нам, ве́рным, спасе́ние,/ и ны́не, в па́мяти свое́й, испроси́ у Христа́/ дарова́ти душа́м на́шим мир и ве́лию ми́лость.</p>
				<p><style>И ны́не, Богоро́дичен.</style></p>
				<p><style>Тропа́рь, глас 4:</style></p>
				<p>Измла́да яви́лся еси́, Богому́дре,/ кня́же Рома́не всеблаже́нне,/ Боже́ственный сосу́д избра́н Бо́гови,/ и ны́не то́чиши нам мно́гая исцеле́ния,/ и вся неду́ги потопля́еши,/ и спаси́ град свой У́глеч,/ и всех ве́рных сохраня́й от неви́димых и ви́димых враг,/ ве́рою, мо́лим, блаже́нне кня́же Рома́не,/ моли́ Христа́ Бо́га спасти́ся душа́м на́шим.</p>
				<p><style>Ин тропа́рь, глас то́йже.</style></p>
				<p>Яви́ся, я́ко звезда́ пресве́тлая,/ благове́рный кня́же Рома́не,/ в Бо́гом пору́ченном ти гра́де У́глече,/ в животе́ свое́м просвети́вся/ воздержа́нием и всено́щным стоя́нием,/ посто́м, и моли́твою, и слеза́ми,/ моляся ко Всеми́лостивому Спа́су за град свой/ и за вся страны́ Ру́сския земли́,/ и по преставле́нии твое́м источа́еши исцеле́ния неоску́дно/ приходя́щим с ве́рою,/ тем же вопие́м ти:/ моли́ Христа́ Бо́га/ спасти́ся душа́м на́шим.</p>
				<p><style><style>На у́трени</style></style></p>
				<p>По 1-м стихосло́вии седа́лен, глас 4:</p>
				<p>Дости́гл еси́ Христа́ Бо́га на́шего, благове́рный кня́же Рома́не,/ в житии сем су́етном у́зким, и приско́рбным, и тру́дным путе́м ше́ствовав,/ стяжал еси́ Небе́сное Ца́рство во о́ном и в неизрече́нном, в безконе́чном ве́це,/ но моли́ся Христу́ Богу́ о душа́х на́ших.</p>
				<p><style>Сла́ва, и ны́не, Богоро́дичен:</style></p>
				<p>Стена́ непобеди́мая нам, христиа́ном, еси́, Богоро́дице Де́во,/ к Тебе́ бо прибега́юще, невреди́ми пребывающе/ и па́ки согреша́юще, и́мамы Тя моли́твенницу,/ тем, благодаря́ще, вопие́м Ти:/ ра́дуйся, Обра́дованная, Госпо́дь с Тобо́ю.</p>
				<p>По 2-м стихосло́вии седа́лен, глас 5:</p>
				<p>Уже́ при двере́х день Стра́шный и Суд Госпо́день гро́зный,/ помози́ нам, благове́рный кня́же Рома́не,/ наста́ви нас на путь пра́вый/ и не лиши́ нас на Стра́шном Суде́ десна́го стоя́ния,/ моли́ся о душа́х на́ших.</p>
				<p><style>Сла́ва, и ны́не, Богоро́дичен:</style></p>
				<p>И́же от Де́вы возсия́вый всему́ ми́ру, Христе́ Бо́же,/ и сыны́ Све́ту Тоя́ ради показа́вый, поми́луй нас.</p>
				<p>По Многоми́лостиве седа́лен, глас 8:</p>
				<p>Духо́вно торжеству́ем в па́мять вели́каго и чу́днаго, благове́рнаго кня́зя Рома́на,/ А́нгели на Небесе́х ра́достно лику́ют,/ но моли́ся Христу́ Бо́гу на́шему о душа́х на́ших.</p>
				<p><style>Сла́ва, и ны́не, Богоро́дичен:</style></p>
				<p>О Тебе́ ра́дуется, Обра́дованная, вся тварь,/ Арха́нгельский собо́р и челове́ческий род,/ Освяще́нная Це́рковь,/ Раю́ слове́сный,/ Де́вственная похвало́,/ из Нея́же Бог воплоти́ся и Младе́нец бысть,/ пре́жде век Сый Бог наш,/ ложесна́ бо Твоя́ Престо́л сотвори́/ и Твое́ же чре́во простра́ннее Небе́с соде́ла, Деви́це,/ о Тебе́ ра́дуется, Обра́дованная, вся́кая тварь,/ сла́ва Тебе́.</p>
				<p>Таже степе́нна, глас 4, 1-й антифо́н. Проки́мен: Честна́ пред Господем:
					<style>Стих:</style> Что возда́м Го́сподеви: Вся́кое дыха́ние:
					<style>Стих:</style>
					<style name="color-red"/>Хвали́те Бо́га во святы́х:
					<style>Ева́нгелие от Матфе́я, зача́ло 11.</style>
				</p>
				<p>По 50-м псалме́ стихи́ра, глас 6:</p>
				<p>Прииди́те, вси лю́дие,/ хвалу́ принесе́м блаже́нному кня́зю Рома́ну,/ вопию́ще си́це:/ ра́дуйся, благоче́стия и́стиннаго пропове́дниче/ и Це́ркве Христо́ве пресве́тлая звездо́;/ ра́дуйся, пресве́тлый сто́лпе,/ просвеща́я и нас чуде́с светлостьми́;/ ра́дуйся, гра́ду У́глечу све́тлый свети́льниче;/ ра́дуйся, ро́сный о́блаче, пла́мень погаша́ющи страсте́м/ и ороша́ющи ве́рных мы́сли,/ благочести́вый кня́же Рома́не,/ моли́твенниче о душа́х на́ших.</p>
				<p>Кано́н Богоро́дицы со ирмосо́м на 6 и свято́му два кано́на на 8.</p>
				<p>Кано́н свято́му, глас 6</p>
				<p><style>Песнь 1</style></p>
				<p><style>Ирмо́с:</style> Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную песнь пои́м, вопия́ше.</p>
				<p>И́же ско́ро всем послу́шный,/ благове́рный кня́же Рома́не,/ призыва́ющим свято́е и́мя твое́/ в беда́х, и в ско́рбех, и в боле́знех разли́чных,/ и всем прося́щим подае́ши ско́рое здра́вие и ра́достное утеше́ние,/ ве́рныя лю́ди ми́лостивно посеща́й.</p>
				<p>Взы́де, я́ко светолу́чное со́лнце на высоту́ Небе́сную и осия́юще вселе́нную,/ та́ко и ты, благове́рный кня́же Рома́не,/ Бо́гом пору́ченный ти град У́глеч/ освяти́ и просла́ви весь град,/ и вся лю́ди, живу́щая в нем,/ и вся стра́ны Ру́сския земли́ свои́ми чудесы́.</p>
				<p>Ви́димых и неви́димых враг/ и от них вся́каго наведе́ния вра́жия изба́ви нас,/ мо́лимся тебе́, благове́рный кня́же Рома́не,/ от нестерпи́мых бед нас свободи́.</p>
				<p><style>Богоро́дичен:</style> О, Всеми́лостивая Госпоже́ Богоро́дице,/ к Ро́ждшемуся из Тебе́ о нас моли́,/ ско́рби на́ша на ра́дость претвори́.</p>
				<p>Ин кано́н, глас 1.</p>
				<p><style>Ирмо́с:</style> Твоя́ победи́тельная десни́ца,/ Боголе́пно в кре́пости просла́вися,/ та бо, Безсме́ртне,/я́ко всемогу́щая проти́вная сотре́,/ изра́ильтянам путь глубины́ новосоде́лавшая.</p>
				<p>Благочести́ваго и венчено́снаго кня́зя Рома́на/ по достоя́нию похва́лим,/ чуде́с пода́теля оби́льна,/ спаса́ющаго ду́ши на́ша молитвами своими.</p>
				<p>Престо́лу у́бо предстоя́ благода́ти/ и со все́ми А́нгелы ра́дуяся,/ <style>Днесь</style> ми́рови исцеле́ния раздае́т бога́тство,/ тем же согла́сно зове́м ему́:/ спаси́ нас моли́твами свои́ми, блаже́нне.</p>
				<p>Пе́сньми и пе́ньми восхва́лим блаже́ннаго кня́зя Рома́на/ и, честну́ю его́ и благода́тную па́мять пра́зднующе,/ си́це возопие́м:/ ра́дуйся, гра́ду своему́ У́глечу многосве́тлый свети́льниче и тве́рдый засту́пниче.</p>
				<p><style>Богоро́дичен:</style> Ума́ моего́, Всенепоро́чная, омраче́ние/ све́том Свои́м отжени́ и тьмы изба́ви мя ве́чнующия,/ я́ко да пою́ вели́чия Твоя́.</p>
				<p><style>Песнь 3</style></p>
				<p><style>Ирмо́с:</style> Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</p>
				<p>Благове́рный кня́же Рома́не,/ вси лю́дие пра́зднуют и мно́жество и́ночествующих по́стник покланя́ются тебе́,/ ви́девше от Бо́га да́нныя тебе́ пресла́вныя чудеса́/ ко всем, прося́щим у <style>тебе</style>́ ми́лости.</p>
				<p>Мо́лим тя, благове́рный кня́же Рома́не, и взыва́ем ти:/ покая́нию у́прави нас/ и не лиши́ нас душеспасе́ннаго исполне́ния.</p>
				<p>Благове́рный кня́же Рома́не,/ убо́гия рабы́ твоя́, во глубине́ грехо́вней пони́кшая, воздви́гни,/ и на стезю́ покая́ния наста́ви нас, и плоды́ израсти.</p>
				<p><style>Богоро́дичен:</style> Кто не сла́вит или кто велегласно не пое́т Тебе́,/ Благове́рная Госпоже́, Пречиста́я Богоро́дица, Ма́ти Бо́жия,/ мо́лим Тя, Милосе́рдая,/ откры́й нам душеспасе́ннаго исполне́ния.</p>
				<p>Ин</p>
				<p>Ирмос: Еди́не, ве́дый челове́ческаго существа́ не́мощь/ и ми́лостивно в не вообра́жся,/ препоя́ши мя с высоты́ си́лою,/ е́же вопи́ти Тебе́, Святы́й,/ одушевле́нный хра́ме неизрече́нный сла́вы Твоея, Человеколю́бче,</p>
				<p>Свети́льник Све́та яви́ся благочести́вый князь Рома́н,/ неду́г и глубо́кую тьму разреша́ющ всегда́,/ и заре́ю све́тлою чуде́с озаря́ет прему́дрый.</p>
				<p><style>Днесь</style> весе́лием ра́дуется Христо́ва Це́рковь,/ в па́мять присноблаже́ннаго кня́зя Рома́на,/ и ве́рою взыва́ющи:/ Ты ми, Христе́, держа́ва и утвержде́ние.</p>
				<p>Яко честны́й би́сер, благода́ть твоя́, блаже́нне Рома́не, всем незри́мо низхо́дит/ и разли́чная исцеле́ния неоску́дно подава́ющи.</p>
				<p><style>Богоро́дичен:</style> А́нгел святи́и чи́нове и во́инства Небе́сных Сил/ Твоего́ Сы́на ужаса́ются,/ мо́лим Тя, Милосе́рдая,/ в стра́шный и гро́зный день прише́ствия Его́/ помози́ нам, Влады́чице.</p>
				<p>Кондак, глас 8:</p>
				<p>Сконча́в до́брый по́двиг,/ и ве́ру соблюде́ в се́рдцы свое́м,/ и вене́ц нетле́нный от Бо́га прия́л еси́,/ блаже́нный кня́же Рома́не,/ и сла́ве Его́ сподо́бился еси́,/ и Престо́лу предста́л еси́ Спа́сову./ Моли́ся Господеви спасти́ град У́глеч и вся гра́ды/ от наше́ствия иноплеме́нных, и междоусо́бныя бра́ни, и пога́ных,/ и твое́ честно́е преставле́ние почита́ющим/ грехо́в оставле́ние дарова́ти/ чту́щим любо́вию святу́ю па́мять твою́.</p>
				<p>Икос:</p>
				<p>Всечестну́ю и Боже́ственную память чтим/ вели́каго кня́зя Рома́на, уго́дника Христо́ва,/ иже ца́рским венце́м от ю́ности укра́шен/ и пребога́тым да́ром, и ми́лостынею,/ ве́лия власть бысть своему́ Оте́честву, и всей земли́ украше́ние,/ и заступление гра́ду на́шему,/ и от наше́ствия иноплеме́нных изба́вил еси́,/ от злых бед и скорбе́й моли́твою свое́ю./ И си́це рцем:/ ра́дуйся, ни́щим корми́телю;/ ра́дуйся, вдови́цам и сирота́м засту́пниче;/ ра́дуйся, бе́дным утеше́ние;/ ра́дуйся, град свой изба́вивый от враг и моли́твою победи́вый их./ И ныне неви́димо молишися Христу́ Бо́гу, я́ко да зове́м ти:/ ра́дуйся, гра́ду на́шему У́глечу похвало́/ и Оте́честву своему́ славо и утвержде́ние.</p>
				<p>Седа́лен, глас 8:</p>
				<p>Ско́рый в беда́х уте́шитель и в боле́знех исцели́тель,/ во гра́дех и во страна́х/ вся лю́ди неисче́тною ми́лостию покрови́тель,/ благове́рный кня́же Рома́не,/ моли́ся Христу́ Бо́гу о чту́щих святу́ю па́мять твою́.</p>
				<p>Сла́ва, и, ны́не, <style>Богоро́дичен:</style></p>
				<p>Ра́дуйся, Я́же от А́нгела ми́ру ра́дость прие́мши;/ ра́дуйся, Ро́ждшая Творца́ тва́ри;/ ра́дуйся, сподо́бльшаяся бы́ти Ма́ти Христа́ Бо́га.</p>
				<p><style>Песнь 4</style></p>
				<p><style>Ирмо́с:</style> Христо́с моя́ си́ла,/ Бог и Госпо́дь,/ честна́я Це́рковь/ Боголе́пно пое́т, взыва́ющи,/ от смы́сла чи́ста о Го́споде пра́зднующи.</p>
				<p>Укроти́, благове́рный кня́же Рома́не, злотво́рных челове́к,/ из рук их исхити́/ гони́мых и расхища́емых неми́лостивно.</p>
				<p>Смири́ враго́м вознесе́нную вы́ю велере́чующих сове́т,/ злонра́вных сердца́, поуча́ющих на нас по <style>вся</style> дни,/ на тя несть их упова́ния,/ но упова́ют на свой язы́к велеречи́в, язы́к челове́ч,/ ты, благове́рный кня́же Рома́не,/ от таковы́х злотво́рных бед изба́ви.</p>
				<p>Вооружи́ся на нас лука́вно враг мечта́нием злым,/ я́коже мече́м погуби́ти хотя́,/ но милосе́рдый кня́же Рома́не,/ защити́ от тех злых и ми́рны их сотвори́.</p>
				<p><style>Богоро́дичен:</style> Кто изочте́т си́лы Твоя́, Чи́стая,/ но пощади́ нас, вы́ими из глубины́ грехо́вныя/ и наста́ви на благо́е покая́ние безвозвра́тно.</p>
				<p>Ин</p>
				<p><style>Ирмо́с:</style> Го́ру Тя, благода́тию Бо́жиею приосене́нную,/ прозорли́выма Авваку́м усмотри́в очи́ма,/ из Тебе́ изы́ти Изра́илеву провозглаша́ше Свято́му/ во спасе́ние на́ше и обновле́ние.</p>
				<p>Заре́ю Трисо́лнечныя благода́ти сия́ет/ све́тлый твой пра́здник, блаже́нне кня́же Рома́не,/ стра́стнаго омраче́ния бесо́вскаго избавля́я/ творя́щих ве́рою па́мять твою́.</p>
				<p>Простре́ ум ко Еди́ному Влады́це, блаже́нне,/ и вене́ц нетле́ния от Него́ прии́м,/ сия́ющи све́тлыми све́тлостии и бога́тными дарова́нии,/ иде́же перворо́дных жили́ща.</p>
				<p>Источи́л еси́ ре́ки чуде́с, благове́рный кня́же Рома́не,/ ве́рным напоя́юще сердца́,/ и му́тныя во́ды неве́рия изсуши́л еси́.</p>
				<p><style>Богоро́дичен:</style> Влады́чице ми́ру, Богоро́дице, помози нам,/ прелука́вый враг поглота́ет нас зе́льне лю́тыми воспомина́нии и помышле́нии,/ и́же от Бо́га нас разлуча́ют,/ не оста́ви у́бо нас, ниже́ пре́зри нас.</p>
				<p><style>Песнь 5</style></p>
				<p><style>Ирмо́с:</style> Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</p>
				<p>Ускори́, благове́рный кня́же Рома́не,/ отъя́ти от зла неми́лостивых челове́к,/ пленя́ющих и расхища́ющих безве́стно,/ и печа́ль на́шу ра́дованьми раствори́.</p>
				<p>Покажи́ ско́рое заступле́ние, благове́рный кня́же Рома́не,/ прося́щим у <style>тебе</style>́ ми́лости,/ я́ко да у́зрят по нас врази́ сопроти́в их борю́щую твою́ си́лу, постыдя́тся.</p>
				<p>Благове́рный кня́же Рома́не,/ буди́ нам стена́ тве́рдая,/ бу́ди нам защи́тниче непреста́нный,/ бу́ди нам я́ко оте́ц чадолюби́в,/ бу́ди нам прибе́жище и утвержде́ние.</p>
				<p><style>Богоро́дичен:</style> Богоро́дица, Блага́я Помо́щница,/ из Тебе́ бо нам возсия́ Свет преди́вный,/ тем же Тя, Цари́цу и Влады́чицу всех,/ Ма́терь Зижди́теля тварем, пропове́дуем.</p>
				<p>Ин</p>
				<p><style>Ирмо́с:</style> Твой мир даждь нам,/ Сы́не Бо́жий,/ ино́го бо, ра́зве Тебе́, бога не зна́ем,/ И́мя Твое́ имену́ем,/ я́ко Бог живы́х и ме́ртвых еси́.</p>
				<p>Яви́ся, я́ко звезда́ све́тлая, непреле́стная, блаже́нне кня́же Рома́не,/ лю́дем благочести́вым побо́рник,/ пле́нным свободи́тель и ни́щим защи́титель, боля́щим врач/ и гра́ду на́шему и всей земли́ Ру́сской утвержде́ние.</p>
				<p>Я́ко вели́кое бога́тство щедро́т, блаже́нный кня́же Рома́не,/ явися гра́ду У́глечу безчи́сленное проли́тие ми́лости твоея́,/ ты бо прося́щим ве́рою су́щая цельбы́ подаеши/ и тех просвеща́еши свои́м милосе́рдием, блаже́нне.</p>
				<p>Пресве́тлый свети́льник, сия́я во все́м ми́ре, блаже́нный князь Рома́н,/ и во мра́це стра́стне озаря́я всех нас,/ и в Ру́сстей земли́ чудотво́рец яви́ся пресла́вен,/ прося́щим подава́я цельбу́, блаже́нне,/ я́ко да и мы благода́ть исцеле́нием обрета́ем.</p>
				<p><style>Богоро́дичен:</style> Светообра́зна и Христо́в храм, Отрокови́це,/ моли́твами Свои́ми Отцу́ и Сы́ну и Свято́му Ду́ху/ и нас хра́мы сотвори́,/ преподо́бныя содева́юще, Пречи́стая.</p>
				<p><style>Песнь 6</style></p>
				<p><style>Ирмо́с:</style> Жите́йское мо́ре,/ воздвиза́емое зря/ напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</p>
				<p>Во́тчину свою́, град У́глеч, и страны́ Ру́сския земли́/ благомилосе́рдо пощади́ и ми́лостивно утверди́,/ мир и любо́вь, и здра́вие, и оби́лие во все́м во всех до́мех сотвори́/ и всегда ра́достно нас посеща́й.</p>
				<p>Еди́н аз, гре́шный, и ны́не в ле́ности предлежу́,/ и ум мой во грехи́ глубо́кия впад,/ но ты, благове́рный кня́же Рома́не,/ наста́ви мя на стезю́ пра́вую/ и не оста́ви мя, погиба́ющаго.</p>
				<p>Процве́л еси́, я́ко цвет ра́йский, посреди́ Ру́сския земли́,/ уго́дниче Бо́жий, благове́рный кня́же Рома́не,/ жив к Бо́гу свои́ми труды́, посто́м, и моли́твами,/ и нищелю́бием, и нощны́м стоя́нием,/ а по сме́рти боля́щим разли́чными неду́ги,/ печа́льным и бе́дным заступле́ние,/ здра́вие и ра́дость всем подае́ши безпреста́нно.</p>
				<p><style>Богоро́дичен:</style> На Небеси́ Арха́нгели и А́нгели,/ Херуви́ми и Серафи́ми сла́вят,/ а на земли́ вси лю́дие раболе́пно покланя́ются Рождеству́ Твоему́,/ мо́лим Тя: спаси́ ду́ши на́ша.</p>
				<p>Ин</p>
				<p><style>Ирмо́с:</style> Обы́де нас после́дняя бе́здна,/ несть избавля́яй,/ вмени́хомся, я́ко о́вцы заколе́ния./ Спаси́ лю́ди Твоя́, Бо́же наш,/ Ты бо кре́пость немощству́ющих и исправле́ние.</p>
				<p>От пречестна́го ко́рене израсте́ ветвь пресла́вная,/ благочести́вый кня́же Рома́не,/ благоче́стно на земли́ пожи́в,/ и прия́телище чи́сто Ду́ху Свято́му был еси́,/ просвеща́я вопию́щих ны́не па́мять твою́.</p>
				<p>Сохрани́ град свой У́глеч и вся страны Ру́сския земли́,/ благочести́вый кня́же Рома́не,/ от безбо́жных инове́рных нахо́да и от усо́бныя ра́ти,/ всякаго стра́ха и му́ки изба́ви.</p>
				<p>Сирота́м и вдови́цам засту́пник,/ и в бе́дах необори́мый помо́щник,/ и всем притека́ющим к тебе́ приста́нище,/ небу́рное и неле́стное оти́шие су́щим во гресе́х.</p>
				<p><style>Богоро́дичен:</style> Вели́чия Тебе́, Чи́стая, сотвори́ Госпо́дь наш,/Его́ же моли́ при́сно возвели́чити и в нас бога́тую Его́ ми́лость,/ Пренепоро́чная Влады́чице.</p>
				<p><style>Конда́к, глас 8:</style></p>
				<p>Красоту́ ми́ра сего́, княже́ние и сла́ву/ я́ко вре́менно помышля́я,/ и сего́ ра́ди благоче́стно в ми́ре пожи́л еси́,/ блаже́нне кня́же Рома́не,/ ми́лостынею и моли́твами Бо́гу угоди́в,/ и по преставле́нии свое́м чуде́с дар прии́м от Христа́ Бо́га,/ и свети́льник яви́ся пресве́тлый,/ просвеща́я свои́ми чудесы́, приходя́щим к тебе́ с ве́рою здра́вие подаеши и от бед избавля́еши./ Тем же Христо́ва Це́рковь пе́сньми сла́вит тя,/ благочести́вый кня́же Рома́не,/ гра́ду своему́ У́глечу вели́кий побо́рниче.</p>
				<p><style>И́кос:</style></p>
				<p>Го́споди, отве́рзи ми устне́ и язык мой,/ умили́ се́рдце мое́ и напо́лни ду́ха смиренному́дрия,/ да возглаго́лю и воспою́ Твоего́ уго́дника,/ но́ваго чудотво́рца, благове́рнаго кня́зя Рома́на:/ ра́дуйся, благочести́ваго ко́рене пречестна́я о́трасль;/ ра́дуйся, ма́тере благогове́йны ветвь прекра́сна и пресла́вна;/ ра́дуйся, честны́й сосу́де Свято́му Ду́ху;/ ра́дуйся, я́ко на Небеси́ со А́нгелы живе́ши;/ ра́дуйся, целому́дрия сто́лпе, и́мже бесо́вская шата́ния искорени́шася;/ ра́дуйся, свети́льниче многосве́тлый, чуде́с сия́ния вселе́нную просвеща́еши;/ ра́дуйся, пра́ведным Боже́ственное наслажде́ние;/ ра́дуйся, гре́шным спасе́ние и леня́щимся к Бо́гу дерзнове́ние;/ ра́дуйся, град свой У́глеч и живу́щая в не́м лю́ди спасл еси́ от бед и злых скорбе́й;/ ра́дуйся, крестоно́сным лю́дем похвало́ и утвержде́ние;/ ра́дуйся, земли Ру́сской засту́пниче и забра́ло неруши́мое;/ ра́дуйся, гра́ду на́шему У́глечу вели́кий побо́рниче.</p>
				<p><style>Песнь 7</style></p>
				<p><style>Ирмо́с:</style> Росодательну у́бо пещь/ содела А́нгел/ преподо́бным о́троком,/ халде́и же опаля́ющее/ веле́ние Божие мучи́теля увеща вопи́ти:/ бла́гословен еси́, Бо́же оте́ц на́ших.</p>
				<p>Мо́лим тя, благове́рный кня́же Рома́не,/ виждь на́шу нестерпи́мую печа́ль, и боле́зни,/ и ско́рби, и стра́сти,/ но умилосе́рдися, от всех бед свободи́;/ благослове́н Бог оте́ц на́ших.</p>
				<p>Показася гра́ду Углечу, я́ко свети́ло негаси́мое,/ благове́рный кня́же Рома́не,/ доброде́тельми свои́ми просвети́л еси́ всех нас/ и, трудолю́бным житие́м на земли́ пожи́в,/ сего́ ра́ди всели́ся во оби́тель Небе́снаго Ца́рствия;/ благослове́н Бог оте́ц на́ших.</p>
				<p>Ра́дуйся, благове́рный кня́же Рома́не,/ просвети́вше свои́ми чудесы во́тчину свою́, град Углеч,/ и страны́ Русския земли́;/ ра́дуйся, победи́вше диавола,/ и посрами́вше житие́ ны́нешняго су́етнаго све́та,/ и обре́тше неизрече́нную благода́ть от Бо́га/ в безконечном во о́ном ве́це со А́нгелы и святы́ми;/ благослове́н Бог оте́ц на́ших.</p>
				<p><style>Богоро́дичен:</style> Надеждо всем, Госпоже́ Богоро́дице,/ разгони́, Влады́чице, враги́ души́ мое́й/ и напра́ви на стезю́ пра́ву,/ пощади́, Помо́щнице и Надеждо христиа́нская;/ благослове́н Бог оте́ц на́ших.</p>
				<p>Ин</p>
				<p><style>Ирмо́с:</style> Тебе́, у́мную, Богоро́дице, пещь,/разсмотряем, ве́рнии,/ я́коже бо о́троки спа́се три Превозноси́мый,/ мир обнови́, во чре́ве Твое́м всеце́л,/ хва́льный отце́в Бог и препросла́влен.</p>
				<p>Во всех стра́нах про́йде веща́ние,/ я́ко гра́ду Углечу яви́ся чудотво́рец пресла́вен,/ дару́ющий мно́жество исцеле́ний всем, приходя́щим к нему́ и ве́рою пою́щим его́;/ отце́м Бог благослове́н еси́.</p>
				<p>Чудесы́ у́бо свои́ми, я́ко цвет, процве́л еси́, блаже́нне,/ исцеле́ния подае́ши притека́ющим к тебе́,/ Богому́дре и досточу́дне кня́же Рома́не,/ отце́м Бог благослове́н еси́.</p>
				<p>Се ны́не стеко́шася от всех гра́дов и стран ве́рующие людие,/ ра́дующеся вку́пе, хвалу́ возда́ти тебе́, Богоблаже́нне Рома́не;/ отце́м Бог бла́гословен еси́.</p>
				<p><style>Богоро́дичен:</style> Тебе́, Всесвята́я и Чи́стая Госпоже́ Богоро́дице,/ раб и Твой, всегда́, во дни и в но́щи, мо́лимся сокруше́нною мы́слию,/ прося́ще избавле́ния по́дати согреше́нием Твои́ми моли́твами;/ отце́м Бог благослове́н еси́.</p>
				<p><style>Песнь 8</style></p>
				<p><style>Ирмо́с:</style> Из пла́мене преподо́бным росу́ источи́л еси́/ и пра́веднаго же́ртву водо́ю попали́л еси́:/вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</p>
				<p>Ра́достный нам вели́кий и све́тлый пра́здничный день возсия́/ в Богоспаса́емом гра́де У́глече,/ в день пра́здника основа́ния хра́ма во и́мя Преобра́жения Го́спода на́шего Иису́са Христа́/ и обрете́ние твои́м многочуде́сным моще́м,/ Его́ же превозно́сим, Го́спода, во ве́ки.</p>
				<p>День Госпо́день всегда́ пред очи́ма зря/ и всегда́ во уме́ свое́м держа́,/ кто в ны́нешнем житии́ не у́зрит сме́рти,/ и Богоуго́дно и смиренному́дренно пожи́в,/ и с ми́ром к Бо́гу отъи́де,/ Его́ же превозно́сим, Го́спода, во ве́ки.</p>
				<p>В день восше́ствия твоего́ на Небеса́ ко Го́споду Бо́гу,/ благове́рный Рома́не,/ Арха́нгели, А́нгели, Херуви́ми и Серафи́ми,/ и вся святы́я, от ве́ка Бо́гу угоди́вшия,/ неизрече́нною ра́достию тебе́ срето́ша,/ а мы, гре́шнии, про́сим у <style>тебе</style>́ ми́лости:/ изба́ви нас от всех скорбе́й и не лиши́ нас душеспасе́ннаго исполне́ния.</p>
				<p><style>Богоро́дичен:</style> О, Влады́чице,/ непремо́лчно Тебе, Ма́терь Бо́жию, пою́т велегла́сно Арха́нгели и А́нгели,/ и вси́ ро́ди человечести́и покланя́ются,/ и дай, Де́во, избыти Тобо́ю тле́нное существо́,/ ра́дуйся, Обра́дованная, Госпо́дь с Тобо́ю,/ Его́ же превозно́сим, Го́спода, во ве́ки.</p>
				<p>Ин</p>
				<p><style>Ирмо́с:</style> Его́же ужаса́ются А́нгели и вся во́инства,/ я́ко Творца́ и Го́спода,/ по́йте, свяще́нницы, просла́вите, о́троцы,/ благослови́те, лю́дие;/ и превозноси́те во вся ве́ки.</p>
				<p>Струя́ происхо́дит от благода́ти твое́й,/ блаже́нне кня́же Рома́не, исцеле́ний вся́ких,/ и омыва́ет скве́рны страсте́й, и гное́ния лю́тых очища́ет,/ всех ве́рных напоя́ет сердца́ любо́вию чту́щих тя, пресла́вне,/ Го́спода по́йте и превозноси́те Его́ во ве́ки.</p>
				<p>Хвала́ми досто́йными воспе́ти пресла́внаго чудотво́рца/ ум и смысл дару́й ми, Христе́ Бо́же,/ я́ко да пою́, ра́дуяся, па́мять его́,/ Го́спода по́йте и превозноси́те Его́ во ве́ки.</p>
				<p><style>Днесь</style> спасе́ния пра́здник весе́лию на́ста,/ стецемся, вернии, очи́стивше вку́пе ду́ши и телеса́,/ се бо нас призыва́ет князь Рома́н Боже́ственный,/ Го́спода по́йте и превозноси́те Его́ во ве́ки.</p>
				<p><style>Богоро́дичен:</style> Уврачу́й, Пречи́стая, стра́сти се́рдца моего́,/ рождшая всех Царя́,/ и пра́ведный че́сти яви́ мя, прича́стника,/ Богоро́дице Де́во, Христа́, Сы́на Своего́ умоли́вше,/ Го́спода воспевайте дела́ и превозноси́те Его́ во ве́ки.</p>
				<p><style>Песнь 9</style></p>
				<p><style>Ирмо́с:</style> Бо́га/ челове́ком невозмо́жно ви́дети,/на Него́же не сме́ют чини́ А́нгельстии взира́ти;/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́1и/ Тя ублажа́ем.</p>
				<p>Сохрани́ от бед, благове́рный кня́же Рома́не,/ принося́щих ти сию́ ма́лую мольбу́,/ и от пото́па страсте́й,/ и всякаго наве́та, и злотво́рных челове́к избави.</p>
				<p>Просвети́лся еси́, благове́рный кня́же Рома́не,/ я́ко со́лнце, свои́ми чудесы,/ дающе всем исцеление,/ благи́м и гре́шным, невозвра́тно.</p>
				<p>Дерзнух многогре́шный аз и недосто́йный/ се написа́ние проглаголати тебе́,/ благове́рный кня́же Рома́не,/ приими́ с ми́лостию и покры́й мя/ неистощи́мыми свои́ми щедро́ты.</p>
				<p><style>Богоро́дичен:</style> Безнача́льнаго Роди́теля Собезнача́льну Сы́ну Ма́ти,/ Всекрасная И́збранная Пречи́стая Отрокови́це Мари́е,/ пою́щих Тя возвесели́,/ и ма́лое сие́ моле́ние Сы́ну Своему́ и Бо́гу на́шему проповеждь,/ и от вся́ких бед свободи́,/ и не лиши́ ме́не зре́ния Сы́на Своего́ и Бо́га на́шего,/ на стра́шном Суде́ ста́ти на десно́й стране́,/ и не отвержи ме́не от Престо́ла Бо́жия.</p>
				<p>Ин</p>
				<p><style>Ирмо́с:</style> О́браз чистаго рождества́ Твоего́,/ огнепали́мая купина́ пока́за неопальная,/ и ны́не на нас напа́стей свирепе́ющую угаси́ти, мо́лимся, пещь,/да Тя, Богоро́дице,/непреста́нно велича́ем.</p>
				<p>Яви́ся вели́к щит и вели́ка кре́пость земли́ Русстей,/ блаже́нный князь Рома́н,/ людем православным похваление во всех языцех,/ ны́не мо́лим ти ся сохрани́ти страну́ Ру́сскую от ва́рварскаго нахожде́ния,/ и от плене́ния иноплеме́нных,/ и от междоусобныя бра́ни, и от всякаго зла.</p>
				<p>Кра́сен душею и те́лом и, благоче́стием сия́я,/ славне кня́же Рома́не,/ Боже́ственна испо́лни ра́зума и прему́дрости,/ орга́н Свята́го Ду́ха был еси́ по сме́рти/ и безсмертней жи́зни и нескончаемому блаже́нству прише́л еси́, радуяся.</p>
				<p>Углечестии народи́, прииди́те,/ собери́теся вси в це́рковь святу́ю,/ ко многоцелебному и пресла́вному но́вому чудотво́рцу,/ благове́рному князю Рома́ну,/ со слеза́ми велегла́сно воззови́те:/ о угодниче Бо́жий, блаженне кня́же Рома́не,/ изба́ви град и лю́ди своя́,/ не дай же достоя́ния твоего́ ро́ду измаильтеску/ и междоусобныя бра́ни, и от всякаго зла сохрани́,/ да должно́ воспое́м милость твою́, святый.</p>
				<p><style>Богоро́дичен:</style> Неизрече́нно та́инство,/ Ты бо Престо́л Херуви́мский и Светоно́сный Черто́г показася Вседержи́теля Бо́га,/ и возопием к Ней уми́льным гла́сом:/ о, Пресвята́я Госпоже́ Богородице,/ от вся́ких бед и скорбе́й нас сохрани́/ и вечныя избави му́ки,/ Ю́же благочестно, я́ко Богоро́дицу, велича́ем.</p>
				<p>Свети́лен:</p>
				<p>Всели́ся в сердцы твое́м, благове́рный Рома́не, ко́рень благ/ и расплоди́ в тебе́ неоскудныя к Бо́гу многоподви́жныя труды́/ и добро́ту ко всем челове́ком,/ моли́ся о ду́шах на́ших.</p>
				<p>Ин свети́лен:</p>
				<p>Ра́дуйся, Бо́гом и́збранный, благочести́вый кня́же Рома́не,/ людем правосла́вным похвала́ и во́ином соблюде́ние,/ и ва́рваром побеждение, и в бе́дах необори́мый помо́щник,/ и гра́ду Углечу утвержде́ние.</p>
				<p><style>Богоро́дичен:</style></p>
				<p>Просла́вим Ма́терь Бо́га на́шего,/ пре́жде рождества́ пребы́сть Де́ва, Ма́ти Сы́на Божия,/ и по рождестве́ Де́ва яви́ся,/ ра́дуйся, Обра́дованная, Госпо́дь с Тобо́ю.</p>
				<p>На хвали́тех, стихи́ры самогла́сны, глас 6:</p>
				<p>Кре́пко во уме́ свое́м держа́ ты, благове́рный кня́же Рома́не,/ Божие сло́во во Ева́нгелии:/ кто хощет вели́к быти, да бу́дет всем слуга́./ И по сему́ словеси́ ты житие́ свое́ соверши́л еси́/ при животе́ свое́м неукло́нно к Бо́гу,/ труды́ и добродетель ко всем челове́ком име́л еси́,/ сего́ ра́ди по сме́рти во Ца́рствии Небеснем со А́нгелы ли́куеши,/ моли́ся Христу́ Бо́гу о ду́шах на́ших.</p>
				<p>Ра́дуйся, благове́рный кня́же Рома́не,/ я́ко со́лнце, сияеши свои́ми чудесы во всей Руси́и,/ ра́дуйся, я́ко цвет прекра́сный, процве́л еси́/ во гра́де Углече свои́ми щедро́ты,/ моли́ся Христу́ Бо́гу о ду́шах на́ших.</p>
				<p>Бога́тство неизрече́нное обре́л еси́, гра́де Углеч,/ воистинну еси́ бога́т,/ таковый свети́льник в тебе́ возси́я,/ благове́рный князь Рома́н,/ засту́пник тве́рдый яви́ся гра́ду своему́,/ моли́ся Христу́ Бо́гу/ о чтущих святу́ю па́мять твою́.</p>
				<p>Избра́л еси́ бога́тство Небе́сное,/ изво́лил храни́ти Госпо́дни за́поведи,/ оста́вил еси́ земна́я Христа́ ра́ди/ и на Небеси́ со А́нгелы ликуеши,/ всеблаженне кня́же Рома́не,/ моли́ся Христу́ Бо́гу/ о творя́щих святу́ю па́мять твою́,</p>
				<p><style>Сла́ва, глас 8:</style></p>
				<p>Прииди́те, людие,/ покло́нимся и припаде́м ко свято́му благове́рному князю Рома́ну,/ той нас свободи́т от рук неве́рных язы́к и злотво́рных челове́к,/ и из рук ненави́стных моли́твами его́ свободи́мся.</p>
				<p>И ны́не, Богоро́дичен по гла́су.</p>
				<p>Славосло́вие вели́кое. И отпу́ст.</p>
				<p>На литурги́и</p>
				<p>Блаже́нны от обою́ кано́нов, пе́сни 3-я и 6-я. Проки́мен: Честна́ пред Го́сподем:
					<style>Апо́стол к Кори́нфяном, зача́ло 151. Ева́нгелие от Луки́, зача́ло 24. Прича́стен: </style>В па́мять ве́чную бу́дет пра́ведник:
				</p>
			</section>
			<section>
				<title>
					<p>Святой благоверный князь Роман
						<emphasis/>
					</p>
				</title>
				<p>Угличский чудотворец, родился 1 октября 1235 года. Он был младшим сыном Угличского князя Владимира и княгини Фотинии и племянником святого князя Василька Ростовского (†1238, память 4 марта). С детства святой князь Роман отличался любовью к молитве, послушанием родителям и прилежанием к чтению Священных книг. Он был утешением своему отцу, матери, брату и всему семейству. Святому Роману было всего 2 года, когда Батый со своими полчищами двинулся на Русь. Узнав о приближении татар к Угличу, отец святого Романа увез его вместе со старшим братом Андреем в Новгород. Отрок рос великодушным и терпеливым. В 1261 году, после смерти отца и старшего брата (†1261), святой Роман 26-ти лет принял на себя управление княжеством. С отеческой любовью заботился он о своих подданных и старался не столько об умножении княжеской казны, сколько о благополучии вверенного ему Богом княжества: строил и содержал больницы, странноприимные дома и богадельни. Многие люди из соседних княжеств, прослышав о милосердии, щедрости и благонравии святого князя Романа, переходили в его Угличский удел. Святой князь Роман Владимирович много потрудился также для украшения столицы своего княжества — города Углича. Он перестроил княжеский дворец, построил ряд общественных зданий. Заботился святой князь Роман и о монастырях и храмах Божиих. В течение 24-х лет своего правления он построил и украсил богатыми вкладами более 15 храмов.</p>
				<p>Святой князь Роман Владимирович часто беседовал с опытными мужами того времени. Особенно он любил посещать келлии монахов, ведших благочестивую, подвижническую жизнь. В 1280 году скончалась жена святого благоверного князя Романа княгиня Александра. С того времени он всецело посвятил себя подвигам поста, молитвы, благотворительности и благочестия. Каждый день святой Роман присутствовал на Богослужении, много времени уделял чтению духовных книг.</p>
				<p>Святой князь Роман прославился также построением в своем княжестве нового прекрасного города, который был назван в честь основателя Романовым (ныне г. Тутаев). Летописи сохранили подробности о его постройке. Святой князь выбрал для него место на высоком берегу Волги. Там была заложена церковь в честь Воздвижения Честнаго Креста Господня. Святой князь сам указывал, где и что должно быть в городе построено.</p>
				<p>Во время правления святого князя Романа Угличское княжество разрослось и укрепилось. Предвидя кончину, он созвал бояр и духовенство к своему ложу и завещал им жить в мире, любви и согласии, как родным братьям. После его смерти Угличское княжество перешло в удел Ростовских князей, так как святой князь Роман умер бездетным.</p>
				<p>Преставился к Богу святой князь Роман 3 февраля 1285 года. Тело его было погребено в церкви Преображения в Угличе. Мощи святого Романа в 1486 году были обретены нетленными и перенесены в новую соборную церковь Преображения. По распоряжению патриарха Иова, мощи были освидетельствованы Казанским митрополитом, святителем Ермогеном (будущим Патриархом) в 1595 году, после чего последовало прославление святого. В 1605 году святые мощи князя Романа были сожжены поляками вместе с храмом, но частицы их сохранились.</p>
				<p>О святом князе Романе: «Святой благоверный князь Роман Угличский, чудотворец». Углич, 1895. (С предисловием П. Маталаева).</p>
				<p>Первая служба святому князю Роману происходит из Угличского Спасо-Преображенского собора. Ко второй службе XVII века сделана приписка:</p>
				<p>«Ле́та 6793 (1285). Преставле́ние свята́го благове́рнаго кня́зя Рома́на У́глечскаго, но́ваго чудотво́рца. А обрете́ние честны́х моще́й на основа́нии хра́ма во И́мя Го́спода Бо́га и Спа́са на́шего Иису́са Христа́ Боголе́пнаго Преображе́ния. А па́мять свята́го благове́рнаго кня́зя Рома́на октября́ в 1-й день, на па́мять свята́го Рома́на Певца́ кондако́реви. А проявле́ние пресла́вных чуде́с его́ ле́та 7113 (1605) февраля́ в 3-й день, на па́мять свята́го пра́веднаго Симео́на Богоприи́мца и А́нны Проро́чицы. По́весть, стихи́ры же и кано́ны сотворены́ по благослове́нию Вели́каго Святе́йшаго кир И́ова, Патриа́рха Моско́вскаго и всея́ Ро́ссии, труды́ и тща́нием Симео́на Олфе́рьева, да и́нока Се́ргия честны́я оби́тели Пресвяты́я Тро́ицы Дании́лова монастыря́ Переясла́вля Зале́сскаго.»</p>
			</section>
		</section>
		<section>
			<title>
				<p>4-й день</p>
			</title>
			<section>
				<title>
					<p>Преподо́бнаго отца́ на́шего Иси́дора Пилусио́тскаго</p>
				</title>
				<p><style>Аще</style> несть поста́, быва́ет слу́жба пра́здника и свята́го Иси́дора. А́ще ли есть пост, то́чию свята́го.</p>
				<p>На Го́споди, воззва́х:
					<style>стихи́ры пра́здника 3 и свята́го 3.</style>
				</p>
				<p>Стихи́ры пра́здника, глас 4.</p>
				<p><style>Подо́бен:</style> Дал еси́ зна́мение:</p>
				<p>Зако́н, и́же в Писа́нии,/ исполня́я, Человеколю́бец/ в це́рковь ны́не прино́сится,/ и Сего́ приемлет ста́рыми рука́ми Симео́н ста́рец, —/ ны́не отпуща́еши мя, — вопия́, — / ко о́ному блаже́нству,/ ви́дех бо Тя <style>Днесь</style>, пло́тию ме́ртвенною обложе́наго,/ живото́м госпо́дствующа/ и сме́ртию влады́чествующа.
				</p>
				<p>Свет во открове́ние язы́ков/ яви́лся еси́, Го́споди,/ на о́блаце седя́ ле́гце,/ Со́лнце Пра́вды,/ зако́на сено́вное исполня́я, Симео́н взыва́ше:/ из истле́ния мя разреши́,/ я́ко ви́дех Тя <style>Днесь</style>.
				</p>
				<p>Недр Роди́теля не отлу́чься Божество́м,/ вопло́щься, я́коже изво́лил еси́,/ объя́тиями де́ржим Присноде́вы,/ на ру́ки пода́лся еси́ Богоприи́мца Симео́на/ руко́ю Твое́ю держай вся́ческая,/ те́мже ны́не отпуща́еши мя,/ ра́достно взыва́ше,/ в ми́ре раба́ Твоего́,/ я́ко ви́дех Тя, Влады́ко.
				</p>
				<p>Ины стихи́ры свята́го, глас то́йже.</p>
				<p><style>Подо́бен:</style> Я́ко до́бля:</p>
				<p>Виде́нии и деяньми к Бо́гу возвыша́яся,/ житие́, всему́дре, соверши́л еси́,/ ви́дения восхожде́ние дея́ние водрузи́в,/ и мудре жела́емых возлюби́л еси́ после́днее,/ его́же быв жела́ния внутрь,/ удосто́ился еси́ блаженнаго ны́не конца́/ и трисо́лнечнаго сия́ния.
				</p>
				<p>Наводне́нием благода́ти/ и одожде́ньми слове́с твои́х/ напоя́еши вся Богому́дрыя,/ к го́рнейшей му́дрости ча́ши уста́ твоя́ положь,/ я́ко от исто́чника бога́тно ты поче́рпл еси́/ и разда́л еси́ всю́ду лучи́ уче́ний,/ посыла́я, и уча́, и наказуя досточу́дне.
				</p>
				<p>Воздержа́нием мудрова́ние пло́тское умертви́л еси́,/ в живоно́сную ме́ртвость одея́вся,/ и, душе́вное устрое́ние/ разшири́в, преподо́бне, я́ве,/ вмести́тельное дарова́ний Ду́ха соверши́л еси́,/ и прия́телище был еси́ Богодохнове́нных уче́ний/ и прему́дрости су́щия па́че ума́ пребыва́ние.
				</p>
				<p>Сла́ва, и ны́не, пра́здника, глас 2.</p>
				<p>Ге́рманово: <style>Днесь</style> Симео́н на ру́ки Го́спода сла́вы подъе́млет,/ Его́же под мра́ком пе́рвее Моисе́й ви́де,/ на го́ре Синайстей скрижа́ли даю́ща ему́./ Сей есть, И́же во проро́цех глаго́ляй и зако́на Творе́ц./ Сей есть, Его́же Дави́д возвеща́ет, И́же всем стра́шный,/ име́яй ве́лию и бога́тую ми́лость.
				</p>
				<p><style>Аще</style> есть пост, <style>Сла́ва, и ны́не, Богоро́дичен.</style> <style>Аще</style> ли среда́ или пято́к, Крестобогоро́дичен (пи́сан сего́ ме́сяца во 12 день).</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Восприими́, о Симео́не,/ Го́спода сла́вы,/ я́коже извести́лся еси́/ от Ду́ха Свята́го:/ Се бо прии́де.</p>
				<p><style>Стих:</style> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.
				</p>
				<p>Носящи Чи́стая/ и Пречи́стая Де́ва/ Соде́теля и Влады́ку/ я́ко Младе́нца на рука́х,/ в це́рковь вхо́дит.
				</p>
				<p><style>Стих:</style> Свет во открове́ние язы́ков/ и сла́ву люде́й Твои́х Изра́иля.</p>
				<p>Ве́лие и стра́шное та́инство,/ и стра́нное смо́трения:/ И́же вся объе́мля/ и младе́нцы созида́яй,/ я́ко Младе́нец на рука́х но́сится.
				</p>
				<p>Сла́ва, и ны́не, глас то́йже, самогла́сен:</p>
				<p>Свяще́ннаго Свяще́нная Де́ва принесе́ во святи́лище святи́телю,/ просте́р же ру́це, Симео́н прия́т Сего́, ра́дуяся, и возопи́:/ ны́не отпуща́еши раба́ Твоего́, Владыко,/ по глаго́лу Твоему́, с ми́ром, Го́споди.
				</p>
				<p>Тропа́рь, глас 8:</p>
				<p>В тебе́, Отче, изве́стно спасе́ся е́же по о́бразу:/ прии́м бо крест, после́довал еси́ Христу́/ и, дея, учи́л еси́ презира́ти у́бо плоть, прехо́дит бо/ прилежа́ти же о ду́ши, ве́щи безсме́ртней:/ те́мже и со А́нгелы сра́дуется, преподо́бне Исидоре, дух твой.
				</p>
				<p>Сла́ва, и ны́не, пра́здника, глас 1:</p>
				<p>Ра́дуйся, Благода́тная Богоро́дице Де́во,/ из Тебе́ бо возсия́ Со́лнце Пра́вды, Христо́с, Бог наш,/ просвеща́яй су́щия во тьме./ Весели́ся и ты, ста́рче пра́ведный,/ приемый во объя́тия Свободи́теля́ душ на́ших,/ дару́ющаго нам воскресе́ние.
				</p>
				<p><style>На у́трени</style></p>
				<p>На Бог Госпо́дь:
					<style>тропа́рь пра́здника, два́жды.</style>
				</p>
				<p>Сла́ва, свята́го. И ны́не, пра́здника.</p>
				<p>По 1-й стихоло́гии седа́лен, глас 1.</p>
				<p><style>Подо́бен:</style> Лик А́нгельский:</p>
				<p>Сы́й со Отце́м на Престо́ле святе́м, прише́д на зе́млю, от Де́вы роди́ся/ и Младе́нец бысть, ле́ты Сы́й неопи́сан,/ Его́же прии́м Симео́н на ру́ки, ра́дуяся, глагола́ше:/ ны́не отпущаеши, Ще́дре, возвесели́в раба́ Твоего́.
				</p>
				<p>Сла́ва, и ны́не, то́йже.</p>
				<p>По 2-й стихоло́гии седа́лен, глас 4. </p>
				<p><style>Подо́бен:</style> Ско́ро предвари́:</p>
				<p>Пло́тию младе́нствовавша от неискусому́жныя Ма́тере/ рука́ми ста́рыми твои́ми объя́л еси́, Симео́не, Христа́ Бо́га на́шего,/ прия́л еси́ исхо́да отве́т сла́вно,/ улучи́л еси́ чуде́с непреста́нную бла́годать,/ тем тя достодо́лжно вси сла́вим.
				</p>
				<p>Сла́ва, и ны́не, то́йже.</p>
				<p>Кано́н пра́здника, со ирмосо́м на 8 и ин кано́н свята́го на 4, <style>егоже</style> краегране́сие: Тя, мона́шествующих сла́ву, пою́, о́тче.
					<style>Глас 6.</style>
				</p>
				<p><style>Песнь 1</style></p>
				<p> <style>Ирмо́с:</style> Я́ко по суху, пешеше́ствовав Изра́иль/ по бе́здне сто́пами,/ гони́теля фарао́на/ ви́дя потопля́ема,/ Бо́гу, побе́дную песнь пои́м, вопия́ше.
				</p>
				<p>Сокруше́ннаго се́рдца стена́ние услы́шав, Влады́ко,/ ду́ши моея лю́тое сокруше́ние исцели́ моли́твами преподобнаго Твоего́, Христе́,/ я́ко Всеси́лен.
				</p>
				<p>Вшед, ты, Богоно́се, в де́тельную доброде́тель, Исидоре,/ ви́дением чи́стым и кра́сным явле́нием Бо́гу бесе́дуя всегда́,/ я́ве обогати́лся еси́.
				</p>
				<p>Прему́дрости ча́ши прине́с твоя́ уста́, прему́дре,/ и́же отону́ду дарова́ний исто́чник поче́рпл еси́,/ Бо́гу побе́дную песнь воспева́я.
				</p>
				<p><style>Богоро́дичен:</style> Я́ко на ле́гцем о́блаце, Соде́тель на Тебе́ прии́де/ низложи́ти, я́ко Силе́н, еги́петская, Влады́чице Чи́стая, рукотворе́нная,/ Христо́с, я́ко Всеси́льный.
				</p>
				<p>Ин. <style>Песнь 3</style></p>
				<p><style>Ирмо́с:</style> Несть свят,/ я́ко же Ты, Го́споди, Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.
				</p>
				<p>Ума́ остро́тою, мудре, су́щих собра́в, пресла́вне, естество́,/ и́мже нача́льную вину́, я́ко чист Богослов,/ неле́стно пости́гл еси́.
				</p>
				<p>Поуче́ние положи́в я́сно сме́рти житию, Богоно́се треблаже́нне,/ страсте́й ве́щныя вины́ умертви́л еси́,/ безстра́стия объя́т быв жела́нием.
				</p>
				<p>В след ра́дуяся Христа́, крест твой носи́в/ после́довал еси́, о́тче, в посте́ твердем/ и Се́му, я́ко мо́щно, уподо́бился еси́ жития́ чистото́ю.
				</p>
				<p><style>Богоро́дичен:</style> Зако́нных естества́ кро́ме Вла́дыку ро́ждши, Богоро́дице Де́во,/ дре́внюю преслуша́ния кля́тву разори́ла еси́,/ благослове́ния исто́чник источа́ющи.
				</p>
				<p><style>Конда́к, глас 4.</style></p>
				<p><style>Подо́бен:</style> Яви́лся еси́:</p>
				<p>Денни́цу другу́ю тя Це́рковь обре́тши, пресла́вне,/ твои́х слове́с мо́лниями освеща́ема,/ взыва́ет ти́:/ ра́дуйся, всеблаже́нне Богому́дре Иси́доре.
				</p>
				<p><style>Седа́лен, глас 3.</style></p>
				<p><style>Подо́бен:</style> Боже́ственный ве́ры:</p>
				<p>Кни́га ра́зума уче́ния, бога́тством ве́ры сочинена́,/ Пресвято́му яви́лся еси́ Ду́ху,/ открыва́я Боже́ственная тре́бующим и жизнь сокро́вищствуя хотя́щим./ О́тче преподо́бне, Христа́ Бо́га мо́ли/ дарова́ти нам ве́лию ми́лость.
				</p>
				<p>Сла́ва, и ны́не, седа́лен пра́здника, глас 8.</p>
				<p><style>Подо́бен:</style> Воскре́с:</p>
				<p>Роди́лся еси́ на зе́мли Собезнача́льный Отцу́,/ прине́слся еси́ в це́рковь Непостижи́мый./ Ра́дуяся же, ста́рец на ру́ки Тя восприе́м, зовы́й:/ ны́не отпуща́еши, его́же посети́л еси́, по глаго́лу Твоему́,/ благоизво́ливый спасти́ я́ко Бог род челове́ческий.
				</p>
				<p>А́ще е́сть пост, Сла́ва, и ны́не, Богоро́дичен; а́ще сре́да или́ пято́к, Крестобогоро́дичен (пи́саны сего́ ме́сяца в 10 день).</p>
				<p>Ин. <style>Песнь 4</style></p>
				<p><style>Ирмо́с:</style> Христо́с моя́ си́ла,/ Бог и Госпо́дь, че́стная Це́рковь,/ боголе́пно пое́т, взыва́ющи,/ от смы́сла чиста́ о Го́споде пра́зднующи.
				</p>
				<p>Незави́стно, преподо́бне, Христу́ повину́яся,/ да́нное тебе́ бога́тство, я́ко благопокори́в раб, разда́л еси́,/ и несказа́нныя тя ра́дости Влады́ка сподо́би.
				</p>
				<p>Прему́дрости пучи́ну преплы́в,/ до́брый би́сер, я́ко добр купе́ц, приобре́л еси́/ и сей то́кмо сокро́вище неоску́дно стяжа́л еси́. </p>
				<p>Боже́ственным Ду́хом осияемь,/ лучи́ слове́с со́лнечно всем испусти́л еси́,/ спасе́ния ве́рным, Богоявле́ние, жела́я.
				</p>
				<p><style>Богоро́дичен:</style> Я́ко вои́стинну неизглаго́ланна и непости́жна/ Твоего́, Богоро́дице, Боголе́пнаго суть Рождества́ су́щим на зе́мли/ и на Небеси́, Присноде́во, та́инства.</p>
				<p>Ин. <style>Песнь 5</style></p>
				<p> <style>Ирмо́с:</style> Божиим све́том Твои́м, Бла́же, у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.
				</p>
				<p>Умерщвле́нием, всему́дре, страсте́й вне быв и пло́ти,/ любо́вию Бо́гу прибли́жился еси́, Пресвятому́ и Пресве́тлому Све́ту/ и Еди́ному, истяза́ющему чистоту́.
				</p>
				<p>Боже́ственным сия́нием твои́м, блаже,/ ум, Богоно́сец, озари́в,/ столп всесве́тел бысть,/ всем посыла́я Боже́ственного Све́та Божественныя зари́/ и мрак неве́дения отгоня́.
				</p>
				<p>Хотя́й всем я́ко Благ, всему́дре, спасти́ся,/ наста́вника заблу́ждшим тя показа́,/ мно́гия обраща́ти ко спасе́ния пути́,/ Исидо́ре треблаже́нне, о́тче пребога́те.
				</p>
				<p><style>Богоро́дичен:</style> Вои́стинну усты́ и душе́ю, Влады́чице ми́ра Блага́я,/ испове́даю Тя, Всенепоро́чная, воплоще́нна Бо́га ро́ждшую, Чи́стая,/ и жития́ Тя предста́тельницу ве́рою предлага́ю.</p>
				<p>Ин. <style>Песнь 6</style></p>
				<p><style>Ирмо́с:</style> Жите́йское мо́ре,/ воздвига́емое зря напастей бу́рею, к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многомилости́ве.
				</p>
				<p>Словесы́ су́дными укра́шься я́ко иере́й,/ слове́сно разсуди́л еси́, Богоно́се, и те́лом и душе́ю,/ и го́ршее лу́чшему повину́в смы́сленно, досточу́дне.</p>
				<p>Благомо́щно Еги́пта страсте́й и пи́щи/ ты, мона́шествующих похвало́,/ воздержа́тельными, сла́вне, я́звами, истязу́я уязви́л еси́,/ ве́рным услажда́я прехожде́ние.</p>
				<p><style>Богоро́дичен:</style> Нося́й вся́ческая си́лою Боже́ственною/ и содержа́й, я́ко Благоутро́бен,/ Твои́ми объя́тии, Пречи́стая, вопло́щься, я́ко Младенец но́сится,/ И́же Отцу́ по Существу́ Соприсносу́щный.</p>
				<p>Конда́к и и́кос пра́здника.</p>
				<p>Ин. <style>Песнь 7</style></p>
				<p><style>Ирмо́с:</style> Росода́тельну у́бо пещь соде́ла А́нгел/ преподо́бным о́троком,/ халде́и же опаля́ющее/ веле́ние Бо́жие мучи́теля увеща́ вопи́ти:/ бла́гословен еси́, Бо́же оте́ц на́ших.</p>
				<p>На тве́рди ве́ры поста́ви, о́тче, я́коже со́лнце, Влады́ка тя,/ просвеща́ти сия́нием мы́сленным ду́ши вопию́щих приле́жно:/ благослове́н еси́, Бо́же оте́ц на́ших.
				</p>
				<p>Скве́рны плотски́я и духо́вныя отмы́л еси́, блаже́нне, сле́з излия́ньми/ и, быв, Богоно́сне, свет су́шим на зе́мли,/ вся научи́л еси́ вопи́ти:/ бла́гословен еси́, Бо́же оте́ц на́ших.
				</p>
				<p><style>Богоро́дичен:</style> На недви́жимем ве́ры сто́яще основа́нии,/ Тя, Богома́терь Чи́стая, испове́дуем Богоро́дицу:/ Сло́во бо Божие без семе́не роди́ла еси́ нам./ Благослове́н, Пречи́стая, Плод чре́ва Твоего́.
				</p>
				<p>Ин. <style>Песнь 8</style></p>
				<p><style>Ирмо́с:</style> Из пламене преподо́бным росу́ источи́л еси́/ и пра́веднаго же́ртву водо́ю попали́л еси́:/вся бо твори́ши, Христе́, то́кмо е́же хотети./ Тя превозно́сим во вся ве́ки. </p>
				<p>Я́ко словесну же́ртву, о́тче, все́ житие́ твое́ в воню благово́ния принесл еси́/ на Кресте́ тебе́ ра́ди повешеному Христу́,/ <style>егоже</style> превозно́сим во вся ве́ки.</p>
				<p>Множиши бога́тство и по сме́рти,/ одушевлена́ словеса́ твоя́ я́коже многоце́нно всем ве́рным насле́дие оставль,/ превознося́щим Христа́ во вся ве́ки.</p>
				<p>Укра́сился еси́, преблаже́нне, доброто́ю слове́с твои́х,/ Свята́го бо Ду́ха яви́лся еси́ трость,/ пиша́ благоче́стно ра́зум Боже́ствен/ превознося́щим Го́спода во вся ве́ки.
				</p>
				<p><style>Богоро́дичен:</style> К Твоему́ кро́ву прибега́ю, Всенепоро́чная,/ и Предста́тельницу жи́зни моея́ Тя ны́не предлага́ю,/ Тя, па́че ума́ Бо́га Сло́ва ро́ждшую./ Его́же превозно́сим во вся ве́ки.
				</p>
				<p>Ин. <style>Песнь 9</style></p>
				<p><style>Ирмо́с:</style> Бо́га/ челове́ком невозмо́жно ви́дети,/ на Него́же не сме́ют чини́ А́нгельстии взира́ти;/ Тобо́ю же, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и Тя ублажа́ем.
				</p>
				<p>Я́коже заря́ све́та, облиста́ в твою́ ду́шу благода́ти сло́во, преподо́бне, тобо́ю же вся земля́ испо́лнися того́ сия́ния./ Ему́же причаща́ющиися, твоея́ му́дрости сокро́вищу, о́тче, удивля́емся.
				</p>
				<p>Тре́м Ли́цам во Еди́нстве Естества́,/ оте́ческим после́дуя уче́нием, Богому́дренно покланя́тися научи́л еси́,/ чти́ти Богословя́щия Несозда́нную Безнача́льную Тро́ицу,/ всем ве́рным просвеще́ние источа́ющую.</p>
				<p>Обре́т трудо́в твои́х воздая́ния на Небесе́х, жизнь безконе́чную прие́м,/ пою́щим, прему́дре, па́мять твою́ испроси́ спасе́ние, блаже́нне Исидо́ре, престо́лу Божию со А́нгелы ны́не предстоя́. </p>
				<p><style>Богоро́дичен:</style> Тле́нен Сло́во Божие нетле́нное о́браз прие́м,/ челове́ки в нетле́ние облече́,/ бла́говолением О́тчим все́лься в Тя, Обра́дованная./ Те́мже, Пречи́стая, с Небе́сными во́и Тя велича́ем.</p>
				<p>Свети́лен пра́здника.</p>
				<p>Сла́ва, и ны́не, то́йже.</p>
				<p>На стихо́вне стихи́ры пра́здника, глас 2.</p>
				<p><style>Подо́бен:</style> До́ме Евфра́фов:</p>
				<p>Скве́рны кро́ме/ Христо́с ражда́ется от Де́вы,/ я́ко от Отца́ нетле́нно/ Сын пре́жде денни́цы,/ и́же А́дама избавля́ли. </p>
				<p><style>Стих:</style> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
				<p>Две́ри Небе́сныя, отве́рзитеся:/ Христо́с бо в це́рковь/ я́ко Младе́нец/ Мате́рию Де́вою/ Бо́гу и Отцу́ прино́сится.
				</p>
				<p><style>Стих:</style> Свет во открове́ние язы́ков/ и сла́ву люде́й Твои́х Изра́иля.</p>
				<p>Угль, проявле́йся/ Боже́ственному Исаи́и, — Христо́с,/ я́ко клеща́ми,/ рука́ми Богоро́дицы/ ны́не ста́рцу дае́тся.</p>
				<p><style>Сла́ва, и ны́не, глас 7:</style></p>
				<p>Свет во открове́ние язы́ков,/ прише́л еси́ на зе́млю с Небесе́, Спа́се наш/ и, произше́д из Де́вы,/ почи́л еси́ на объя́тиих пра́веднаго Симео́на:/ подоба́ше бо Ти, Жизнода́вче всех,/ от ста́рца позна́тися,/ я́ко прии́де отпусти́ти его́, по глаго́лу Твоему́,/ име́яй ве́лию ми́лость.
				</p>
			</section>
			<section>
				<title>
					<p>Преподобный Исидор Пелусиот
						<strong/>
						<emphasis/>
					</p>
				</title>
				<p>Отец и учитель Церкви, жил в IV–V вв. Родился он в городе Александрии, был сыном знатных родителей и родственником Александрийского архиепископа Феофила и его преемника святителя Кирилла. Одаренный блестящими способностями и получивший прекрасное светское образование, преподобный Исидор мог легко достигнуть высокого положения в обществе. Но душа его от юности стремилась к Божественной мудрости, открывающейся через добродетельную жизнь и исполнение Христовых заповедей. Уподобясь евангельскому купцу, ищущему хороших жемчужин (<a xlink:href="https://azbyka.ru/biblia/?Mt.13:45&amp;c~r&amp;rus">Мф. 13:45</a>), преподобный Исидор в молодых годах оставил родительский дом и ушел в обитель, находящуюся на Пелусиотской горе в Нижнем Египте, у реки Нила, и там принял постриг. Преподобный Исидор «доброе подвизася в царство Феодосия юнейшаго» (восточноримский император Феодосии II Малый, 408–450). Свои подвиги он совершал с таким пламенным горением духа, что вскоре снискал глубокое уважение братии, был избран ими настоятелем и по их усердной просьбе принял священный сан. Своим личным примером он учил братию соблюдать следующие, необходимые монаху правила: скромность в одежде, хранение безмолвия, скудость в пище и благотворительность к бедным.</p>
				<p>Услышав о великом святителе Иоанне Златоусте, преподобный Исидор отлучился на время из обители и пришел в Константинополь, где слушал проповеди святителя Иоанна и так глубоко воспринял их в свою душу, что в дальнейшем в своих письмах и поучениях постоянно следовал им. По возвращении в свою обитель, преподобный Исидор продолжал свои подвиги, являясь живым примером для братии. Церковный историк Евагрий (VI в.) писал о преподобном: «Жизнь его казалась ангельской на земле. Он служил живым образцом монашеской жизни и Богомыслия».</p>
				<p>Когда святитель Иоанн Златоуст за обличение императрицы Евдоксии был незаконно низведен с кафедры и отправлен в дальнюю ссылку, преподобный Исидор безбоязненно встал на его защиту. Он неоднократно писал о Святителе императору Аркадию и архиепископу Феофилу, увещевая их прекратить гонение на великого светильника Церкви. После кончины святителя Иоанна Златоуста преподобный писал архиепископу Кириллу Александрийскому, преемнику архиепископа Феофила, чтобы имя святителя Иоанна Златоустаго было внесено в церковные диптихи, как исповедника за православную веру.</p>
				<p>К преподобному Исидору обращались самые разнообразные люди, спрашивая его советов, ему писали мирские люди и монахи, епископы, патриархи и император Феодосии. Историк Никифор Каллист (XI в.) сообщает, что число писем с ответами Преподобного достигало десяти тысяч. В настоящее время их сохранилось 2090.</p>
				<p>В них преподобный Исидор смело обличал неправду. Он писал увещания своему епископу, который незаконно назначал цену клирикам за места. В приходах обличал военачальников и градоначальников за пристрастие при решении дел.</p>
				<p>Преподобный учил, что «не следует с принуждением привлекать к благочестию людей, созданных со свободной волей.., а привлекать пребывающих во тьме добрым наставлением, доброй жизнью и добрыми нравами».</p>
				<p>Преподобный высоко ставил девство, как царицу среди добродетелей, и призывал пастырей, обязанных по своему званию поучать жен, не только воздерживаться от плотских грехов, но и бдительно хранить свою душу чистой от чувственных помыслов.</p>
				<p>Подавая своей жизнью пример смирения, преподобный учил паству тому, чтобы при совершении добрых дел никто не думал о том, что он исполнил какую-либо добродетель, а сожалел бы, что так мало сделал угодного Господу. Таким поучением преподобный следовал слову Господа: «Когда исполните все повеленное вам, говорите: мы рабы ничего не стоющие, потому что сделали, что должны были сделать» (<a xlink:href="https://azbyka.ru/biblia/?Lk.17:10&amp;c~r&amp;rus">Лк. 17:10</a>).</p>
				<p>В дошедших до нашего времени письмах преподобного Исидора лишь немногие касаются догматических вопросов: Преподобный больше учил «практической философии», считая ее «основанием здания и самим зданием, логику же — украшением его, а созерцание — венцом здания».</p>
				<p>Как пламенный ревнитель чистоты православия, преподобный Исидор писал императору Феодосию, чтобы тот созвал Вселенский Собор для осуждения ереси Нестория. В результате в городе Ефесе состоялся III Вселенский Собор в 431 году, на котором ересь была осуждена и подтвержден догмат о двух естествах в Богочеловеке Господе Иисусе Христе и почитании Приснодевы Марии истинною Богородицею.</p>
				<p>Преподобный Исидор скончался в глубокой старости в своей обители около 436 года. Глубоко почитаемый всей Церковью, «он был живым и одушевленным столпом иноческих уставов и Божественного ведения и как бы самым высшим образцом теплейшего подражания и учения духовного»; «жизнь его казалась всем жизнью ангельской на земле».</p>
				<p>Мысли и наставления преподобного Исидора, обращенные к людям разных общественных положений, жившим в далеких от нас веках, и в наше время служат к духовному руководству и укреплению.</p>
				<p>Вот некоторые из них:</p>
				<p>«Больше всего, друг, бойся кого-нибудь соблазнить, ибо доброе в людях не трезво, и едва стоит, когда и никто не колеблет».</p>
				<p>«Гордым противится Бог (<a xlink:href="https://azbyka.ru/biblia/?Jac.4:6&amp;c~r&amp;rus">Иак. 4, 6</a>), потому что и в начале воспротивился их началовождю. Посему прими во внимание, каково это – иметь Бога Противоборцем, а соучастником — исконного мятежника».</p>
				<p>«Немаловажным почитаю мужественно перенести превратность дел. И хотя многие признают более трудным человеку, из счастья впадшего в несчастье, сохранить неуниженный образ мыслей, однако же я почитаю самым трудным делом сохранить скромный образ мыслей — из несчастья перешедшему в счастливое состояние. По мне то и другое служит признаком мужества — и в благоденствии не возгордиться, и в несчастьи не унизиться, но иметь одинаковый образ мыслей».</p>
				<p>«Дела не требуют слов, потому что и сами видимы... Посему, если угодно тебе сделаться славным и в том и в другом, то и поступай так, чтобы дело служило вместо слова, и говори так, чтобы слово было вместо дела».</p>
				<p>«Два главных рода греха: грех замышляемый и грех, приводимый в действие и совершаемый самым делом, который преследуем был и древле законами, а замышляемый — воспрещен Евангелием, которое не дело по совершении наказывает, но заботится о том, чтобы злое даже и не начиналось, ибо тогда дан был закон руке, а после дается душе».</p>
				<p>«Медлю сказать, чтобы не показалось, что я льщу, а ласкательство признаю гнуснейшим всех малых страстей».</p>
				<p>В тойже день</p>
			</section>
			<section>
				<title>
					<p>Свята́го благове́рнаго вели́каго кня́зя Гео́ргия Влади́мирскаго</p>
				</title>
				<p><style>На ма́лой вече́рни</style></p>
				<p><style>Стихи́ры, глас 1.</style></p>
				<p><style>Подо́бен:</style> Небе́сных чино́в:</p>
				<p>Небе́сных чино́в слико́вника/ и му́чеников сострада́льца,/          прему́драго во́ина благоче́стия/ и и́стиннаго пропове́дника Христо́ва,/ Гео́ргия великоимени́таго/ восхва́лим, ве́рнии, ра́дующеся.</p>
				<p>Христиа́ном забра́ло кре́пкое,/ столпа́, непоколеби́маго/ мучи́тельскими преще́нии,/ купца́ всеизря́днаго,/ тле́нная на нетле́нная измени́вшаго/ и нас свы́ше назира́юща,/ ве́рно ублажи́м.  </p>
				<p>Изря́днаго страда́теля вси Гео́ргия/ све́тлаго храборника,/ ны́не нам возсия́вшаго/ и́стиннаго страда́ния луча́ми,/ воспое́м, веселя́щеся,/ и того́ моще́м покланя́емся.  </p>
				<p><style>Сла́ва, глас 6:</style></p>
				<p><style>Днесь</style> Росси́йская страна́ страстоте́рпческими просвеща́ется зарями,/ и Христо́ва Це́рковь, цве́ты украша́ема,/ Гео́ргие, вопие́т ти:/ уго́дниче Христо́в и предста́телю те́плый,/ не преста́й моля́ся о рабе́х твои́х. </p>
				<p><style>И ны́не, Богоро́дичен.</style></p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Има́мы тя мно́гих/ да́теля дарова́ний,/ уго́дниче Госпо́день,/ исполня́еши бо проше́ния,/ я́же и́мамы всегда́.</p>
				<p><style>Стих:</style> Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.</p>
				<p>Пе́ния сла́дкая,/ страсте́й похвале́ния,/ благода́тем воздая́ния,/ предложе́ние, блаже́нне,/ приими́, Гео́ргие.</p>
				<p><style>Стих:</style> Насажде́ни в до́му Госпо́дни,/ во дво́рех Бо́га на́шего процвету́т.</p>
				<p>Доброта́ страда́льцем,/ благоле́пие му́чеником,/ царе́м храни́телю,/ приими́ ны́не похвалу́/ ве́рою сла́вящих. </p>
				<p>Сла́ва, и ны́не, Богоро́дичен, глас и подо́бен то́йже:</p>
				<p>Де́ло благоле́пно,/ Де́ва по Рождестве́,/ рождение Бог Сло́во,/ челове́че естество́ име́яй/ и явля́я Боже́ственная.</p>
				<p><style>На вели́цей вече́рни</style></p>
				<p>Блаже́н муж:
					<style>1-й антифо́н. </style>На Го́споди, воззва́х:
					<style>стихи́ры, глас 1.</style>
				</p>
				<p><style>Подо́бен:</style> Всехва́льнии:</p>
				<p>Исма́ильтескими кума́ны/ твое́ му́жество не прело́жься,/ благове́рный вели́кий кня́же Георгие прехва́льне,/ и Боже́ственною благода́тию/ победоно́сец явися/ и лик приве́л еси́ му́ченик,/ Христу́ во́инствуеши,/ от вся́каго, сла́вне, во́зраста совокупля́емь/ и от ро́да вся́каго составля́емь.</p>
				<p>Гео́ргие прехва́льне,/ кра́сный лик соста́вив/ спострада́вших с тобо́ю,/ с ни́миже подвиза́лся еси́ до́брым по́двигом,/ тече́ние соверши́в твоего́ му́жества страда́ние./ Тем моли́ся/ дарова́ти душам на́шим/ мир и ве́лию ми́лость.</p>
				<p>Во́ини Богому́дрии,/ Христо́вым раче́нием распаля́еми,/ не́мощи есте́ственныя забы́ша/ и, си́лою Боже́ственною/ я́ве укрепля́еми,/ го́рдость безбо́жных попра́ша,/ не устраши́вшеся муче́ния боле́зней/ и ме́чнаго стремле́ния не у́боявшеся.</p>
				<p><style>Сла́ва, глас 4.</style></p>
				<p>
					<strong>Самогласен</strong>: Пе́сненно пастыренача́льника <style>Днесь</style>, ве́рнии, единомы́сленно почти́м,/ Гео́ргия славнаго со дружи́ною его́,/ и́же кровь пролия́ша за правосла́вную ве́ру./ Тем и язы́ческий я́ростный облак попаля́ше на лицы́ зе́мли,/ облича́я на́шу триплете́нную зло́бу./ Тем, Христе́ Бо́же, и́же Своего́ страстоте́рпца укрепи́в,/ и нас соблюди́, я́ко всех Влады́ка, от искуше́ний и скорбе́й/ моли́твами святы́х Твои́х.
				</p>
				<p>И ны́не, пра́здника и́ли Богоро́дичен.</p>
				<p>Вход. Проки́мен дне и чте́ния 3.</p>
				<p>Проро́чества Иса́иина чте́ние
					<style>(глава́ 43): </style>
				</p>
				<p>Та́ко глаго́лет Госпо́дь:/ вси язы́цы собра́шася вку́пе,/ и соберу́тся кня́зи от них./ Кто возвести́т сия́ в них?/ И́ли я́же от нача́ла, кто слы́шана сотвори́т вам?/ Да приведу́т свиде́тели своя́, и оправдя́тся,/ и да услы́шат, и да рекут и́стину./ Бу́дите Ми свиде́тели, и Аз Свиде́тель,/ глаго́лет Госпо́дь Бог,/ и О́трок, Его́же избра́х,/ да позна́ете, и ве́руете Ми, и разуме́ете, я́ко Аз есмь,/ пре́жде Ме́не не бысть ин бог, и по Мне не бу́дет./ Аз есмь Бог, и несть, ра́зве Ме́не, спаса́яй./ Аз возвести́х и спасо́х, уничижи́х и не бе в вас чу́ждий./ Вы Мне свиде́тели, и Аз Госпо́дь Бог,/ и еще́ от нача́ла Аз есмь:/ и несть, от рук Мои́х избавля́яй./ Сотворю́, и кто отврати́т то?/ Си́це глаго́лет Госпо́дь Бог,/ избавля́яй вас Святы́й Изра́илев. </p>
				<p>Прему́дрости Соломо́ни чте́ние
					<style>(глава́ 3):</style>
				</p>
				<p>Пра́ведных ду́ши в руце́ Божией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их,/ и е́же от нас ше́ствие — сокруше́ние,/ они́ же суть в ми́ре./ И́бо пред лицем челове́ческим <style><style>Аще</style></style> и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше, вели́кими благоде́тельствовани бу́дут, я́ко Бог искуси́ я/ и обре́те их досто́йны Себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющийся Нань разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во и́збранных Его́.   </p>
				<p>Прему́дрости Соломо́ни чте́ние
					<style>(глава́ 4): </style>
				</p>
				<p> Пра́ведник, <style>Аще</style> пости́гнет сконча́тися, в поко́и бу́дет./ Ста́рость бо честна́ не многоле́тна,/ ни́же в числе́ лет исчита́ется./ Седина́ же есть му́дрость челове́ком,/ и во́зраст ста́рости — житие́ нескверно́е./ Благоуго́ден Бо́гови быв, возлю́блен бысть/ и живы́й посреде́ гре́шник, преста́влен бысть./ Восхи́щен бысть, да не зло́ба изме́нит ра́зума его́/ и́ли лесть прельсти́т ду́шу его́./ Раче́ние бо зло́бы помрача́ет до́брая/ и паре́ние по́хоти пременя́ет ум незлоби́в./ Сконча́вся вма́ле, испо́лни ле́та до́лга,/ уго́дна бо бе Господе́ви душа́ его́,/ сего́ ра́ди потща́ся от среды́ лука́вствия./ Лю́дие же ви́девше и не разуме́вше,/ ни́же поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.    </p>
				<p>На ли́тии стихи́ры, глас 4:</p>
				<p>Я́ко звезда́ пресве́тлая,/ мир просвеща́еши чуде́сными блиста́нии,/ страстоте́рпче вели́кий, кня́же Георгие,/ мрак грехо́вный отгоня́я./ Тем восхваля́ем, ра́достно торжеству́юще, твою́ па́мять. </p>
				<p>Ка́плями кро́ве твое́й/ очервлени́л еси́ ри́зы твоя́,/ страстоте́рпче Георгие,/ тем, весе́лым се́рдцем па́мять твою́ пра́зднующе,/ мо́лимся непреста́нно,/ да мо́лишися ко Го́споду за ду́ши на́ша.</p>
				<p>Светоза́рная и свята́я наста́ па́мять/ вели́каго князя и страстоте́рпца Гео́ргия,/ я́же Росси́йскую зе́млю просвеща́ющи/ и мрак грехо́вный отгоня́ющи,/ исцеле́ний благода́ть всем источа́ет. </p>
				<p><style>Сла́ва, глас 2:</style></p>
				<p>Разу́мнаго свети́льника ве́ры, Гео́ргия восхва́лим,/ добре́ пострада́вшаго и кро́вию муче́ния своего́ це́рковь обагри́вша./ Тем и прия́т исцеле́ния дар оби́льный,/ исцеля́ти неду́ги ве́рно приходя́щим к раце моще́й его́.</p>
				<p><style>И ны́не, Богоро́дичен.</style></p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>В Росси́йстей земли́,/ я́коже со́лнце, возсиял еси́/ заря́ми страда́ния,/ всех привлача́ сердца́ и помышле́ния/ к твои́м чудесем, пресла́вне.</p>
				<p><style>Стих:</style> Пра́ведник, я́ко фи́нике, процвете́т,/ я́ко кедр, и́же в Ливане, умно́жится.</p>
				<p>Росси́йская племена́ вся,/ ели́ка благочести́вая,/ духо́вне ликовству́йте пе́сньми/ вели́каго кня́зя/ Гео́ргия, пострада́вшаго.</p>
				<p><style>Стих:</style> Насажде́ни в до́му Госпо́дни,/ во дво́рех Бо́га на́шего процвету́т.</p>
				<p>После́дним сим вре́менем/ ты красота́ показа́лся еси́,/ му́чеников обновля́я страда́ния/ и до конца́ низлага́я/ пре́лесть, блаже́нне, душегу́бную.</p>
				<p><style>Сла́ва, глас 8:</style></p>
				<p>Лука́вое и неве́рное злосове́тие Баты́ево проразуме́в,/ благове́рный вели́кий кня́же Георгие,/ де́рзостию духо́вною по Христе́ подвиза́лся еси́ с дружи́ною/ и, ку́пно до́блественне му́жески терпе́нием пострада́вше,/ гла́вам усека́емым, стра́шен в му́ченицех показа́лся еси́./ Дерзнове́ние име́я к Бо́гу,/ моли́ от прегреше́ний лю́тых изба́витися ду́шам на́шим.</p>
				<p>И ны́не, пра́здника и́ли Богоро́дичен.</p>
				<p>Тропа́рь, глас 8:</p>
				<p>На высоте́ вели́каго княже́ния седя́,/ яви́лся еси́, благоче́стием и ве́рою сия́я оте́честву своему́, я́ко со́лнце;/ по Святе́й Тро́ице ре́вностию разже́гся/ и за ве́ру кре́пко пострада́в, кровь твою́ пролиял еси́./ Тем и отсе́ченая твоя́ за Христа́ глава́ свиде́тельствует я́ве о тебе́,/ приле́пшая по сме́рти к телеси́ твоему́,/ с нею́же и до <style>Днесь</style> нетле́нны пребыва́ют мо́щи твоя́,/ от ни́хже и́сточавши исцеле́ния ду́шам и телесе́м на́шим./ Но я́ко дерзнове́ние име́я ко Христу́, страстоте́рпче Гео́ргие,/ непреста́нно моли́ держа́ву твою́ и сро́дник твои́х/ безвре́дну сохрани́ти моли́твами твои́ми.</p>
				<p>Сла́ва, и ны́не, пра́здника, и́ли Богоро́дичен.</p>
				<p><style>На у́трени</style></p>
				<p>По 1-й стихоло́гии седа́лен, глас 4.</p>
				<p><style>Подо́бен:</style> Яви́лся еси́ <style>Днесь</style>:</p>
				<p>Гео́ргия <style>Днесь</style> страстоте́рпца пра́здник сотворя́ем Богому́дренно,/ я́ко Христу́ непреста́нно моля́щася/ всем да́ти мир и ми́лость.</p>
				<p><style>Сла́ва, и ны́не, Богоро́дичен:</style></p>
				<p>Те́плое заступле́ние су́щим в беда́х,/ на́шу помо́щницу и к Бо́гу премене́ние,/ Ея́же ра́ди тли изба́вихомся,/ Богоро́дицу, ве́рнии, ублажа́ем.</p>
				<p>По 2-й стихоло́гии седа́лен, глас 4.</p>
				<p><style>Подо́бен:</style> Ско́ро предвари́:</p>
				<p>Па́мять твоя́, сла́вне му́чениче Гео́ргие, уясни́ <style>Днесь</style> Це́рковь Христо́ву/ и вся собра́ пе́сньми по достоя́нию восхвали́ти тя, Богому́дре,/ я́ко вои́стинну во́ина и враго́в потреби́теля./ Те́мже мольба́ми твои́ми изба́ви нас от искуше́ний.</p>
				<p><style>Сла́ва, и ны́не, Богоро́дичен:</style></p>
				<p>Пое́м Тя, Богоневе́сто, Ма́ти Христа́ Бо́га,/ славяще Рождество́ Твое́ непостижи́мое,/ и́мже изба́вихомся от ле́сти диа́воли и вся́ческих бед, Влады́чице Богоро́дице,/ и ве́рно взыва́ем:/ поми́луй ста́до Твое́,/ Еди́на Всепе́тая.</p>
				<p>По полиеле́и седа́лен, глас 8:</p>
				<p><style>Подо́бен:</style> Прему́дрости:</p>
				<p>Сия́нии чуде́с, я́ко лучи́, облиста́еши,/ и вся просвеща́вши ми́ра концы́, я́ко звезда́ пресветла́я,/ и красно́ благоуха́вши, я́коже други́й рай,/ и ду́ши весели́ши, и уставля́еши неду́ги./ Те́мже тя, всеблаже́нне, по до́лгу Пое́м/ и любо́вию почита́ем че́стную па́мять твою́,/ страстоте́рпче вели́кий, кня́же Гео́ргие:/ моли́ Христа́ Бо́га согреше́ний оставле́ние дарова́ти/ чту́щим любо́вию святу́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Я́ко Де́ву и Еди́ну в же́нах,/ Тя, без семе́не рождшую Бо́га пло́тию,/ вси ублажа́ем, ро́ди челове́честии:/ Огнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, А́нгельский и челове́ческий род,/ досто́йно сла́вим пресвято́е Рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние даровати/ покланя́ющимся ве́рою пресвято́му Рождеству́ Твоему́.</p>
				<p>Та́же степе́нна, 1-й антифо́н 4-го гла́са. Про́кимен, глас 4: Возвесели́тся пра́ведник о Го́споде:
					<style>Стих</style>: Услы́ши, Бо́же, глас мой: Вся́кое дыха́ние:
					<style>Ева́нгелие от Матфе́я, зача́ло 36.</style>
				</p>
				<p>По 50-м псалме́ стихи́ра, глас 6:</p>
				<p><style>Днесь</style> Це́рковь торжеству́ет,/ страстоте́рпца красящися по́двиги,/ я́ко многоце́нного одеждею,/ и вопиет, хвалящися:/ синева́ моя́ рожде́ния,/ таковы́ мой сынове,/ <style>ихже</style> первее породи́х крещением,/ воспитах же стра́хом Госпо́дним/ и ны́не му́ченики ви́жу,/ и́стине вене́чники и́збранны,/ да мо́лятся о вселе́нней ко Го́споду.</p>
				<p>Кано́н Богоро́дицы на 6, глас 2. Нетре́ну, необы́чну:
					<style>и кано́н свята́го на 8, глас 4.</style>
				</p>
				<p><style>Песнь 1</style></p>
				<p><style>Ирмо́с:</style> Отве́рзу уста́ моя́,/и напо́лнятся Ду́ха,/и сло́во отрыгну́ Цари́це Ма́тери,/ и явлю́ся, светло́ торжеству́я,/ и воспою́, ра́дуяся, То́я чудеса́.</p>
				<p>Новоя́влен му́ченик, блаже́нне Гео́ргие,/ вселе́нней напосле́док яви́ся;/ те́мже ми пода́ждь сло́во твое́ Бо́жиею благода́тию,/ твоя́ по́двиги воспе́ти по достоя́нию.</p>
				<p>Во́инством досточу́дным твоего́ сопротивле́ния побе́дная прия́хом на мучи́теля естеству́:/ соверше́ние бо посрамле́н быв,/ не ктому́ мучи́тельская дерза́ти начина́ет.</p>
				<p>Оде́явся во броня́ испове́данием ве́ры/ и шлем возложи́в благода́ти светле́йший,/ и язы́ком же, Гео́ргие, благовеща́нным,/ я́коже ме́чем, ссече́ окая́ннаго Баты́я.</p>
				<p><style>Богоро́дичен:</style> Гора́ превысокая, ю́же ви́де Да́ниил,/ ка́мень го́ры отсече́ся, кро́ме рук му́жеских,/ Тебе́ прообразова́, Богоро́дице:/ без му́жа бо нам пло́тию родила́ еси́ Еммануила.</p>
				<p><style>Песнь 3</style></p>
				<p><style>Ирмо́с:</style> Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ ве́нцев сла́вы сподо́би.</p>
				<p>Му́ками, я́ко зла́то че́стное, искуси́лся еси́, страда́льче славне,/ и Царе́ви Сил прине́слся еси́, всепло́дие словеси́ и́стинно/ вме́сто огня́ олта́рнаго ме́чем истне́емо.</p>
				<p>С ва́рваром бра́вся, сего́ победи́л еси́/ и, от Христа́ дерзнове́ние прии́м, мно́гу печа́ль бе́сом сотвори́л еси́,/ святы́м же А́нгелом весе́лие и ра́дость,/ с ни́ми же водворя́ешися.</p>
				<p>Ма́слина плодови́тая в Це́ркви Жива́го Бо́га,/ твои́х моще́й ра́ка ны́не яви́ся,/ от нея́же прие́млем разли́чная неду́гов исцеле́ния,/ и́же тобо́ю обо́гащшииея и чудесы́ твои́ми кра́сящийся.</p>
				<p><style>Богоро́дичен:</style> Рече́ Боже́ственный Иезеки́иль:/ и бу́дет дверь затворе́на./ И сие́ на Тебе́ испо́лнися, Влады́чице:/ вни́де бо несказа́нно в Тя О́тчее Сло́во,/ и ми́ру яви́ся Плотоно́сец из Тебе́, Де́во,/ сохрани́в Тя во обо́их.</p>
				<p>Седа́лен, глас 8.</p>
				<p><style>Подо́бен:</style> Прему́дрости:</p>
				<p>Прему́дрости рачи́тель быв, сокро́вище доброде́телей,/ отону́дуже и почерпе́ Боже́ственная ра́зумения;/ те́мже и вре́мени прише́дшу,/ к по́двигом усе́рдно подви́гся,/ прие́мля му́ченическия ра́ны:/ главе́ усече́ние, и кро́ви истече́ние./ И ны́не живе́ши в неизрече́нне све́те с му́ченики./ Те́мже вопие́м ти:/ моли́ Христа́ Бо́га грехо́в оставле́ние даровати/ покланя́ющимея ве́рою святы́м моще́м твои́м.</p>
				<p><style>Сла́ва, и ны́не, Богоро́дичен:</style></p>
				<p>Помышля́ю суд и испыта́ния стра́шная,/ тре́пещу и ужаса́юся мук,/ и огня́ боле́зни, и тьму же, и та́ртар./ Увы́, что сотворю́?/ Студ ка́ко претерплю́, егда́ кни́ги разгну́тся, и дея́ния облича́тся?/ Сего́ ра́ди припада́ю Ти, Богоро́дице Пречи́стая,/ тогда́ предста́ни ми, ну́жды о́ныя изима́ющи:/ Тебе́ бо и́мам прибе́жище, Влады́чице.</p>
				<p><style>Песнь 4</style></p>
				<p><style>Ирмо́с:</style> Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дланию и спа́се зову́щия:/ сла́ва, Христе́, си́ле Твое́й.
				</p>
				<p>Наступи́в на ва́рварское стремле́ние и попра́в сего́, му́чениче,/ росо́ю с Небе́с Боже́ственно обогати́ся, взыва́я Христу́:/ сла́ва си́ле Твое́й, Го́споди.</p>
				<p>Па́че смы́сла страстоте́рпца Твоего́ лю́бы превосхо́дит вся помышле́ния, Сло́ве,/ боре́ния, и му́жественныя по́двиги, и натрижне́ния,/ я́же пода́л еси́ зако́нно ему́ пострада́ти.</p>
				<p>Я́ко добр во́ин, я́ко непобеди́мь му́ченик,/ я́ко Христо́в храбо́рник/ и я́ко благоче́стия побо́рник,/ Небе́сная селе́ния насле́довал еси́,/ ли́ком А́нгельским всегда́ свеселя́ся.</p>
				<p><style>Богоро́дичен:</style> Изобразова́ше в Чермне́м прошествие дре́вле Изра́илево/ безму́жное Твое́ Рождество, Всецари́це:/ я́коже бо он тогда́ преи́де немо́кренно,/ та́ко и Христо́с безсе́менно от Твои́х пречи́стых крове́й произы́де, Де́во.</p>
				<p><style>Песнь 5</style></p>
				<p><style>Ирмо́с:</style> Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.
				</p>
				<p>Ра́нам те́ло твое́, вели́кий кня́же Георгие, примеси́ся,/ и у́зами многообра́зных мук,/ ми́ро бла́говонно тем источа́ет нам, благоуха́ющи ду́ши/ ве́рою несумне́нною тя почита́ющим всегда́.</p>
				<p>Кропле́нием кро́ве твое́й погаси́л еси́ у́глие суровства́ Баты́ева, страстоте́рпче,/ Боже́ственных чуде́с огне́м, прему́дре, ти́ну страстну́ю лю́тых пожига́я,/ вели́кою благода́тию Спа́совою, Гео́ргие.</p>
				<p>Коль стра́шно же и сла́вно о Христе́ сопротивле́ние твое́,/ Ему́же почуди́шася племена́, обре́тшаяся на по́двизе, и похвали́ша терпе́ние;/ ва́рвари же посрами́шася, студо́м обле́кшеся.</p>
				<p><style>Богоро́дичен:</style> Горе́ бя́ше, Соприсносу́щен Отцу́ и Бо́гу Бог Сло́во/ и с на́ми Бог и Челове́к,/ Богоро́дице, Тобо́ю сшед к на́шему смире́нию,/ свобожда́я от кля́твы пра́дедния./ Тебе́ бо ви́де патриа́рх Иа́ков Ле́ствицу Небе́сную.</p>
				<p><style>Песнь 6</style></p>
				<p><style>Ирмо́с:</style> Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</p>
				<p>Ника́коже поколеба́ столпа́ благоче́стия свире́пство ва́рварское,/ ни́же преще́ние Баты́ево,/ ни́же ме́чное усече́ние, ни ра́ны,/ ни смерть нужне́йшая.</p>
				<p>Взыгра́шася светло́ му́ченичестии тогда́ ли́кове,/ ви́девше твое́ дерзнове́ние, и, прини́кше совоку́пленно со А́нгелы,/ неви́димо укрепл́ху тя в по́двизе.</p>
				<p>Теле́с стра́сти неисце́льныя Бо́жиею благода́тию исцели́л еси́,/ вели́кий кня́же Гео́ргие,/ ми́ро благоуха́ющее источа́я у́бо/ твои́м че́стным моще́м прикаса́ющимся.</p>
				<p><style>Богоро́дичен:</style> Обра́зне руно́ Гедео́н прият ороше́но, Твое́ предвозвеща́я чу́до:/ сни́де бо, я́ко дождь на руно́, Богоро́дице,/ Еди́ный от Тро́ицы во утро́бу Твою́, воплоща́емь.</p>
				<p><style>Конда́к, глас 8:</style></p>
				<p>Христо́ве сме́рти подо́бяся/ и Того́ испи́ти ча́шу возжеле́в, я́ко Живота́,/ за Него́же му́жески подвиза́лся еси́, презре́в земно́е ца́рство,/ от безбо́жных ва́рвар пострада́в до сме́рти,/ Гео́ргие Богому́дре./ Тем моли́, спасти́ся ве́рным лю́дем моли́твами твои́ми.</p>
				<p><style>И́кос:</style></p>
				<p>Кто изглаго́лет си́лы Госпо́дня?/ или́ кто испове́сть страда́ния твоя́ и доброде́тели, му́чениче?/ или́ ки́й язы́к воспе́ти возмо́жет по досто́инству?/ Те́мже и аз, недосто́йный, покуша́юся хвали́ти же и сла́вити Влады́ку Жизнода́вца,/ да́вшаго тебе́ на ва́рвары де́рзость,/ злочести́ваго Баты́я не у́боятися, испове́дающу тебе́ и́стиннаго Бо́га./ Сего́ ра́ди тя чтим ве́рою и любо́вию, страстоте́рпче Гео́ргие,/ тем моли́ спасти́ся ве́рным лю́дем мо́литва́ми твои́ми.</p>
				<p><style>Песнь 7</style></p>
				<p><style>Ирмо́с:</style> Не послужи́ша тва́ри Богомудрии,/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</p>
				<p>На ка́мени Боже́ственнаго ра́зума утверди́в се́рдца своего́ стопы́, сла́вне,/ враго́в же ухищре́ния не преврати́ша тя, воспева́юща:/ оте́ц на́ших Бо́же, благослове́н еси́.</p>
				<p>Свет Невече́рний страда́вшу кро́вию возсия́ тебе́,/ и весе́лие я́ве тебе́ прия́т, великому́чениче, воспева́юща:/ оте́ц на́ших Бо́же, благослове́н еси́.</p>
				<p>И́стинен му́ченик, и́стиннаго Христа́ Бо́га на́шего страда́лец взыва́ше:/ муче́ния бо цветы́ благово́ния вменя́ю/ и кро́вныя струи́ ба́нею креще́ния.</p>
				<p><style>Богоро́дичен:</style> Ри́торствующий язы́к, безгла́сен же и недви́жим о Тебе́ зрим, Богора́дованная:/ не и́мать бо пости́гнути непостижи́маго зача́тия неизрече́нное Рожде́ние.</p>
				<p><style>Песнь 8</style></p>
				<p><style>Ирмо́с:</style> О́троки благочести́вый в пе́щи/ Рожде́ство Богоро́дичо спасло́ есть,/ тогда́ у́бо о́бразуемое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</p>
				<p>Ублажи́ша тя ца́рие, благослови́ша святи́телие,/ слы́шаще твое́ му́жественное терпе́ние и ко Христу́ хода́тая стяжа́вше тя,/ и ны́не, приходя́ще честны́м твои́м мощем, покланя́ются.</p>
				<p>Боже́ственный Гео́ргий источа́ет ми́ро благода́ти,/ повелева́я ве́рным почерпа́ти на просвеще́ние и чистоту́, взыва́я:/ Го́спода по́йте дела́ и превозноси́те Его́ во ве́ки.</p>
				<p>Хваля́ся я́звами Христо́выми, к ве́чным оби́телем восте́кл еси́,/ от кро́ве твое́й обагри́в плоть,/ и светло́ Царе́ви Сил предстои́ши, с му́ченики лику́я.</p>
				<p><style>Богоро́дичен:</style> Исáии угль дре́вле бысть, клеща́ми но́сим от Серафи́ма/ и, каса́яся тому́, грехи́ оставля́ет./ Клеща́ же Ты еси́, Де́во, Боже́ственный угль носи́вшая/ во оставле́ние грехо́в челове́честву.</p>
				<p><style>Песнь 9</style></p>
				<p><style>Ирмо́с:</style> Всяк земноро́дный/ да взыгра́ется, Духом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</p>
				<p>Во́ин и́стинный Христо́ва пропове́дания был еси́, Георгие,/ и ле́сти потреби́тель безбо́жия./ Те́мже и ны́не моли́твами твои́ми потреби́ ва́рварское воста́ние, во́инству на́шему под но́зе сла́вне тех низложи́.</p>
				<p><style>Аще</style> и отсечена́ бысть глава́ твоя́ и кровь излия́ся,/ но прильпе́ ве́рно,/ и победи́тельная тобо́ю соверши́шася./ Те́мже и на нас востаю́щих си́лою твое́ю посрами́/ и яви́ нас победи́тели.</p>
				<p>Лук сокруши́ нечести́вых, страстоте́рпче непобеди́ме,/ непра́ведно дви́жимый на твое́ достоя́ние,/ е́же себе́ избра́л еси́, возлюби́в,/ и во́инству на́шему си́лу утверди́,/ да и мы ти́хо препроводи́м жи́тельство.</p>
				<p><style>Богоро́дичен:</style> <style>егоже</style> проро́цы провозвести́ша вси́ многообра́зие/ и вопло́щшася нас ра́ди от <style>Тебе</style>́ ви́дехом, Богоро́дице, Бо́га и Челове́ка соверше́нна,/ избавля́юща челове́ки от кля́твы пра́дедния Твои́ми моли́твами/ и ве́чныя муки́ свобожда́юща.</p>
				<p>Свети́лен.</p>
				<p><style>Подо́бен:</style> Пло́тию усну́в:</p>
				<p>Све́ту Невече́рнему предстоя́, страстоте́рпче, с му́ченическими ли́ки,/ воспева́ющия тя в па́мяти твое́й от искуше́ния спаса́й/ моли́твами твои́ми.</p>
				<p><style>Богоро́дичен:</style> Незаходи́маго Све́та носи́ло, Присноде́во,/ просве́щшаго седя́щих во тьме неве́дения пре́лести,/ озари́ и нам, гре́шным, свет Сы́на Твоего́.</p>
				<p>На хвали́тех стихи́ры, на 4, глас 1.</p>
				<p><style>Подо́бен:</style> Небе́сных чино́в:</p>
				<p>На Небеси́ препочи́л еси́, веселя́ся,/ моли́ за ны Пресвяту́ю Тро́ицу ми́лость по́дати нам/ и житие́ ми́рно и безгре́шно,/ я́ко в Ту ве́рующих при́сно скорбе́й угонзати/ и ра́дование улучи́ти.</p>
				<p>Милосе́рдия ра́ди твоего́/ исто́чник нам дару́й благода́ти,/ вско́ре ра́дости исполнь,/ источа́ющ утеше́ние су́щим в печа́лех,/ моля́ Христа́, всесла́вне,/ спасти́ся ду́шам на́шим.</p>
				<p>Ты, в весе́лие вшед нетле́емо,/ весе́лие нам дати моли́/ и спасти́ рабы́ твоя́:/ мо́жеши бо, Гео́ргие,/ призыва́ющим тя беды́ разгнати, моля́ Христа́,/ и исцели́ти боля́щия.</p>
				<p><style>Сла́ва, глас 8:</style></p>
				<p>От благочести́ва ко́рене прозя́б, израсте́,/ усыне́ния вода́ми напое́н я́сно,/ Гео́ргие страстоте́рпче:/ и́бо Христо́ве Це́ркви, я́ко фи́нике высокове́рхий, процве́л еси́ нам,/ преуцветлева́я ве́рныя./ Тем, ны́не с му́ченики предстоя́ Христу́,/ моли́ся о ду́шах на́ших.</p>
				<p>И ны́не, <style>Богоро́дичен:</style> Влады́чице, приими́ моли́тву раб Твои́х/ и изба́ви нас/ от вся́кия ну́жды и печа́ли.</p>
				<p>Славосло́вие вели́кое и отпу́ст.</p>
				<p>На литурги́и</p>
				<p>Блаже́нны свято́му, пе́сни 3-я и 6-я. Проки́мен, глас 4: Святы́м, и́же суть на земли́ Его́,/ удиви́ Госпо́дь вся хоте́ния Своя́ в них.
					<style>Стих:</style> Предзре́х Го́спода предо́ мно́ю вы́ну:
					<style>Апо́стол к Ефесе́ем, зача́ло 233. </style>Аллилу́ия: Воззва́ша пра́веднии,/ и Госпо́дь услы́ша их.
					<style>Стих:</style> Мно́ги ско́рби пра́ведным,/ и от всех их изба́вит я Госпо́дь.
					<style>Евангелие, от Луки́, зача́ло 106. Прича́стен: </style>Ра́дуйтеся, пра́веднии, о Го́споде:
				</p>
			</section>
			<section>
				<title>
					<p>Святой благоверный князь Георгий (1189–1238)</p>
				</title>
				<p>Был вторым сыном великого князя Всеволода Большое Гнездо. В 1212 году, после смерти отца и старшего брата Константина, он унаследовал Владимирский великокняжеский престол. Благоверный князь Георгий отличался благочестием и воинской доблестью. Им был основан Нижний Новгород. В 1237 году на Русскую землю двинулись монголо-татарские орды Батыя. Они разорили Рязань и сожгли Москву. Святой Георгий оставил стольный град на попечение своих сыновей Мстислава и Всеволода (третий сын – Владимир — был в то время в плену у татар) и опытных воевод, а сам двинулся с войском и племянниками — сыновьями Константина — на север, чтобы соединиться с другими князьями. В начале марта он вышел на берега реки Сити. Там 4 марта 1238 года произошла кровавая битва с татарами. Еще перед битвой благоверный князь Георгий получил известие о том, что стольный град Русской земли Владимир — пал и все его сыновья убиты. Выслушав печальную весть, великий князь обратился с молитвой к Богу, в которой просил Всевышнего сподобить его мученической смерти за веру христианскую и народ православный. И молитва его была услышана: в битве на реке Сити великий князь погиб мученической смертью — ему была отсечена голова. Через некоторое время после битвы возвращался с Белоозера к своей пастве Ростовский епископ Кирилл II. Его путь лежал через поле брани. Среди павших воинов он по одеждам узнал обезглавленное тело великого князя. С благоговением он взял его и перенес в Ростов. Там, при великом плаче всего народа, похоронил его в соборном храме. Через некоторое время была найдена и честная глава великого князя, которая была приложена к телу. Через 2 года гроб с телом благоверного князя Георгия с большой торжественностью был перенесен во Владимирский Успенский собор. В 1645 году тело святого князя было обретено нетленным, и состоялось церковное прославление святого. Мощи князя Георгия были переложены в серебряную раку, устроенную Святейшим Патриархом Иосифом.</p>
			</section>
			<section>
				<title>
					<p>Преподо́бного отца́ на́шего Кирилла, Новоезе́рскаго чудотво́рца</p>
				</title>
				<p><style>На ма́лой вече́рни</style></p>
				<p>Стихи́ры самогла́сны на 4, глас 5:</p>
				<p>Приспе́ и ны́не пресве́тлая па́мять всеблаже́ннаго отца́ на́шего Кири́лла,/ да праздну́ем у́бо, бра́тие, воспева́юще его́,/ в пе́ниих и пе́снех духо́вных,/ печа́льным утеши́теля, отча́янным засту́пника,/ боля́щим исцели́теля,/ и ве́рою и любо́вию почитающе пресве́тлыя по́двиги его́,/ и возопие́м глаго́люще,/ преблаже́нне о́тче Богоно́се Кири́лле,/ испроси́ у Христа́ Бо́га смире́ние ми́ру/ и спасе́ние ду́шам на́шим и велию ми́лость.
				</p>
				<p>Пресве́тлое свети́ло, всеблаже́нне Кири́лле, и́ноком был еси́,/ сия́юще благи́ми де́лы и све́тлыми по́двиги,/ и всю́ду сия́я заре́ю благода́ти чуде́с,/ тем и по преставле́нии твое́м/ и па́ки обогати́ тя Госпо́дь мно́гими чудесы́ и разли́чными исцеле́нии,/ с ве́рою притека́ющим к ра́це моще́й твои́х/ от вся́ким ско́рби здра́вие оби́льно подава́вши.
				</p>
				<p>О́тче преподо́бие Кири́лле,/ сше́дшеся светло́ пра́зднуем/ всечестну́ю па́мять твою́, молящеся,/ испроси́, Богому́дре, у Христа́ Бо́га/ смире́ние ми́ру, и спасе́ние ду́шам на́шим/ и ве́лию ми́лость.
				</p>
				<p>Ты измла́да Христа́ возлюби́л еси́, о́тче прему́дре Кири́лле,/ и ничто́же и́но па́че сего́ на земли́ поче́л еси́,/ но вся я́ко уме́ты вмени́в/ и Тому́ краткоду́шно после́довал еси́/ посто́м, бде́нием и моли́твами/ и мно́гими труды́ и терпе́нием/ и сего́ ра́ди Госпо́дь, Небе́сный Царь,/ венча́ тя венцо́м нетле́нным во Ца́рствии Свое́м,/ но я́ко име́я дерзнове́ние ве́лие к Нему́,/ мо́лим ти ся, о́тче наш всеблаже́нне Кири́лле/ испроси́ у Христа́ Бо́га побе́ду на враги́ и смире́ние ми́ру,/ спасе́ние ду́шам на́шим и ве́лию ми́лость.
				</p>
				<p><style>Сла́ва, глас 8:</style></p>
				<p>И́нок мно́жество наста́вника тя чтем, о́тче наш Кири́лле,/ тобо́ю бо путь су́щий пра́вый ходи́ти уве́дехом,/ о блаже́н еси́ я́ко Христу́ рабо́та/ и вра́жию обличи́л еси́ си́лу,/ А́нгелом собесе́дниче, и́стым соприча́стниче, преподо́бие,/ с ни́ми же моли́ся Го́сподеви/ поми́ловатися ду́шам на́шим.
				</p>
				<p><style>И ны́не, Богоро́дичен.</style></p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Ты от ю́наго во́зраста,/ преподо́бие Кири́лле,/ сосу́д и́збран бысть Пресвято́му Ду́ху,/ украси́ся преблаги́ми делы/ и яви́лся еси́ свети́льник пресве́тел.
				</p>
				<p><style>Стих:</style> Честна́ пред Го́сподем/ смерть преподо́бных Его́.
				</p>
				<p>О́тче Богому́дре Кири́лле,/ ты и́ноком удобре́ние/ и прозяба́ние пусты́нное,/ ты преподо́бным похвала́ и по́стником сла́ва/ и всем ве́рным утвержде́ние.
				</p>
				<p><style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Моли́ся, преблаже́нне Кири́лле,/ сохране́ным нам бы́ти зде/ от враг ви́димых и неви́димых/ и тамо в День су́дный муче́нии изба́витися нам,/ да тебе́ непреста́нно почита́ем.
				</p>
				<p><style>Сла́ва, глас 8:</style></p>
				<p>Прииди́те <style>Днесь</style> празднолю́бцы,/ вку́пе стеце́мся и псало́мски воспле́щим рука́ми/ и воспое́м его́, вели́каго отца́ на́шего всеблаже́ннаго Кири́лла,/ пра́зднутоще всесвяту́ю па́мять его́./ Имамы бо его́ пречестны́я мо́щи/ в его́ оби́тели посреде́ Кра́снаго о́строва я́коже друго́е со́лнце сия́я,/ обогаще́н све́тлостию мно́гих чуде́с,/ и и́же с ве́рою приходя́щим ко свято́му гро́бу его́/ при́сно подае́т разли́чныя исцеле́ния,/ те́мже и мы <style>Днесь</style> соверша́юще пресве́тлую па́мять его́/ и моля́щеея вопие́м к нему́:/ о преподо́бие о́тче всеблаже́нне Кири́лле,/ моли́ся Христу́ Бо́гу/ да пода́ст смире́ние ми́ру Своему́/ и спасе́ние ду́шам на́шим.
				</p>
				<p>И ны́не. Богоро́дичен.</p>
				<p>Тропа́рь, глас 8 (пи́сан на велицей вече́рни).</p>
				<p><style>На вели́цей вече́рни</style></p>
				<p>На Го́споди, воззва́х:
					<style>стихи́ры, глас 2.</style>
				</p>
				<p><style>Подо́бен:</style> Егда́ от Дре́ва:</p>
				<p>Ве́рою и любовию и́стинною/ ми́ра от младенства отре́кся,/ о́тче преподо́бие Кири́лле,/ ра́дуяся, после́довал еси́ Христу́,/ и мно́гим по́двигом плоть твою́ умертви́л еси́,/ и благода́ть исцеле́ний богатно восприял еси́/ уставляти неду́ги/ и не́мощи разли́чный,/ и ду́хи лукавыя вельми́ удави́л еси́.</p>
				<p>Украше́ние и́ноком быв,/ собра́л еси́ неизчетно мно́жество/ пе́ти Го́спода, преподо́бие Кири́лле,/ и к Небеси́ всех наста́вил еси́ добре́,/ после́дующих Боже́ственным твои́м уче́нием/ и подобящихся твоему́ житию доброде́тельному,/ о́тче Кири́лле./ С ни́миже тя почита́ем,/ свяще́нно в преставле́нии твое́м радующеся.</p>
				<p>Глас 1:</p>
				<p>Преподо́бие о́тче Кири́лле,/ любве ра́ди Учи́теля твоего́,/ вся, я́же на земли́, преоби́дел еси́/ и, в пусты́ню всели́вся, плоть твою́ воздержа́нием умертви́л еси́,/ и по́стническими труды́ твое́ житие́ уясни́л еси́;/ отону́дуже и ученики́ себе́ собра́в, ревну́ющих твоему́ житию́,/ сих Христу́ приве́л еси́./ Его́же моли́ спасти́ всех нас, тя почита́ющих.
				</p>
				<p>О́тче Богому́дре Кири́лле,/ воздержа́нием Бо́гу соединя́лся,/ непобежде́н пребы́сть кова́рствии бори́теля/ и раб яви́лся еси́ Вседержи́теля;/ ото́нудуже почита́ем тя/ и, Боже́ственную твою́ па́мять восхваля́юще,/ ра́достно ве́рою пра́зднуем.
				</p>
				<p>Преподо́бие о́тче Кири́лле,/ в пусты́нях при́сно, и в пеще́рах, и в гора́х ве́рою пребыва́я,/ Бо́га взыска́л еси́/ и Сего́ ра́ди обре́л еси́, я́коже возжеле́,/ невозвра́тною душе́ю восхожде́нии до́брыми всегда́/ и́нок мно́жество приве́л еси́ Христу́ спаса́емых.
				</p>
				<p>Преподо́бие о́тче, прему́дре Кири́лле,/ боля́щим ты яви́лся еси́ исцеле́ние,/ и хромы́м хожде́ние ми́лостивно сотвори́вши,/ и всем, притека́ющим с ве́рою к цельбоно́сному гро́бу твоему́,/ прося́щим по́мощи и заступле́ния./ Ты же моли́твами твои́ми/ исцеле́ние неду́гующим неоску́дно по́дававши.
				</p>
				<p><style>Сла́ва, глас 6:</style></p>
				<p>Е́же по о́бразу соблю́д невреди́мо,/ ум влады́ку на стра́сти па́губныя по́стнически поста́вив,/ во е́же по подо́бию я́ко мо́щно возшел еси́,/ му́жески бо естество́ пону́див,/ потща́лся еси́ ху́ждшее покори́ти лу́чшему/ и плоть порабо́тити ду́ху./ Те́мже мона́шествующих яви́лся еси́ верх,/ жи́тель пусты́нный,/ благотеку́щих обучи́тель, пра́вило доброде́тели изве́стнейшее,/ и ны́не на Небесе́х зерца́лом разре́шшимся,/ о́тче наш Кири́лле,/ чи́сте зри́ши Святу́ю Тро́ицу,/ моля́ся несре́дственне о и́же ве́рою и любо́вию чту́щих тя.
				</p>
				<p>И ны́не, <style>Богоро́дичен:</style> Кто Тебе́ не ублажи́т:</p>
				<p>Вход. Проки́мен дне. И чте́ния три</p>
				<p>На ли́тии стихи́ры, глас 8, самогла́сны:</p>
				<p>Преподо́бие о́тче Кири́лле,/ дар Бо́жий избра́в сам себе́,/ и прине́сл еси́ бде́ние всено́щное,/ и умиле́ние стяжа́в, поуче́ние Боже́ственно,/ конечно́е смире́ние, наде́жду, ве́ру, любо́вь нерастворе́ну,/ трезве́ние и милосе́рдие,/ и́стинное безстра́стие, моли́тву,/ столп тя показа́вше светови́днейший.
				</p>
				<p>Глас 2:</p>
				<p>По успе́нии твое́м, блаже́нне,/ учи́тельница быва́ет нам твоя́ ра́ка,/ при́сно бо излива́ющимися чудесы́ вопия́/ и возводя́ к трудо́м и по́двигом, глаго́ля:/ возлюби́те Го́спода, да обря́щете бла́годать ве́чную,/ ничто́же па́че Его́ почти́те,/ да, егда́ прии́дет, и обрящете поко́й со и́збранными./ Его́же да и мы улучи́м твои́ми моли́твами.
				</p>
				<p>Глас 4:</p>
				<p>Житие́ нескве́рно,/ терпе́ние, и кро́тость, и любо́вь нелицеме́рну,/ воздержа́ние, и стоя́ние всено́щное,/ и умиле́ние Боже́ственное, ве́ру и наде́жду и́стинную/ и ми́лование, о́тче, стяжа́в,/ я́ко А́нгел, пожи́л еси́ на земли́ с плотию,/ Кири́лле блаже́нне,/ моли́твенниче о ду́шах на́ших.
				</p>
				<p>Земны́й А́нгеле, Небе́сный челове́че был еси́, преподо́бие,/ исто́чник умиле́ния и ми́лования,/ струя́ пучи́ны, гре́шником пору́чник,/ масли́на вои́стинну Бо́жия плодови́та и трудо́в твои́х,/ утеши́ ли́ца, Кири́лле чу́дне,/ ве́рно восхваля́ющим тя.
				</p>
				<p><style>Сла́ва, глас 6:</style></p>
				<p>Преподо́бие о́тче Кири́лле,/ явле́нием Бо́жия Ма́тере наставля́емь/ и того́ сия́нием озаряемь,/ и пусты́ню, на ню́же зван бысть, дости́гл еси́/ и, в ней трудолю́бно подвиза́вся,/ вшел еси́ в незаходи́мый свет ра́зума,/ иде́же мно́гих Господеви ревни́телей твоему́ житию́ устро́ил еси́./ Те́мже и по сме́рти от Бо́га дарова́ния прия́л еси́,/ бе́сы прогони́ти и исцеле́ния разли́чных неду́гов челове́ком дарова́ти,/ ве́рою от души́ притека́ющим ко хра́му твоему́ всечестно́му./ Моли́ спасти́ почита́ющих любо́вию святу́ю па́мять твою́.
				</p>
				<p>И ны́не, <style>Богоро́дичен:</style> Творе́ц и Изба́витель:</p>
				<p>На стихо́вне стихи́ры, глас 1.</p>
				<p><style>Подо́бен:</style> Прехва́льнии:</p>
				<p>О́тче преподо́бие Кири́лле,/ твоя́ кра́сная память — по́стником собра́ние и весе́лие,/ чуде́с бо благода́тию просла́вился еси́ от Бо́га,/ Его́же моли́ дарова́ти ду́шам на́шим/ мир и ве́лию ми́лость.
				</p>
				<p><style>Стих:</style> Честна́ пред Го́сподем/ смерть преподо́бных Его́.
				</p>
				<p>О́тче Кири́лле преподо́бие,/ твоего́ уста́ва постнаго проти́внии у́бояшася/ и прокляти бы́ша/ твои́ми непреста́нными моли́твами, всехва́льне,/ и́бо сожи́тельствующа Бо́га стяжа́в в себе́./ Его́же моли́ дарова́ти ду́шам на́шим/ мир и ве́лию ми́лость.
				</p>
				<p><style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>О́тче преподо́бие Кири́лле,/ Христа́ возлюби́в вся́ко/ и Того́ Боже́ственным стопа́м после́довал еси́,/ крест на ра́мо взем, неосла́бно ше́ствовал еси́,/ и живе́ши, Богоно́се, ду́хом./ И ны́не моли́ даровати ду́шам на́шим/ мир и ве́лию ми́лость.
				</p>
				<p><style>Сла́ва, глас 6:</style></p>
				<p>Тезоимени́то зва́ние Пречи́стыя я́ко услы́шав,/ по́стническими труды́ себе́ обложи́в,/ ми́рови и страстем себе́ умертви́в,/ и со Христо́м изво́лил еси́ жи́ти;/ тем и по сме́рти исцеле́ния источа́ет гроб твой,/ преподо́бие Кири́лле, ве́рою притекающим./ Но, я́ко име́я дерзнове́ние к прославля́емому во святы́х Христу́,/ моли́ся о и́же ве́рою соверша́ющих па́мять твою́,/ и чту́щих труды́ твоя́, я́же за Него́ претерпе́л еси́,/ и нам улучи́ти дерзнове́ние в день суда́, мо́лимся.
				</p>
				<p><style>И ны́не:</style> Богоро́дице, Ты еси́ Лоза́ и́стинная:</p>
				<p>Тропа́рь, глас 8:</p>
				<p>Бо́жиим Ду́хом подвиза́емь,/ слез твои́х ту́чами изсо́хшее напои́л еси́,/ и безпло́тное в пусты́ни житие́ показа́л еси́,/ и е́же из глубины́ се́рдца бодре́нными моли́твами и посто́м/ благодея́ния труды́ уплодоноси́л еси́,/ и вселе́нную всю просвети́л еси́ сия́нием чуде́с твои́х,/ о́тче наш Кири́лле./ Моли́ Христа́ Бо́га, спасти́ся ду́шам на́шим.
				</p>
				<p><style>Сла́ва, и ны́не, Богоро́дичен:</style> И́же нас ра́ди:</p>
				<p><style>На у́трени</style></p>
				<p>По 1-й кафи́зме седа́лен, глас 3.</p>
				<p><style>Подо́бен:</style> Красоте́ де́вства:</p>
				<p>Я́ко безпло́тен, о́тче, пожи́л еси́ на земли́,/ превознося́щагося врага́ смири́л еси́./ Те́мже ны́не с невеще́ственными ли́ки, блаже́нне, водворя́яся,/ та́мо блаже́нства наслажда́яся,/ помина́й па́мять твою́ <style>Днесь</style> пра́зднующих,/ да вси ра́достными пе́сньми воспева́ем Христа́ Бо́га на́шего,/ такову́ю тебе́ благода́ть да́вшаго.
				</p>
				<p><style>Сла́ва, и ны́не, Богоро́дичен:</style></p>
				<p>Боже́ственная ски́ния была́ еси́ Сло́ва, Еди́на Пречи́стая Ма́ти Де́во,/ чистото́ю А́нгелы превозше́дшая, па́че всех ме́не, персть бы́вша,/ оскверне́на пло́тскими прегреше́ньми, очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.
				</p>
				<p>По 2-й кафи́зме седа́лен, глас 8.</p>
				<p><style>Подо́бен:</style> Повеле́нное та́йно:</p>
				<p>Страсте́й тьму моли́твами твои́ми, о́тче, отгна́л еси́,/ се́рдце твое́ в чу́вствии чи́сто Бо́гу предста́вив./ Те́мже в тя всели́ся благода́ть Ду́ха Пресвята́го,/ е́же ведети бу́дущая, я́ко близ су́щая ты проявля́я,/ и проси́вшим у <style>тебе</style>́ с ве́рою непло́дствия соуз разреши́л еси́./ Те́мже и мы мо́лимся:/ проси́ нам от Христа́ ми́ра и ве́лия ми́лости.
				</p>
				<p><style>Сла́ва, и ны́не, Богоро́дичен:</style></p>
				<p>От крове́й Твои́х, Чи́стая, воплоще́ннаго Бо́га ро́ждшая,/ изменена́ мя при́сно греха́ми, и прило́ги лука́ваго, Богоблагода́тная,/ утверди́ се́рдце мое́, Блага́я, Твои́ми моли́твами,/ я́ко да и аз благода́рственно зову́ Ти:/ Богороди́тельнице Мари́е,/ поми́луй ста́до Твое́, е́же стяжа́ла еси́, Всенепоро́чная.
				</p>
				<p>По полиеле́и седа́лен, глас 8.</p>
				<p><style>Подо́бен:</style> Прему́дрости:</p>
				<p>В пусты́ню, преблаже́нне, всели́вся,/ и в ней пречестны́й храм Бо́жия Ма́тере воздви́гл еси́/ и мно́жество и́ночествующих тамо собра́л еси́ Го́сподеви и с тобо́ю рабо́тающих,/ и́хже сохрани́ от вся́каго вре́да лука́ваго,/ да вси благода́рственно вопие́м ти:/ преблаже́нне Кири́лле, моли́ Христа́ Бо́га/ грехо́в оставле́ние дарова́ти чту́щим лю́бовию святу́ю па́мять твою́.
				</p>
				<p><style>Сла́ва, и ны́не, Богоро́дичен:</style></p>
				<p>Я́ко Де́ву и Еди́ну в же́нах,/ Тя, без се́мене ро́ждшую Бо́га, пло́тию,/ вси ублажа́ем, ро́ди челове́честии:/ Огнь бо всели́ся в Тя Божества́,/ и я́ко Младе́нца мле́ком пита́вши Зижди́теля и Го́спода./ Тем, А́нгельский и челове́ческий род,/ досто́йно сла́вим пресвято́е Рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му Рождеству́ Твоему́.
				</p>
				<p>Степе́нна, 1-й антифо́н 4-го гла́са. Проки́мен: Честна́ пред Госпо́дем/ смерть преподо́бных Его́.
					<style>Стих:</style> Что возда́м Го́сподеви о всех,/ я́же воздаде́ ми?
					<style>Ева́нгелие от Матфе́я, зача́ло 43. По 50-м псалме́ стихи́ра, глас 6, пи́сана на стихо́вне, Сла́ва.</style>
				</p>
				<p>Кано́н Богоро́дице со ирмосо́м на 6 и свято́му два кано́на, на 8, глас 2.</p>
				<p><style>Песнь 1</style></p>
				<p><style>Ирмо́с:</style> Во глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло есть,/ препросла́вленный Госпо́дь сла́вно бо прославися́.
				</p>
				<p>Слуга́ Бо́жий быв, о́тче Кири́лле,/ сохрани́л еси́ я́ко свяще́нник спаси́тельная повеле́ния,/ мирско́е смуще́ние оста́вил еси́ и, крест свой взем,/ жи́воносным стопа́м, всеблаже́нне, после́довал еси́.
				</p>
				<p>Спасе́нию          Хода́тая          све́дый,          ра́зум Богодохнове́нный/ и все Писа́ние благоче́стно проше́л еси́, о́тче преподо́бие Кири́лле,/ свяще́нства отону́ду прие́м сано́вное.
				</p>
				<p>От ю́ности твое́й, о́тче, ум к Бо́гу впери́в,/ тле́нными нетле́нная, я́ко до́брый купе́ц, искупи́л еси́./ Те́мже, ны́не соше́дшеся, па́мять твою́ почита́ем.
				</p>
				<p><style>Богоро́дичен:</style> Возсия́в, я́ко со́лнце, из Тебе́, Ма́ти Присноде́во,/ И́же от Отца́ пре́жде век неви́димый, Имже пресла́вно те́лом опису́емь,/ благоче́стия заре́ю челове́ки просвети́л есть.
				</p>
				<p>Други́й кано́н, глас 2.</p>
				<p><style>Песнь 1</style></p>
				<p><style>Ирмо́с:</style> Гряди́те, людие,/ пои́м песнь Христу́ Бо́гу,/ разде́льшему мо́ре и наста́вльшему лю́ди,/ я́же изведе из рабо́ты еги́петский,/ я́ко прославися́.
				</p>
				<p>Песносло́вити достохва́льную па́мять твою́ усе́рдно, преподо́бие,/ благода́ть да́на ти, Кири́лле./ Моли́ о нас и о всех, согреши́вших, о оставле́нии.
				</p>
				<p>И́ноческий свой крест взем, преподо́бие, по́следовал еси́ Христу́ Вседержи́телю/ и, умертви́в плоть, жи́зни ве́чныя сподо́бился еси́, преподо́бие.
				</p>
				<p>Зако́ну Божию повину́яся, досточу́дне,/ страстна́я взыгра́ния увяди́л еси́ воздержа́ния по́двигом/ и безстра́стия благода́тию обогати́лся еси́.
				</p>
				<p><style>Богоро́дичен:</style> И́же Тебе́ ра́ди нетле́нием обога́щшеся, Богороди́тельнице Пречи́стая,/ ра́дуйся, Обра́дованная, вопие́м Ти,/ преподо́бных и пра́ведных украше́ние.
				</p>
				<p><style>Песнь 3</style></p>
				<p> <style>Ирмо́с:</style> На ка́мени мя ве́ры утверди́в,/ разшири́л еси́ уста́ моя́ на враги́ моя́,/ возвесели́ бо ся дух мой внегда́ пе́ти:/ несть Свят, я́коже Бог наш,/ и несть пра́веден, па́че Тебе́, Го́споди.
				</p>
				<p>От нас ны́не сло́во похвале́ния плето́мо прие́мля, Богоно́се,/ весели́ся, твои́ми боле́зньми наслажда́лся, зовы́й, преподо́бие:/ Ты еси́ Бог наш.
				</p>
				<p>Словеса́ услы́шав Влады́чня, оста́вил еси́ мир и я́же в не́м,/ приве́л еси́ се́мя твое́ Го́сподеви, зовы́й:/ Ты еси́ Бог наш.
				</p>
				<p>Ра́йскую жизнь и тамо святы́х весе́лие всегда́ во уме́ твое́м помина́я, преподо́бие,/ те́мже и во слеза́х, и в воздыха́ниих всю свою́ жизнь, о́тче Кири́лле, проше́л еси́/ и сего́ ра́ди и по сме́рти от Христа́ чудесы́ просла́вился еси́.
				</p>
				<p><style>Богоро́дичен:</style> Ты Еди́на па́че всех, я́же от ве́ка  вели́ких, сподо́билася еси́ и вы́ше естества́,/ Бо́га бо, Невмести́маго все́ю тварию, во утро́бе Твое́й понесла́ и воплоти́ла еси́./ Тем Тя, Богоро́дицу, вси велича́ем.</p>
				<p>Ин</p>
				<p><style>Ирмо́с:</style> Утверди́ нас в Тебе́, Го́споди,/ Дре́вом умерщвле́н грех,/ и страх Твой всади́/ в сердца́ нас, пою́щих Тя.</p>
				<p>Вод живо́тных испо́лнится Божественнаго Духа, Богоно́се,/ ду́ша твоя́ ре́ки чуде́с то́чит,/ неду́жным исцеле́ние подая́.
				</p>
				<p>К широте́ рáйстей всели́лся еси́, всеблаженне Кири́лле,/ те́сную ше́ствовав стезю́,/ и бе́сов кова́рствия, и ше́ствия безчи́сленная утесни́л еси́.
				</p>
				<p>Тече́нием твои́х слез напая́емь, я́ко дре́во плодоно́сно, Кири́лле,/ благопло́дне поле́зныя принесл еси́ доброде́тели,/ чуде́с Боже́ственную благода́ть прие́мь.
				</p>
				<p><style>Богоро́дичен:</style> Еди́н Благи́й про́йде утро́бу, воплоща́емь,/ и Челове́к ви́ден бысть соверше́н,/ Его́же моли́ спасти́ пою́щия Тя.
				</p>
				<p>Седа́лен, глас 1:</p>
				<p>Мона́шествовав Богоуго́дне и доброде́тельно пожи́в,/ благода́ть исцеле́ния прия́л еси́, блаже́нне Кири́лле, зна́мения соверши́в страшна́;/ оби́тель же совокупи́в свяще́нную,/ приве́л еси́ мно́жество спаса́емых Го́сподеви, пребога́те./ Сла́ва Бо́гу, просвети́вшему тя,/ сла́ва венча́вшему тя,/ сла́ва святу́ю твою́ па́мять просла́вльшему.
				</p>
				<p><style>Сла́ва, и ны́не, Богоро́дичен:</style></p>
				<p>Ру́це Твои́ Боже́ственней,/ и́маже Созда́теля понесла́ еси́, Де́во Пречи́стая,/ вопло́щшагося благосты́нею, просте́рши,/ умоли́ Его́ изба́вити нас от искуше́ний, и страсте́й, и бед,/ хваля́щих тя любо́вию и вопию́щих:/ сла́ва все́льшемуся в Тя,/ сла́ва проше́дшему из Тебе́,/ сла́ва изба́вльшему нас Рождество́м Твои́м.
				</p>
				<p><style>Песнь 4</style></p>
				<p> <style>Ирмо́с:</style> Прише́л еси́ от Де́вы не хода́тай, ни А́нгел,/ но Сам, Го́споди, воплощься,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</p>
				<p>Отве́рзл еси́, Кири́лле, две́ри своя́, Авраа́му уподо́блься, всем тре́бующим, преподо́бие Кири́лле,/ тем Христо́с отверза́ет ти Небе́сная врата́, преблаже́нне.
				</p>
				<p>Во всечестны́й и во свяще́ннический сан украси́лся еси́, Кири́лле блаже́нне,/ и и́ноческому три́знищу, ра́дуяся, прите́кл еси́,/ всем до́мом, преблаже́нне, приво́дим.
				</p>
				<p>Посто́м и моли́твами те́ло твое́, о́тче Кири́лле, изнури́л еси́/ и сего́ ра́ди сподо́бился еси́ ви́дети неизрече́нная блага́я, я́же святы́м угото́ванная,/ с ни́миже, о́тче Кири́лле, о нас моли́.
				</p>
				<p><style>Богоро́дичен:</style> Исцеля́я Евино дре́внее преступле́ние, в Тебе́, Пренепоро́чную и Пречи́стую, всели́ся/ и всего́ мя, челове́ка, вообрази́в па́дшаго,/ Пребоже́ственный.
				</p>
				<p>Ин</p>
				<p><style>Ирмо́с:</style> Пою́ Тя, слу́хом бо, Го́споди, услы́шах и ужасо́хся:/ до ме́не бо и́деши, ме́не ища́, заблу́ждшаго./ Тем мно́гое Твое́ снизхожде́ние, е́же на мя,/ прославля́ю, Многоми́лостиве.
				</p>
				<p>Распе́н себе́ самаго страстем и ми́рови, Богому́дре о́тче,/ на Кресте́ распросте́ршу дла́ни Христу́ угоди́л еси́, Кири́лле:/ Его́же моли́ спасти́ ду́ши на́ша.
				</p>
				<p>По́двигом страда́ния плотски́я умертви́л еси́ у́ды,/ ме́ртвыя же моли́твою возста́вил еси́,/ и приходя́щия усе́рдно ве́рою чу́дно оправда́л еси́,/ и всяк неду́г, о́тче, исцели́л еси́.
				</p>
				<p>Ду́ха Свята́го присво́ил еси́ твое́й души́ и́скренно,/ Имже па́стырь и́збран показа́лся еси́, о́тче Богомудре,/ и и́нокующим украше́ние прекра́сное.
				</p>
				<p><style>Богоро́дичен:</style> Яко дождь на руно́, Чи́стая,/ в че́стное чре́во Твое́ Сло́во сни́де воплоща́емо,/ и погуби́ многобо́жия одожде́нием, Всенепоро́чная,/ и го́рькую зи́му разори́л есть.
				</p>
				<p><style>Песнь 5</style></p>
				<p><style>Ирмо́с:</style> Просвеще́ние во тьме лежа́щих,/ спа́сение отча́янных, Христе́ Спа́се мой,/ к Тебе́ у́тренюю, Царю́ ми́ра,/ просвети́ мя сия́нием Твои́м:/ ино́го бо, ра́зве Тебе́, бо́га не зна́ю.</p>
				<p>Христокра́сному одержа́лся еси́ житию, Кири́лле блаже́нне,/ всем че́стен яви́вся./ Весть бо вои́стинну доброде́тель, сла́вне, соверша́ти сию́ иму́щих,/ яви́л бо ся еси́ свяще́нник Христо́в достоприя́тен.
				</p>
				<p>Си́лою Боже́ственною укрепля́емь, блаже́нне Кири́лле, мирску́ю любо́вь кре́пко отве́ргл еси́,/ и Влады́це, ра́дуяся, прише́л еси́ во́льным твои́м нра́вом,/ и сохрани́в ве́ру невреди́му, и вене́ц сла́вы, Богому́дре, прия́л еси́.
				</p>
				<p>Дне́сь воспева́ема свяще́нная па́мять твоя́, преподо́бие Кири́лле,/ весели́т ученики́ твоя́/ и, че́стное твое́ успе́ние сла́вяще, глаго́лют:/ молитва́ми твои́ми, о́тче, соблюди́ воспева́ющих тя.
				</p>
				<p><style>Богоро́дичен:</style> Еди́ну нам во двою́ существу́ ви́диму Ипоста́сь/ Еди́на Благослове́нная раждаеши неизрече́нно, Бо́жие Сло́во, воплоти́вшееся за ми́лость неизрече́нную,/ Того́ моли́ сохрани́тися пою́щим Тя.
				</p>
				<p>Ин</p>
				<p><style>Ирмо́с:</style> Све́та пода́телю и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо, Тебе́, ино́го бо́га не зна́ем.
				</p>
				<p>И́же в ми́лость Бо́га моля́, о́тче преподо́бие Кири́лле,/ напо́лнил еси́, я́коже Илия́ чва́нец, еле́я, сосу́д вели́к,/ от зря́щих удивля́емь ве́рно.
				</p>
				<p>Яко чист душе́ю, ты, во изступле́нии быв,/ ви́дел еси́ всю зе́млю, я́ко под заре́ю сия́ющу,/ Еди́наго Бо́га почита́ющу, всеблаже́нне Кири́лле.
				</p>
				<p>Чудоде́йствуя о Христе́,/ воде́ истещи́ моли́твою, преподо́бие Кири́лле, мо́лиши Подвигополо́жника,/ я́же, пребыва́ющи, пропове́дает чудеса́.
				</p>
				<p><style>Богоро́дичен:</style> Живы́й на Небесе́х восхоте́ всели́тися в ложесна́ Твоя́, Чи́стая,/ я́ко да нас хра́мы Тро́ице сотвори́т,/ Тя, Богоро́дицу, пропове́дающих.
				</p>
				<p><style>Песнь 6</style></p>
				<p><style>Ирмо́с:</style> В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.
				</p>
				<p>Жите́йских веще́й, о́тче Кири́лле, несто́ящее сведый,/ сие́ оста́вил еси́/ и к воздая́нию потща́ся Го́рняго жре́бия, пребога́те.
				</p>
				<p>Благоче́стно и́нок мно́жество пита́ти не оста́вил еси́, о́тче блаже́нне Кири́лле,/ тем пи́щи бо́льший во оби́телех Небе́сных сподо́бился еси́.
				</p>
				<p>Ме́сто, е́же сподо́бися прияти́ честны́я мо́щи твоя́, преподо́бие, освяти́ся/ и по мно́гим стра́нам прославля́емо есть,/ я́ко в себе́ мо́щи твоя́ име́ет.
				</p>
				<p><style>Богоро́дичен:</style> Неискусому́жная Пречи́стая, родила́ еси́ и пребыва́вши Де́вою,/ явля́ющи Бо́жества и́стиннаго Сы́на и Бо́га Твоего́ о́бразы.
				</p>
				<p>Ин</p>
				<p><style>Ирмо́с:</style> Во глубине́ грехо́вней содержи́мь есть, Спа́се,/ и в пучи́не жите́йстей обурева́емь,/ но, я́коже Ио́ну от зве́ря,/ и ме́не от страсте́й возведи́ и спаси́ мя.
				</p>
				<p>Светосия́нии просвеща́емь Свята́го Ду́ха, чудотво́рче Кири́лле,/ и́нокующим свети́льник све́тел яви́лся еси́.
				</p>
				<p>Я́ко пресла́вно житие́ твое́,/ и́мже ста́до и́нок приве́л еси́ к ра́зуму спаси́тельному.</p>
				<p>Жи́тель быв Ца́рства Небе́снаго, богому́дре Кири́лле,/ сего́ улучи́ти моли́ ве́рою тя при́сно ублажа́ющим.
				</p>
				<p><style>Богоро́дичен:</style> Из утро́бы Твое́й, Чи́стая,/ возсия́в пра́вды Невече́рнее Со́лнце и ве́рных просвети́,/ Богоро́дице, Де́во Всепе́тая.
				</p>
				<p><style>Конда́к, глас 8:</style></p>
				<p>Взбра́нному и кре́пкому адама́нту,/ прогони́телю бе́сов, но́вому чудотво́рцу/ победи́тельная, страсте́й злых свободи́вшеся,/ благода́рственная воспису́ем ти, о́тче наш Кири́лле./ Но я́ко име́я дерзнове́ние у престо́ла Христо́ва,/ ве́рою чтущих тя, град же и лю́ди, моли́твою́ твое́ю сохраня́й,/ ты бо еси́ ста́ду твоему́ похвала́ и утвержде́ние.
				</p>
				<p><style>И́кос:</style></p>
				<p>Услы́шав Христо́в глаго́л и оста́вив пло́тская мудрова́ния,/ бога́тство и сла́ву, я́ко прах, вмени́в/ и на стра́сти, я́ко безпло́тен, подвиза́вся,/ и безпло́тных ликостоя́нию чистото́ю уподо́бися,/ ра́зума дарова́ния прия́л еси́./ Тем в песнех си́це ти вопие́м, реку́ще:/ ра́дуйся, Кири́лле преподо́бие и Богоно́се, Небе́сный челове́че, земны́й А́нгеле./ Ра́дуйся, кро́ме ми́ра суетна́го пусты́ню соде́лавый в Кра́снем о́строве/ и в не́м оби́тель соста́вив./ Ра́дуйся, я́ко в ней и́нок мно́жество собра́л еси́ и от них слы́шиши си́це реку́щих:/ ра́дуйся, и́нокующим о спасе́нии хода́тай./ Ра́дуйся, уныва́ющим о́браз утеше́ния./ Ра́дуйся, и́ноком от наве́т вра́жиих избави́телю./ Ра́дуйся, ско́рбем губи́телю на́шего естества́,/ я́ко отгоня́я по́мыслы зло́бныя./ Ра́дуйся, скорбя́щим душе́ю сла́дкое утеше́ние и ра́дости Боже́ственныя пода́телю./ Ра́дуйся, наш предста́телю и избави́телю./ Ра́дуйся, преподо́бие о́тче Кири́лле, и́ноком удобре́ние.
				</p>
				<p><style>Песнь 7</style></p>
				<p><style>Ирмо́с:</style> Богопроти́вное веле́ние/ беззако́ннующаго мучи́теля высо́к пла́мень вознесло́ есть;/ Христо́с же простре́ Богочести́вым о́троком росу́ духо́вную,/ Сын благослове́н и препросла́влен.
				</p>
				<p>Избра́нием суда́ укра́сился еси́, свяще́нник быв, Кири́лле, о́тче преподо́бие./ Тем вшел еси́ внутрь вы́шняго хра́ма незаходи́мыя зари́,/ своего́ священнотворе́ния плодо́в наслажда́яся, поя́:/ благослове́н Бог оте́ц на́ших.
				</p>
				<p>Оте́ческая возлюби́л еси́ ликостоя́ния, и в ли́цех оте́ц ра́достно просла́вился/ и, Христу́ предстоя́, всеблаже́нне преподо́бие Кири́лле,/ прие́млеши своего́ служе́ния всего́ воздая́ния, воспева́я:/ благослове́н Бог оте́ц на́ших.
				</p>
				<p>Источа́ет чудеса́ честна́я ра́ка твоя́, преподо́бие, преизоби́лующи благода́тию,/ и ве́рою приходя́щим здра́вие подае́т,/ Христу́ от души́ вопию́щим:/ благослове́н Бог оте́ц на́ших.
				</p>
				<p><style>Богоро́дичен:</style> Из утро́бы Ты, Де́во, Пра́вды Со́лнце породи́ла еси́, Христа́,/ дебельство́м пло́ти приобщи́вшася челове́ком, и Де́вою пребыла́ еси́,/ Тем воспева́ем:/ благослове́н, Пречи́стая, плод Твоего́ чре́ва.
				</p>
				<p>Ин</p>
				<p><style>Ирмо́с:</style> Вети́и яви́шася о́троцы/ любому́дрейшии древле,/ от Богоприя́тныя бо души́ Богосло́вяще устна́ми, поя́ху:/ Пребоже́ственный отце́в и наш Бо́же, благослове́н еси́.
				</p>
				<p>Ме́ртвость живоно́сную стяжа́в сласте́й отло́жением,/ те́мже больны́я исцеля́ти сподо́бился еси́, Кири́лле,/ Пребоже́ственный отце́в, вопия́, Бо́же, благослове́н еси́.
				</p>
				<p>Непщева́вше умори́ти без ума́ чародея́ньми, о́тче, лука́выми/ тебе́, блюдо́маго Боже́ственною всех Зижди́теля дла́нию,/ несмы́сленно постыде́вшеся, обличе́ни бы́ша су́щим в тебе́ проразуме́нием.
				</p>
				<p><style>Богоро́дичен:</style> Исцели́ души́ мое́й стра́сти, безстра́стия исто́чник ро́ждшая несказа́нно,/ и умиле́ния ту́чу пода́ждь ми, хода́тайствуя мне утеше́ния,/ свята́я Богоро́дице.
				</p>
				<p><style>Песнь 8</style></p>
				<p><style>Ирмо́с:</style> В пещь о́гненную ко о́троком евре́йским снизше́дшаго/ и пла́мень в росу́ прело́жшаго Бо́га,/ по́йте дела́, я́ко Го́спода,/и превозноси́те во вся ве́ки.
				</p>
				<p>Соверше́нною чистото́ю, и любо́вию Христа́ возжеле́л еси́, священнотаи́нниче о́тче,/ непреста́нными гла́сы вопия́:/ по́йте Го́спода, вся дела́, и превозноси́те Его́ во ве́ки.
				</p>
				<p>Мирску́ю красоту́ оста́вив во́лею, Христу́, блаже́нне, прише́л еси́,/ благоле́пия Того́ жела́я зрети, и во оби́тели святы́я всели́лся еси́,/ по́йте Го́спода, вопи́я, вся дела́, и превозноси́те Его́ во ве́ки.
				</p>
				<p>Ны́не пусты́ня весе́лием, о́тче, красу́ется,/ име́я мо́щи твоя́, Кири́лле преподо́бие;/ учени́цы же, твоему́ житию ревну́юще/ и о твое́й па́мяти ра́дующеся, Творцу́ вопиют:/ Го́спода воспева́йте, дела́, и превозноси́те Его́ во ве́ки.
				</p>
				<p><style>Богоро́дичен:</style> Свяще́нными Тя гла́сы Бо́жий проро́цы, Чи́стая, быва́ющу Ма́терь провозгласи́ша я́сно все́ми владе́ющаго, Пречи́стая,/ Его́же превозно́сим Го́спода во ве́ки.
				</p>
				<p>Ин</p>
				<p><style>Ирмо́с:</style> Пещь иногда́ о́гненная в Вавило́не де́йства разделя́йте,/ Бо́жиим веле́нием халде́и опаля́ющая,/ ве́рный же ороша́ющая, пою́щия:/ бла́гослови́те, вся дела́ Госпо́дня, Го́спода.
				</p>
				<p>Над страстьми́ тлетво́рными ца́рствовав о Христе́, богому́дре о́тче,/ в Ца́рствии Небе́снем сподоби́лся еси́ жи́ти со все́ми святы́ми,/ добре́ пожи́в и Всеви́дца Бо́га возлюби́в.
				</p>
				<p>Твоя́ святы́я моли́твы прие́мля, Бог/ су́щим во оскуде́нии с тобо́ю подава́ше я́же к животу́ вы́ну,/ вельми́ на земли́ прославля́я тя, чудоде́йственный Кири́лле всеблаже́нне.
				</p>
				<p>Укра́шся добро́тами Боже́ственными, ко кра́сным черто́гом преста́вился еси́,/ с Бо́гом, о́тче, пребыва́я,/ и Сего́ Боже́ственныя красоты́ в непроходи́мыя ве́ки наслажда́ешися.
				</p>
				<p><style>Богоро́дичен:</style> Живы́й исто́чник, я́ко во́ду жи́зни поро́ждши,/ ду́шу мою́, иста́явшую грехо́вным пла́менем, Богоро́дице Де́во, напо́й,/ да Тя сла́влю во ве́ки.
				</p>
				<p><style>Песнь 9</style></p>
				<p><style>Ирмо́с:</style> От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.
				</p>
				<p>Ду́хом, о́тче, обнища́в,/ Небе́сное Ца́рство восприя́л еси́ со все́ми и́збранными, сла́вы неизрече́нныя исполня́емь,/ боле́зней по́честь прие́мля, блаже́нне Кири́лле, воздая́ния,/ сего́ ра́ди тя ве́рою и любо́вию ублажа́ем.
				</p>
				<p>Моще́й твои́х ра́ка ве́рно приступа́ющим и́сточа́ет исцеле́ний ре́ки,/ стра́сти душ потопля́ющи и теле́с боле́зни отъе́млющи, блаже́нне Кири́лле,/ моли́твенниче ве́рою при́сно блажа́щих тя.
				</p>
				<p>Совокупля́лся с преподо́бными све́тлыми ста́ды,/ сия́нием невече́рним мы́сленно, о́тче Кири́лле, озаря́емь,/ Боже́ственную твою́ па́мять творя́щия просвети́ ве́рныя/ и улучи́ти спасе́ние мо́литва́ми твои́ми сподо́би.
				</p>
				<p><style>Богоро́дичен:</style> Облиста́еши всех чуде́с заря́ми Твои́ми, Богоблагода́тная Чи́стая,/ страсте́й и скорбе́й отъе́млющи мглу и свет весе́лия мы́сленный простира́ющи./ Ма́терь Бо́гу, Тя велича́ем.
				</p>
				<p>Ин</p>
				<p><style>Ирмо́с:</style> Я́же пре́жде со́лнца свети́льника Бо́га возсия́вшаго,/ пло́тски к нам прише́дшаго из боку́ Деви́чу,/ неизрече́нно воплоти́вшая, Благослове́нная, Всечи́стая,/ Тя, Богоро́дице, велича́ем.
				</p>
				<p>Ми́лостивно вмести́лся еси́, о́тче, вся́ческих Благоде́телю,/ незло́бия доброто́ю украша́емь и кро́тостию и красото́ю доброде́телей сия́я,/ те́мже тя вси ублажа́ем.
				</p>
				<p>Песнь Бо́гу возсыла́ти с безпло́тными сподо́бися,/ я́ко соблю́д о́нех жития́ чистоту́,/ терпе́нием сла́ву восприя́л еси́.
				</p>
				<p>Приими́ от нас, Богоно́се, приноси́мое ти мо́ление от чиста́ се́рдца/ и возда́ждь мольба́ми твои́ми согреше́ний оставле́ние/ и спасе́ние, всече́стне.
				</p>
				<p><style>Богоро́дичен:</style> Я́ко ко́рень су́щим вои́стинну, нетле́нная Де́во,/ вси ве́рнии, наде́ющеся, хвала́ми почита́ем.
				</p>
				<p>Свети́лен.</p>
				<p><style>Подо́бен:</style> Не́бо звезда́ми:</p>
				<p>Ангельскаго жития́ жела́я, удали́лся еси́, Кири́лле, в пусты́ню/ и стра́сти плотски́я покори́л еси́, равноа́нгелен яви́лся еси́,/ о́тче наш Кири́лле Богоно́се.
				</p>
				<p><style>Сла́ва, и ны́не, Богоро́дичен:</style></p>
				<p>Держа́ва на́ша, Чи́стая,/ Твоя́ рабы́ сохрани́ вся невре́дны,/ Тя бо стяжа́хом Еди́ну прибе́жище ду́шам на́шим.
				</p>
				<p>На хвали́тех стихи́ры, на 4, глас 8.</p>
				<p><style>Подо́бен:</style> О, пресла́внаго чудесе́:</p>
				<p>Кири́лле многонаро́читый,/ мирско́е украше́ние оста́вль, му́дре,/ боле́зньми воздержа́ния кре́пкими/ стра́сти покори́л еси́ плотски́я, низложи́в/ и многоко́зненнаго победи́в врага́,/ вене́ц с пра́ведными прия́л еси́./ Того́ моли́твами, Го́споди,/ всем нам пода́ждь/ мир и ве́лию ми́лость.
				</p>
				<p>Свы́ше дарова́ний чуде́с/ от Бо́га сподо́бился еси́, блаже́нне Кири́лле,/ от приходя́щих с ве́рою челове́к, бе́сы прогоня́я/ и разли́чный неду́ги исцеля́я/ моли́твами твои́ми, преподо́бие./ Те́мже вси па́мять твою́,/ соше́дшеся, любо́вию почита́ем.
				</p>
				<p>Воздержа́ние изря́дное, стоя́ние всено́щное,/ бде́нно о́ко, усмотря́ющо Боже́ственныя доброты́, име́л еси́, блаже́нне Кири́лле,/ те́мже исцеле́ния благода́ть прия́т,/ стра́сти лю́тыя исцеля́ти./ Сего́ ра́ди тя мо́лим:/ испроси́, о́тче, всем ве́лию ми́лость.
				</p>
				<p><style>Сла́ва, глас 2:</style></p>
				<p>Пусты́ня, пре́жде бесо́вская жили́ща име́ющи,/ ны́не же, Кири́лле, учени́к твои́х мно́жеством испо́лнена, украша́ется,/ храм бо прече́стен Бо́жия Ма́тере в себе́ име́ющи,/ разли́чными доброта́ми укра́шен./ Те́мже, в не́м соше́дшеся и че́стный гроб твой обстоя́ще,/ любе́зно покланя́емся и мо́лимся/ Це́ркви единомы́слие дарова́ти/ и правосла́вному во́инству на́шему на враги́ спо́собствовати моли́твами твои́ми,/ и нам испроси́ мир, и ду́шам на́шим ве́лию ми́лость.
				</p>
				<p><style>И ны́не, Богоро́дичен.</style></p>
				<p>Славосло́вие вели́кое и отпу́ст.</p>
				<p>На литурги́и</p>
				<p>Слу́жба преподо́бническая.</p>
			</section>
			<section>
				<title>
					<p>Преподобный Кирилл Новоезерский </p>
				</title>
				<p>Преподобный Кирилл Новоезерский  родился в середине XV в. в городе Галиче (Костромской епархии). Происходил из дворян фамилии Белых. Господь уже во чреве матери предуказал его избранничество. Однажды, когда мать Кирилла молилась в храме за Божественной литургией, младенец трижды — при чтении Евангелия, при пении Херувимской и во время пресуществления Святых Даров — возгласил во чреве ее.</p>
				<p>С детства полюбил преподобный уединение и молитву, мечтал об иноческой жизни. В пятнадцать лет святой Кирилл тайно ушел из дома, чтобы поступить в Корнилиево-Комельскую обитель. Пути в монастырь он не знал, из дому не взял ничего на дорогу и шел, возлагая все упование на Господа и на Пречистую Его Матерь. Верстах в 20 от города святой отрок встретил благолепного старца-монаха, который проводил его до обители и на прощание благословил со словами: «Бог да благословит тебя, чадо, и сподобит Ангельского образа, и да будешь сосудом избранным Божественного Духа». Сказав это, старец сделался невидимым. Отрок понял, что это был посланец Божий, и возблагодарил Господа.</p>
				<p>Настоятель монастыря — преподобный Корнилий Комельский († 1537; память 19 мая) — прозорливым оком увидел явленную на отроке благодать (Примечание: в «Настольной книге для священнослужителя», том 2. М., 1978, с. 580,   вместо преподобного Корнилия Комельского ошибочно указан преподобный Корнилий Псково-Печерский, †1570, память 20 февраля). Он много наставлял его и облек в иноческий образ с именем Кирилл. Пятнадцатилетний инок удивлял братию своими подвигами: постом и молитвою изнурял плоть, ревностно исполнял послушания, день и ночь готов был учиться Слову Божию. Уже тогда юный подвижник помышлял окончить дни свои в пустынном уединении.</p>
				<p>Однажды к родителям отрока, которые оплакивали его как умершего, пришел старец из монастыря преподобного Корнилия и рассказал им о сыне и его жизни в обители. Радостная весть еще более утвердила мать преподобного Кирилла в любви Божией. Уговорив мужа отнести в обитель часть ее имения, она оставила мир, приняла иноческий образ с именем Елена и вскоре тихо скончалась. Отец преподобного пришел в обитель, и игумен Корнилий повелел преподобному Кириллу увидеться с ним. Смутился инок, но, не смея ослушаться настоятеля, пал к ногам родителя, моля о прощении за то, что тайно ушел из дома. Отец с любовью простил святого Кирилла и сам навсегда остался в обители. Преподобный Корнилий нарек ему в иночестве имя Варсонофий и отдал на обучение сыну. Через три года монах Варсонофий мирно преставился. Сын его с еще большим усердием продолжал работать Господу, отсекая во всем свою волю в совершенном послушании не только игумену, но и братии.</p>
				<p>Его душа стремилась обойти всю Русскую землю, чтобы поклониться ее святыням и избрать себе пустыню для жизни в безмолвии. Получив благословение игумена, преподобный Кирилл оставил обитель, в которой окреп духовно, и ушел скитаться по лесам и пустыням, питаясь древесной корой и лесными ягодами. В трудном подвиге странничества провел он около двадцати лет, обошел пределы Московские, Новгородские, Псковские, но никогда не заходил в дома и не брал милостыни. Днем странствовал, а ночь проводил в молитве в притворах храмов, не пропускал церковных служб.</p>
				<p>Однажды на молитве преподобному Кириллу было указано Небесным светом место, где он должен основать обитель. Немедленно отправился он в путь и, дойдя до монастыря в честь Тихвинской иконы Божией Матери, провел в нем три дня и три ночи в непрестанной молитве к Пречистой Владычице. Во сне явилась ему Матерь Божия. Одобряя его намерение, Она сказала: «Угодник Пресвятой Троицы, раб Мой, Кирилл, пойди на восточную страну к Белоозеру, и явит тебе Господь и Сын Мой место упокоения для твоей старости».</p>
				<p>После чудного видения с умиленными слезами пошел преподобный к Белоозеру. На озере увидел он небольшой остров, от которого восходил огненный столп на небо. Там, под высокой многовековой елью, блаженный Кирилл устроил шалаш и затем построил две келлии: одну для себя, другую для будущей братии. Отшельник соорудил две малые церкви в честь Воскресения Христова и Богоматери Одигитрии. Много искушений испытал он от врагов невидимых и от досужих людей, забредавших иногда к святому, но все преодолевал он мужественным терпением и постоянной молитвой. Весть о его святой жизни распространялась повсюду. Постепенно собралась к нему братия.</p>
				<p>Много было случаев благодатного исцеления по молитвам преподобного. Господь сподобил Своего угодника также дара прозорливости.</p>
				<p>Предчувствуя свою кончину, преподобный призвал братию. Со слезами умиления в последний раз поучал святой своих духовных чад, пока не замер его голос. Долго безмолвствовал он, но вдруг горько-горько зарыдал: «Отхожу я ко Господу в Жизнь Вечную; вас же предаю Богу и Слову благодати Его, дающего наследие и освящение всем. Оно да поможет вам. Умоляю вас, не изнемогайте в постах и молитвах, соблюдая себя от наветов вражиих, и не презрит Господь смирения вашего по Своему неизреченному милосердию».</p>
				<p>Сказав это, блаженный дал последнее целование братии, причастился Святых Христовых Тайн, осенил себя крестным знамением и со словами: «Слава Богу за все!» — предал Ему чистую свою душу 4 февраля 1532 года.</p>
				<p>Обретение честных мощей преподобного Кирилла Новоезерского совершилось 7 ноября 1649 года, когда копали фундамент для новой церкви. На Кобылиной горе была поставлена часовня с Тихвинской иконой Божией Матери, с которой пришел сюда преподобный Кирилл. После обретения нетленных мощей последовало много чудес. По определению Собора честные мощи были освидетельствованы Вологодским архиепископом Маркеллом. После окончания постройки новой церкви 22 августа 1652 года в нее были перенесены в раке честные мощи преподобного. Местное почитание преподобного Кирилла Новоезерского началось сразу по его кончине. В обители память преподобного Кирилла отмечалась трижды в год: 4 февраля — службой на преставление; 7 ноября и 22 августа — службой на обретение и перенесение честных мощей.</p>
			</section>
		</section>
		<section>
			<title>
				<p>5-й день</p>
			</title>
			<section>
				<title>
					<p>Пра́зднование Пресвя́тей Богоро́дице в честь Ея ико́ны, имену́емый Взыска́ние поги́бших</p>
				</title>
				<p><style>На вели́цей вече́рни</style></p>
				<p>На Го́споди, воззва́х:
					<style>стихи́ры на 8, пра́здника 3, и Богоро́дицы 5.</style>
				</p>
				<p>Стихи́ры пра́здника, глас 1.</p>
				<p><style>Подо́бен:</style> Небе́сных чино́в:</p>
				<p>Богоявления неизреченнаго/ ны́не празднуем спаси́тельную благода́ть:/ от Де́вы бо Отрокови́цы непрело́жно младенствовав, Христо́с Бог/ в це́рковь Бо́гу и Отцу́/ Мате́рию ны́не прино́сится,/ <style>егоже</style> прии́м, Симео́н рука́ми объят.</p>
				<p>Во пророцех ви́ден был еси́,/ я́коже мо́щно бяше, Иису́се, Тебе́ ви́дети древле,/ но ны́не, Бо́жий Сло́ве, плотию всему́ ми́ру яви́лся еси́ во́лею/ от Де́вы Мари́и, Христе́,/ Твое́ спасе́ние всем су́щим от А́дама яви́л еси́,/ я́ко Человеколю́бец.</p>
				<p>На Синайстей го́ре зако́н учинйвый древле,/ ны́не в Сионе гра́де исполня́я зако́нная,/ рука́ми Богоро́дицы,/ Младе́нец Христе́, со всесожже́нии/ на рука́х Симео́на/ во храм внести́ся восхоте́л еси́ плотию.</p>
				<p>Стихи́ры, Богоро́дицы, глас 1:</p>
				<p>Сия́ние сла́вы Отчия,/ Сын от Све́та, Све́те присносущный,/ озари́, мо́лим Тя, ум и се́рдце на́ше, Иису́се,/ и напо́лни нас Ду́ха,/ да воспева́ем, радующеся, рождшую Тя Де́ву Чи́стую/ и воспеваем ди́вная Ея чудеса́.</p>
				<p>Све́тлый составля́ет лик ико́на Твоя́, Владычице,/ к Ней же мы взирающе,/ се́рдцем и усты благослови́м,/ пое́м и велича́ем Твое́ Ма́тернее благоутробие/ и ку́пно от <style>Тебе</style>́ рождшагося Бо́га сла́вим.</p>
				<p>Пое́м се́рдцем и усты не дре́внюю злату́ю стамну,/ в ней же бе ма́нна,/ но пое́м Де́ву Богоро́дицу,/ Христа́ во чре́ве носи́вшую,/ и сла́вим Твоего́ о́браза Богосовершаемая чудеса́.</p>
				<p>Я́коже луна́ светоза́рная,/ яви́ся Твоя́, Владычице, ико́на,/ озаря́я сущия во тьме и приводя́ к све́ту Богоразумия;/ и нас, во гресех погиба́ющих,/ мо́лим Тя со слеза́ми:/ спаси́ от тьмы неразу́мия/ и Твоя́ певцы́ ве́чной сла́вы сподоби.</p>
				<p>Тя, Еди́ну в же́нах благослове́нную,/ мы, грешнии, поюще, мо́лим:/ избави нас, Пречи́стая, от страсте́й грехо́вных благодатию Сы́на Твоего́/ и укрепи́ нас в заповедех Его́ ходи́ти вре́мя про́чее непоро́чно,/ спаса́я в ми́ре ду́ши на́ша.</p>
				<p><style>Сла́ва, глас 5:</style></p>
				<p>Исполне́ние зако́на и проро́ков,/ Рождшая Христа Бо́га,/ испо́лни ра́дости и весе́лия всех,/ чтущих святу́ю ико́ну Твою́, Влады́чице,/ да, светло́ <style>Днесь</style> празднующе,/ Тя ра́достно воспое́м и любовию и́мя Твое́ просла́вим,/ я́ко Ты еси́ Еди́на, от всех ро́дов и́збранная,/ Благослове́нная и Препрославленная.</p>
				<p>И ны́не, пра́здника, глас 5, Ге́рманово:</p>
				<p>Ве́тхий деньми младе́нствовав пло́тию,/ Ма́терию Де́вою в це́рковь прино́сится,/ Своего́ зако́на исполня́я обеща́ние,/ <style>егоже</style> Симео́н прии́м, глагола́ше:/ ны́не отпущаеши с ми́ром, по глаго́лу Твоему́, раба́ Твоего́,/ вйдеша бо о́чи мой спасе́ние Твое́, Святый.</p>
				<p>Вход. Проки́мен дне. И чте́ния.</p>
				<p>Бытия чте́ние
					<style>(глава́ 28):</style>
				</p>
				<p>Изыде Иаков от студенца клятвеннаго и и́де в Харрань./ И обрете ме́сто и спа тамо, зайде бо со́лнце,/ и взят от камения ме́ста того́ и положи́ возгла́вие себе́,/ и спа на ме́сте о́ном,/ и сон ви́де:/ и се лествица утверждена́ на зе́мли, ея́же глава́ досязаше до Небе́с,/ и Ангели Бо́жии восхождаху и низхождаху по ней,/ Госпо́дь же утверждашеся на ней и рече:/ Аз Бог Авраа́мов, отца́ твоего́, и Бог Исаа́ков, не бо́йся:/ земля́, идеже ты спиши́ на ней, тебе́ дам <style>ю</style> и се́мени твоему́./ И бу́дет се́мя твое́ я́ко песо́к земный,/ и распространи́тся на мо́ре и ли́ву, и се́вер, и на восто́ки,/ и возблагословятся о тебе́ вся коле́на земна́я и о се́мени твое́м./ И се Аз с тобо́ю, сохраня́яй тя на вся́ком пути́, аможе <style><style>Аще</style></style> по́йдеши,/ и возвращу́ тя в зе́млю сию́, я́ко не има́м тебе́ оставити,/ <style>дóндеже</style> сотвори́ти Ми вся, ели́ка глаго́лах тебе́./ И воста Иаков от сна своего́ и рече:/ я́ко есть Госпо́дь на ме́сте се́м, аз же не ведех./ И у́бояся, и рече:/ я́ко стра́шно ме́сто сие́,/ несть сие́, но дом Бо́жий, и сия́ врата́ Небе́сная.  </p>
				<p>Проро́чества Иезекии́лева чте́ние
					<style>(гла́вы 43 и 44):</style>
				</p>
				<p>Та́ко глаго́лет Госпо́дь:/ бу́дет от дне осмаго и про́чее,/ сотворя́т иере́и на олтари́ всесожже́ния ва́шего,/ и я́же спасе́ния ва́шего,/ и прииму вы, глаго́лет Адонай Госпо́дь,/ И обрати́ мя на путь врат святы́х вне́шних,/ зря́щих на восто́ки, и сия́ бяху затворена́./ И рече Госпо́дь ко мне:/ врата́ сия́ затво́рена бу́дут и не отве́рзутся,/ и никтоже пройде́т сквозе их,/ я́ко Госпо́дь Бог Изра́илев пройде́т и́ми, и бу́дут затво́рена./ Я́ко игу́мен ся́дет в них снести́ хлеб,/ по пути́ Еламских врат внидет и по пути́ его́ изыдет./ И введе мя по пути́ врат святы́х, су́щих к се́веру, пря́мо хра́му, и видех,/и се исполнь сла́вы храм Госпо́день.</p>
				<p>При́тчей чте́ние
					<style>(глава́ 9):</style>
				</p>
				<p>Прему́дрость созда Себе́ дом и утверди́ столпо́в седмь./ Закла Своя́ же́ртвенная и раствори́ в ча́ши Свое́й вино́, и уготова Свою́ тра́пезу./ Посла́ Своя́ рабы́, созывающи с высо́ким проповеданием на ча́шу, глаголющи:/ и́же есть безу́мен, да укло́нится ко Мне./ И тре́бующим ума́ рече:/ прииди́те, ядо́те Мой хлеб и пи́йте вино́, е́же раствори́х вам./ Оста́вите безу́мие, и живи́ бу́дете,/ и взыщи́те ра́зума, да поживе́те,/ и испра́вите ра́зум в ведении./ Наказуяй злыя, приимет себе́ безчестие:/ облича́ли же нечести́ваго, опоро́чит себе́,/ обличения бо нечести́вому, ра́ны ему́./ Не облича́й злых, да не возненави́дят тебе́,/ облича́й прему́дра, и возлю́бит тя./ Даждь прему́дрому вину́, и прему́дрший бу́дет;/ сказуй пра́ведному, и прило́жит приима́ти./ Нача́ло прему́дрости ? страх Господень, и сове́т святы́х - ра́зум:/ разумети бо зако́н, по́мысла есть благаго./ Сим бо о́бразом мно́гое поживеши вре́мя,/ и прило́жатся тебе́ ле́та живота́.</p>
				<p>На ли́тии стихи́ры, глас 4:</p>
				<p>Торжеству́юще ны́не ра́достно во хра́ме Твое́м, Пречи́стая,/ и Твоему́ припадающе че́стному обра́зу,/ мо́лим Тя умиле́нно:/ сотвори́ нас досто́йны быти ли́ка пра́зднующих/ и в торжестве́ и́збранных Сы́на Твоего́.</p>
				<p>Сердца́ на́ша привлекла́ еси́, Де́во Чи́стая,/ и ди́вным о́браза Твоего́ благоле́пием/ и Боголе́пными онаго чудесы;/ тем же, поюще, мо́лим Тя:/ и на́ши ду́ши светлы́ соделай, Влады́чице.</p>
				<p>В преми́рном лику́я све́те,/ не презри́ нас, до́лу су́щих во тьме земно́й,/ но, осеня́я ико́ною,/ призри́ Ма́терним благоутробием на рабы́ Твоя́/ и Све́том Сы́на Твоего́, Влады́чице,/ отжени́ от нас мрачныя прилоги лукаваго. </p>
				<p>Утверди́, прослави, вознеси́ верныя лю́ди Твоя́,/ ве́рных Помо́щнице,/ град сей и вся гра́ды и стра́ны в ми́ре сохрани́/ и всех, лю́бящих славити че́стный о́браз Твой,/ ве́нцев сла́вы сподоби.</p>
				<p><style>Сла́ва, глас 6:</style></p>
				<p>Не наде́емся на князи, на сыны́ человеческия,/ но все на́ше упова́ние на Твоего́ Сы́на, Богородице, возлага́ем/ и ве́руем непрело́жно,/ я́ко Той есть спасе́ние на́ше,/ и да не постыди́мся.</p>
				<p>И ны́не пра́здника, глас 6:</p>
				<p>Да отве́рзется дверь Небе́сная <style>Днесь</style>:/ Безначальное бо Сло́во О́тчее,/ нача́ло прии́м под ле́ты,/ не отступль Своего́ Божества́,/ от Де́вы я́ко Младе́нец четыредесятодневен/ Мате́рию вольне прино́сится в це́рковь зако́нную,/ и Сего́ на ру́ки приемлет ста́рец,/ отпусти́, - зовый, - раба́, Владыко,/ и́бо о́чи мои ви́деста спасе́ние Твое́./ Пришедый в мир спасти́ род человечь,/ Го́споди, сла́ва Тебе́.</p>
				<p>Стихо́вна Богоро́дицы, глас 5:</p>
				<p>Неисповеди́мое чуде́с мо́ре, вемы Тя, Богородице,/ па́че бо Херуви́мов и Серафи́мов просла́вилася еси́,/ тем же и ны́не Тя я́ко Ма́терь Божию/ в песнех велича́ем, рабй Твой, благода́рственно.</p>
				<p><style>Стих:</style> Слыши, Дщи, и виждь,/ и приклони́ у́хо Твое́.</p>
				<p>Не тва́ри преклоня́ем коле́на,/ падоша бо истуканы,/ но Тебе́, Пренепорочная Де́во,/ и, о́браз Твой лобызающе, мо́лимся:/ спаси́ лю́ди Твоя́ от огня́ страсте́й,/ от бед и напа́стей руко́ю Бо́га благословеннаго.</p>
				<p><style>Стих:</style> Приведу́тся Царю́ де́вы в след Ея,/ искренняя Ея приведу́тся Тебе́.</p>
				<p>Ты ти́хое обурева́емым, Богоро́дице, при́станище,/ Ты ра́дость в печа́ль погруже́нным,/ боля́щим Ты исцеле́ние/ и покро́в всем, к Тебе́ прибегающим, Влады́чице,/ Еди́на Чи́стая и Благослове́нная.</p>
				<p><style>Стих:</style> Приведу́тся в весе́лии и радовании,/ введутся в храм Царе́в.</p>
				<p>Тобо́ю возстают разслаблении,/ недугующии исцеля́ются,/ слепи́и прозирают,/ от бе́сов томи́мии свобождаются;/ ра́дуйся, источниче дарований, Богоблагодатная.</p>
				<p><style>Сла́ва, глас 6:</style></p>
				<p>Собери́ разстоящия во еди́но,/ Мир ми́рови Рождшая,/ Правосла́вие утверди́ непоколеби́мо/ и всех нас соблюди́ непреткновенных быти во испове́дании Сы́на Твоего́,/ я́ко Еди́на ве́рных Помо́щнице.</p>
				<p>И ны́не, пра́здника, глас 6:</p>
				<p>На рука́х ста́рческих во днешний день,/ я́ко на колесни́це Херуви́мстей,/ восклони́тися благоизволивый, Христе́ Бо́же,/ и нас, пою́щих Тя,/ страсте́й мучи́тельства призыва́емый избави/ и спаси́, я́ко Человеколю́бец.</p>
				<p>Стихо́вна пра́здника, глас 6:</p>
				<p><style>Подо́бен:</style> Тридне́вен:</p>
				<p>Восприими́, рече, Симео́не,/ Зижди́теля всяческих рука́ми,/ о старче, подыми́ Христа́,/ <style>егоже</style> Де́ва Отрокови́ца роди́ безсеменно/ на ра́дость ро́да на́шего</p>
				<p><style>Стих:</style> Ны́не отпущаеши раба́ Твоего́, Владыко,/ по глаго́лу Твоему́ с ми́ром.</p>
				<p>Закону Творца́ и Бо́га,/ <style>егоже</style> трепе́щут Ангельская мно́жества,/ сошедшеся, воспои́м, людие,/ Еди́наго Благоде́теля/ и зако́на Законода́теля/ во спасе́ние душ на́ших.</p>
				<p><style>Стих:</style> Свет во открове́ние языко́в/ и сла́ву люде́й Твои́х Изра́иля.</p>
				<p>Ны́не отпущаеши, Владыко, раба́ Твоего́,/ рекл еси́, с ми́ром,/ я́ко ви́дех Тя, Христе́,/ Све́та Первовечнаго, соуз мя пло́тских,/ во открове́ние языко́в и Изра́илю.</p>
				<p><style>Сла́ва, и ны́не, глас 2.</style> Андре́я Пи́рра:</p>
				<p>Емуже вы́шнии служи́телие с тре́петом мо́лятся,/ до́лу ны́не Симео́н ве́щными рука́ми прие́м,/ Бо́га челове́ком соедини́тися проповеда,/ и Челове́ка Небе́сна Бо́га ви́дяй,/ отлуча́яся су́щих на земли́, ра́достно взываше:/ И́же во тьме су́щим Невечерний Свет открыва́яй,/ Го́споди, сла́ва Тебе́.</p>
				<p>Тропа́рь, глас 7:</p>
				<p>Ра́дуйся, Благода́тная Богоро́дице Де́во,/ во объя́тиях Свои́х Превечнаго Младе́нца и Бо́га носи́вшая,/ проси́ Его́ дати ми́ру умирение/ и ду́шам на́шим спасе́ние./ Сын бо Тебе́, Богома́ти, веща́ет,/ я́ко вся проше́ния Твоя́ во благо́е исполнит./ Сего́ ра́ди и мы, припадающе, мо́лимся/ и, наде́ющияся на Тя, да не поги́бнем,/ и́мя Твое́ имену́ем:/ Ты бо еси́, Влады́чице,/ Взыска́ние поги́бших.</p>
				<p><style>Ин тропа́рь, глас 4:</style></p>
				<p>Взыщи́ нас, погиба́ющих, Пресвята́я Де́во,/ не по грехо́м бо на́шим наказу́еши нас,/ но по человеколю́бию ми́луеши,/ избави нас от а́да, боле́зни и ну́жды/ и спаси́ нас.</p>
				<p>Тропа́рь пра́здника, глас 1:</p>
				<p>Ра́дуйся, Благода́тная Богоро́дице Де́во,/ из Тебе́ бо возсия Со́лнце Пра́вды, Христо́с Бог наш,/ просвеща́яй сущия во тьме./ Весели́ся и ты, старче пра́ведный,/ приемый во объя́тия Свободи́теля душ на́ших,/ дару́ющаго нам воскресе́ние.</p>
				<p><style>На у́трени</style></p>
				<p>На Бог Госпо́дь:
					<style>тропа́рь пра́здника два́жды.</style>
				</p>
				<p>Сла́ва, Богоро́дицы. И ны́не, пра́здника.</p>
				<p>По 1-й стихоло́гии седа́лен, глас 1.</p>
				<p>Самоподо́бен:</p>
				<p>Лик А́нгельский да удиви́тся чудеси́,/ земни́и же гла́сы, возопием пе́ние,/ зряще неизрече́нное Божие снизхождение./ Его́же бо трепе́щут Небесныя си́лы,/ ны́не ста́рчи объе́млют ру́це Еди́наго Человеколю́бца.</p>
				<p>Сла́ва, и ны́не, то́йже.</p>
				<p>По 2-й стихоло́гии седа́лен, глас 8.</p>
				<p><style>Подо́бен:</style> Свире́лей па́стырских:</p>
				<p>Роди́лся еси́ на земли́, Собезначальный Отцу́,/ принеслся еси́ в це́рковь, Непостижи́мый,/ ра́дуяся же, ста́рец на ру́ки Тя восприят, зовый:/ ны́не отпущаеши, <style>егоже</style> посети́л еси́ по глаго́лу Твоему́,/ благоизволивый спасти́ я́ко Бог род челове́ческий.</p>
				<p>Сла́ва, и ны́не, то́йже.</p>
				<p>По полиелеи седа́лен, глас 4.</p>
				<p><style>Подо́бен:</style> Удивися Ио́сиф:</p>
				<p>Младе́нствуеши ме́не ра́ди, Ве́тхий деньми,/ чищением приобщаешися, Чисте́йший Бо́же,/ да плоть увериши мне, ю́же от Де́вы./ И сим Симео́н, поучаяся, позна Тя, Бо́га, явльшагося плотию,/ и, я́ко жизнь, лобзаше и радуяся, ста́рчески взываше:/ отпусти́ ме́не, Тебе́ бо видех, Живота́ вся́ческих.</p>
				<p>Сла́ва, и ны́не, то́йже.</p>
				<p>Таже степенна, 1-й антифон 4-го гласа. Прокимен, глас 4: Помяну имя Твое во всяком роде и роде.
					<style>Стих:</style> Отрыгну сердце мое слово благо: Вся́кое дыхание:
					<style>Евангелие от Луки, зачало 4. По 50-м псалме стихира литийная на Славе, глас 6 (зри страницу 178)</style>
				</p>
				<p>Каноны праздника с ирмосом на 6, ирмосы по дважды и Богородицы на 8. Катавасия праздника. По 3-й песни кондак и икос праздника, седален Богородицы. По 6-й песни кондак и икос Богородицы. Канон праздника, глас 3 (зри страницу 30)</p>
				<p>Кано́н Пресвятыя Богоро́дицы, глас 4.</p>
				<p><style>Песнь 1</style></p>
				<p><style>Ирмо́с:</style> Отве́рзу уста́ моя́/и напо́лнятся Ду́ха,/ и сло́во отрыгну́ Цари́це Ма́тери,/ и явлюся, светло́ торжеству́я,/ и воспою́, радуяся, То́я чудеса́.</p>
				<p>Умилосердися о нас, гре́шных, погиба́ющих, Пресвята́я Богоро́дице,/ но вме́сто печа́ли дару́й нам ра́дость,/ да воспева́ем Тя, Всесвята́я Вла́дычице.</p>
				<p>Утиши́ душ на́ших свире́пство,/ поне́же мно́гая ско́рби и печа́ли нападоша на нас, гре́шных,/ да не поги́бнем во зле, окаяннии.</p>
				<p>Ты еси́ на́ша кре́пость и утвержде́ние и от врагов защищение,/ и сего́ ра́ди не бои́мся вражия наве́та,/ но при́сно пое́м Тя и сла́вим, Всеславная.</p>
				<p>Напа́сти, и бе́ды, и ско́рби многи приидоша на нас и отяготи́ша нас,/ и от всего́ се́рдца мо́лим Тя, вопию́ще:/ избави, Богороди́тельнице, от обдержащих нас зол и весе́лия испо́лни.</p>
				<p><style>Песнь 3</style></p>
				<p><style>Ирмо́с:</style> Твоя́ песнословцы, Богоро́дице,/ живый и незави́стный источниче,/ лик себе́ совокупльшия, духо́вно утверди́,/ в Боже́ственней Твое́й сла́ве/ ве́нцев сла́вы сподоби.</p>
				<p>Ты еси́ те́плая Предста́тельница и тве́рдое заступле́ние,/ избави нас, Всесвята́я, от нашедших на нас напа́стей,/ Ты бо еси́, Влады́чице, па́дших исправле́ние.</p>
				<p>Избави нас, Пречи́стая, от напа́стей, и бед,/ и омрачения душевнаго, и уны́ния,/ вся стра́сти отжени́ от нас, Чи́стая,/ да при́сно Тя сла́вим.</p>
				<p>К Тебе́ притека́ем, Пречи́стая,/ не презри́ нашея боле́зни и воздыха́ния,/ но призри́ на нас, су́щих в ско́рби,/ и сию́ на́шу печа́ль на ра́дость преложи́, Богоблаженная.</p>
				<p>Виждь, Влады́чице, беду́ на́шу и ско́рби,/ я́ко в тех лука́вый враг поглоти́ти нас тщи́тся,/ но Ты, Пречи́стая, препни́ его́ злохи́трое кова́рство,/ да, избавльшися, сла́вим Тя, тве́рдую Засту́пницу за ны, во гресех погиба́ющих.</p>
				<p>Седа́лен, глас 2:</p>
				<p>Моле́ние те́плое и стена́ необори́мая,/ ми́лости источниче, ми́рови прибе́жище,/ приле́жно вопи́ем Ти:/ Богоро́дице, Влады́чице, предвари́/ и от бед избави нас,/ Еди́на, вско́ре предста́тельствующая.</p>
				<p><style>Песнь 4</style></p>
				<p><style>Ирмо́с:</style> Седяй в сла́ве на Престо́ле Божества́/ во облаце легце,/ прии́де Иису́с Пребожественный/ Нетле́нною Дланию и спа́се зовущия:/ сла́ва, Христе́, си́ле Твое́й.</p>
				<p>Ты еси́, Пречи́стая Де́во, надеждо и утверждение на́ше неруши́мое,/ и лю́тых бед освобожде́ние, и от печа́ли утеше́ние,/ и душ на́ших просвещение,/ и во упова́нии на́шем непоколеби́мый столпе́.</p>
				<p>В сих печалех буди́ сла́дкое утеше́ние,/и в бе́дах ско́рая Помо́щница, и в моли́твах Предстательница,/ Тя бо, Ма́ти Божия, стяжа́вши,/ от вся́ких бед избавля́емся и ко спасе́нию Тобо́ю наставля́емся.</p>
				<p>Ты еси́, Пречи́стая Де́во, су́щим в бе́дах прибежище,/ не́мощным помога́еши, гре́шных исправля́еши/ и ко спасе́нию наставляеши, я́ко Ма́ти Божия су́щая.</p>
				<p>Суди́ оби́дящих, и побори́ борющих нас,/ и от напраснаго оскорбле́ния избави нас, осужде́нных,/ я́ко Ты Судию Праведнаго родила́ еси́, Всенепорочная,/ И́же хощет суди́ти комуждо по де́лом его́.</p>
				<p><style>Песнь 5</style></p>
				<p><style>Ирмо́с:</style> Ужасошася вся́ческая/ о Боже́ственней сла́ве Твое́й:/ Ты бо, Неискусобрачная Де́во,/ име́ла еси́ во утро́бе над все́ми Бо́га/и родила́ еси́ Безлетнаго Сы́на/ всем воспева́ющим Тя/ мир подавающая.</p>
				<p>Преклони́ся к мольба́м рабо́в Твои́х, Владычице,/ и не закосни́ избавити нас от всех скорбе́й и бед, я́же обде́ржат нас,/ ви́димых и неви́димых враго́в отжени́ от нас,/ да не зле поги́бнем, окаяннии.</p>
				<p>Ты в напастех и скорбех ми́лостиво защищаеши,/ и́же под кров Твой прибега́ют;/ приими́, Пречи́стая, и на́ше сие́ ма́лое от унылаго сердца моле́ние,/ да не зле в отча́янии поги́бнем. </p>
				<p>Ми́лостивым и кро́тким о́ком, Богороди́тельнице,/ и милосе́рдием Твои́м призри́ на нас, недостойных,/ и от обстоящия напа́сти нас свободи́,/ призыва́ющих Тя на по́мощь, Всепречи́стая.</p>
				<p>Первозда́нный Ада́м и Е́ва Тобо́ю, Влады́чице, избавистася от слез,/ с ни́ми же и нас, припадающих и моля́щихся Ти,/ избави слез, печа́лей и скорбе́й/ и подаждь поле́зное нам утеше́ние о Бозе, Спа́се на́шем.</p>
				<p><style>Песнь 6</style></p>
				<p><style>Ирмо́с:</style> Боже́ственное сие́ и всечестное/ совершающе пра́зднество,/ Богомудрии, Богоматере,/ прииди́те, рука́ми восплещи́м,/ от Не́я рождшагося Бо́га сла́вим,</p>
				<p>Услыши печа́льный вопль раб Твои́х, тре́бующих по́мощи Твое́й, Богома́ти,/ Ты бо еси́ упование на́ше,/ потщи́ся печа́ль на́шу на ра́дость преложи́ти. </p>
				<p>Избави нас, Влады́чице, от языка́ льсти́ва/ и от челове́ка непра́ведна изми́ нас,/ вся бо Ты можеши, я́ко Ма́ти Зижди́теля на́шего су́щи.</p>
				<p>Вемы Тя, Богоблагодатная, ско́рое поги́бших взыска́ние,/ нас, не́мощных, кре́пость и утверждение;/ ду́хом, усты и се́рдцем зове́м Ти:/ от напа́стей и печа́ли свободи́ нас, Влады́чице, к Тебе́ прибегающих.</p>
				<p>Избави нас от напа́стей и бед, Богоневесто,/ Тя бо устро́й Бог на спасе́ние и заступле́ние на́ше Ходатаицу,/ сего́ ра́ди и нам, недосто́йным, исходатайствуй от печа́ли избавле́ние.</p>
				<p><style>Конда́к, глас 6:</style></p>
				<p>Предста́тельство христиа́н непостыдное,/ хода́тайство ко Творцу́ непрело́жное,/ не презри́ гре́шных моле́ний гла́сы,/ но предвари́, я́ко Блага́я, на по́мощь нас,/ ве́рно зову́щих Ти:/ ускори́ на моли́тву и потщи́ся на умоление,/ предста́тельствующи при́сно, Богоро́дице, чтущих Тя.</p>
				<p>Другий конда́к, глас то́йже:</p>
				<p>Не има́мы иныя по́мощи,/ не има́мы иныя наде́жды,/ ра́зве Тебе́, Пречи́стая Де́во,/ Ты нам помози́,/ на Тебе́ наде́емся/ и Тобо́ю хва́лимся:/ Твои́ бо есмы раби́,/ да не постыди́мся.</p>
				<p><style>Песнь 7</style></p>
				<p><style>Ирмо́с:</style> Не послужи́ша тва́ри Богомудрии,/па́че Создавшаго,/ но, о́гненное прещение мужески попра́вше,/ радовахуся, поюще:/ препетый отпе́в Госпо́дь и Бог, благословен еси́.</p>
				<p>Ты еси́, Пречи́стая Де́во, Покрови́тельница наша и непреста́нное радование душ на́ших,/ не презри́ нас, одержи́мых лю́тою бедо́ю и неутеши́мо́ю печалию,/ но заступи́ и поми́луй рабы́ Твоя́.</p>
				<p>Ты еси́ кре́пость на́ша, Пречи́стая Влады́чице,/ и в наше́дших неча́емых скорбех утеше́ние,/ и сего́ ра́ди мы, недостойнии раби́ Твоя́, всенадежно вопием Ти:/ поми́луй нас, па́дших.</p>
				<p>Исцели́ душевныя я́звы, Влады́чице, и заступи́ нас, рабо́в Твои́х,/ избави нас от пагубныя се́ти лукаваго,/ от всякаго паде́ния и от развраще́ния изми́ нас, Преблагословенная.</p>
				<p>Сокруши́ сове́ты непра́ведныя, и́же изощрены́ суть на ны,/ мы бо иныя по́мощи не има́мы, ра́зве Тебе́, Чи́стая,/ и к Тебе́ прибега́ем:/ не попусти́ поги́бнути, я́ко вся Тебе́ возмо́жна суть.</p>
				<p><style>Песнь 8</style></p>
				<p><style>Ирмо́с:</style> О́троки благочести́выя в пе́щи/ Рождество Богородичо спасло́ есть;/ тогда́ у́бо о́бразуемое,/ ны́не же действуемое,/ вселе́нную всю воздвизает пе́ти Тебе́:/ Го́спода по́йте дела́/ и превозноси́те Его́ во вся ве́ки.</p>
				<p>Ду́ши на́ша сохрани́ под кро́вом Твои́м, Преблагословенная Богоро́дице,/ и от разли́чных на́лежащих на нас бед и скорбе́й избави нас,/ да не пора́дуется враг наш о на́шей поги́бели,/ но да сла́вим Тя, Божию Ма́терь, во ве́ки.</p>
				<p>Убояхомся по́мощи человеческия искати,/ прибегохом к Тебе́, Всенепорочная,/ Ты еси́ Храни́тельница христианом,/ <style>Днесь</style> к покро́ву притекохом, надеяся на ми́лость благоутробия Твоего́;/ матерински поми́луй нас, да сла́вим Тя во ве́ки.</p>
				<p>Ты еси́, Пречи́стая Де́во, просвеще́ние и избавление,/ Ты еси́ Помо́щница на́ша всерадостная и стена́ неруши́мая,/ сла́ва и хвала́ на́ша, Всенепорочная, да просла́вим Тя во ве́ки.</p>
				<p>На Тя всю наде́жду спасе́ния на́шего возложи́хом, Неискусобрачная Богороди́тельнице,/ и на по́мощь призыва́ем Тя:/ спаси́ нас от печа́ли сия́ и напа́сти и от всех скорбе́й избави нас,/ да сла́вим Тя во ве́ки.</p>
				<p>На 9-й пе́сни пое́м припе́вы пра́здника</p>
				<p><style>Песнь 9</style></p>
				<p><style>Ирмо́с:</style> Всяк земноро́дный/ да взыгра́ется, Духом просвещаемь,/ да торжеству́ет же Безплотных умо́в естество́,/ почита́ющее свяще́нное торжество Богоматере,/ и да вопиет:/ ра́дуйся, Всеблаженная Богоро́дице,/ Чи́стая Присноде́во.</p>
				<p>Изсше, я́ко скуде́ль, от печа́ли кре́пость на́ша, и ко а́ду прибли́жихомся;/ от язы́к душепагубных предвари́, Ма́ти Божия, заступле́нием Твои́м/ и от обдержащих нас скорбе́й руко́ю, Ма́ти, Твое́ю избави нас,/ да сла́вим Тя, Чи́стая Присноде́во.
					<style>(Два́жды.)</style>
				</p>
				<p>Всенепорочная Отрокови́це,/ всем ве́рным крепкая Помо́щнице, и упова́ние христианом,/ буди́ и о нас неотсту́пная Молебница к Сы́ну Твоему́ и Бо́гу/ о освобожде́нии от нашедшия сия́ напа́сти, да вопием Ти:/ ра́дуйся, Чи́стая Присноде́во.</p>
				<p>Ты еси́ кре́пость на́ша, прибе́жище и стена́ необори́мая,/ Ты еси́ те́плая к Бо́гу Моли́твенница,/ вся́ких напа́стей и бед свободи́, Еди́на Бла́гословенная, да вопием Ти:/ ра́дуйся, Преблаженная Богоро́дице, Присноде́во!</p>
				<p>Свети́лен пра́здника.</p>
				<p>На хвалитех стихи́ры пра́здника 3 и Богоро́дицы 3, литийныя.</p>
				<p>Стихи́ры пра́здника, глас 2.</p>
				<p><style>Подо́бен:</style> До́ме Евфра́фов:</p>
				<p>Стра́хом же и радостию/ на рука́х Влады́ку/ Симео́н держа́,/ живота́ прошаше разреше́ния,/ поя́ Богороди́тельницу.</p>
				<p>Ны́не мя к жи́зни/ отпусти́ и́стинней,/ Симео́н вопияше, Спа́се мой,/ ви́дех бо Тя,/ Све́та, ми́ра Владыко.</p>
				<p>А́нна проро́чески,/ целому́дренная и преподобная,/ ны́не исповедашеся/ от Де́вы Прозя́бшему/ земны́х на избавле́ние.</p>
				<p>Сла́ва, Богоро́дицы.</p>
				<p>И ны́не, пра́здника, глас 2:</p>
				<p>Ра́дуйся, Я́же ра́дость/ ми́ру прие́мшая,/ Христа́ Жизнода́вца,/ и уста́вльшая печа́ль,/ Де́во, праматернюю.</p>
				<p>Моли́тва 1-я</p>
				<p>О, Пресвята́я и Преблагословенная Де́во, Владычице Богоро́дице! Призри́ ми́лостивым Твои́м о́ком на нас, предстоя́щих пред свято́ю ико́ною Твое́ю и со умиле́нием моля́щихся Тебе́, воздви́гни нас из глубины́ грехо́вныя, просвети́ ум наш, омраче́нный страстьми́, и уврачу́й я́звы душ и теле́с на́ших. Не има́мы иныя по́мощи, не има́мы иныя наде́жды, ра́зве Тебе́, Влады́чице, Ты ве́си вся не́мощи и согреше́ния на́ша, к Тебе́ прибега́ем и вопием: не остави нас Твое́ю Небе́сною помощию, но предстани нам при́сно и Твои́м неизреченным милосе́рдием и щедро́тами спаси́ и помилуй нас, погиба́ющих. Дару́й нам исправле́ние греховныя жи́зни нашея и избави нас от скорбе́й, бед и боле́зней, от напра́сный сме́рти, а́да и вечныя му́ки. Ты бо, Цари́це и Влады́чице, ско́рая Помо́щница и Засту́пница всем, притека́ющим к Тебе́, и кре́пкое прибе́жище гре́шников ка́ющихся. Подаждь у́бо нам, Преблага́я и Всенепорочная Де́во, христиа́нский коне́ц живота́ на́шего, ми́рен и непостыден, и сподоби нас Твои́м хода́тайством всели́тися в оби́телях Небе́сных, идеже непрестанный глас пра́зднующих радостию сла́вит Пресвяту́ю Тро́ицу, Отца́, и Сы́на, и Святаго Ду́ха, ны́не, и при́сно, и во ве́ки веко́в. Ами́нь.</p>
				<p>Моли́тва 2-я</p>
				<p>Засту́пнице усе́рдная, Благоутробная Го́спода Ма́ти, к Тебе́ прибега́ю аз, окая́нный и па́че всех челове́к грешне́йший, вонми́ гла́су моле́ния моего, вопль мой и стена́ния услыши, я́ко беззако́ния моя́ превзыдоша главу́ мою́, и аз, я́коже кора́бль в пучи́не, погружаюся в мо́ре грехо́в мои́х. Но Ты, Всеблага́я и Милосе́рдая Влады́чице, не презри́ ме́не, отчаяннаго и во гресех погиба́ющего; помилуй мя, кающагося в злых делех мои́х, и обрати́ на путь пра́вый заблуждшую окая́нную ду́шу мою́. На Тебе́, Влады́чице моя́ Богоро́дице, возлага́ю все упова́ние мое́. Ты, Ма́ти Божия, сохрани́ и соблюди мя под кро́вом Твои́м, ны́не, и при́сно, и во ве́ки веко́в. Ами́нь.</p>
				<p>Моли́тва 3-я</p>
				<p>О Пресвята́я Влады́чице и Богоро́дице, вы́сшая Херуви́м и честне́йшая Серафи́м, Богои́збранная Отрокови́це, поги́бших Взыска́ние и всех скорбя́щих Радосте, подаждь утеше́ние и нам, в поги́бели и ско́рби су́щим, ра́зве бо Тебе́, ино́го прибе́жища и по́мощи не има́мы. Ты Еди́на еси́ ра́дости нашея Ходатаица и я́ко Ма́терь Божия и Ма́ти Милосердия, предстоя́ у Престо́ла Пресвятыя Тро́ицы, можеши нам по́мощи: никтоже бо, притекаяй к Тебе́, посрамле́н отхо́дит. Услыши у́бо и нас ны́не, в день поги́бели и печа́ли, пред Твое́ю ико́ною припада́ющих и со слеза́ми Тебе́ моля́щихся: отжени́ от нас належащия на нас ско́рби и бе́ды в сей вре́менней жи́зни, не лишены́ же ны сотвори́ Твои́м всеси́льным хода́тайством и вечныя нескончаемыя ра́дости в Ца́рствии Сы́на Твоего́ и Бо́га на́шего. Ами́нь.</p>
			</section>
			<section>
				<title>
					<p>Об иконе «Взыска́ние поги́бших»</p>
				</title>
				<p>Прежде нежели существовал мир, Дева Мария была предъизбрана в Предвечном Совете Пресвятой Троицы послужить спасению рода человеческого. Прошли века, отошли в жизнь Вечную миллионы людей. — И чудесам и благодеяниям Матери Божией нет конца. Она как неиссякаемый живой источник по-прежнему милосердует о человеческом роде! Русский народ свято верит во всесильную помощь Пресвятой Богородицы. Среди множества именований он усвоил Ей также именование «Взыскание погибших», как последнему Прибежищу, последней Надежде погибающих людей.</p>
				<p>Под этим названием известно несколько чудотворных икон, через которые Матерь Божия являла Свою милость людям, казалось, уже погибшим.</p>
				<p>Наиболее ранним из образов Пресвятой Богородицы, называемых «Взыскание погибших», можно считать образ, некогда находившийся в Георгиевском храме в г. Волхове Орловской губернии. По преданию, он был написан в 1707 году. Прославилась икона позднее, в середине ХVIII века, через чудесное избавление от гибели благочестивого крестьянина села Бор Калужской губернии Феодота Обухова.</p>
				<p>Однажды, в день Крещения Господня, по пути из города Волхова этого крестьянина застигла страшная пурга с сильным морозом. Потеряв дорогу, лошади остановились у оврага. Обухов от стужи продрог и, не видя средств ко спасению, выпряг лошадь и привязал к саням; сам укутался, лег в сани и стал засыпать, сознавая, что совсем замерзает. В эти страшные минуты он обратился к Божией Матери с молитвой о спасении и дал обет заказать список с иконы «Взыскание погибших», находившейся в Георгиевском храме в г. Волхове. Сердечная молитва его была услышана: в соседнем селении под окном одного крестьянина вдруг раздался чей-то голос: «Возьмите!» Крестьянин вышел и увидел в санях своего полузамерзшего друга Феодота Обухова.</p>
				<p>По выздоровлении Феодот Обухов немедленно выполнил свой обет. С того времениБорская икона «Взыскание погибших» стала почитаться верующим народом.</p>
				<p>Известны следующие чудотворные списки с иконы «Взыскание погибших»: из села Малижина Харьковской губернии, явленная в 1770 году, троекратно избавившая жителей от холеры; из села Красное Черниговской губернии, из Воронежа, а также из г. Козлова Тамбовской губернии. В 1835 году при Московском Александровском Сиротском институте был освящен храм в честь иконы «Взыскание погибших».</p>
				<p>Другая чтимая икона Божией Матери «Взыскание погибших» находится в храме в честь Воскресения словущего, что на Успенском Вражке (ныне — ул. Неждановой) в Москве. Она была перенесена из храма в честь Рождества Христова, что в Палашах, куда была передана благочестивым прихожанином того храма. По преданию, последний ее владелец был вдовец и один воспитывал своих сирот. Он находился в полной нищете. Усердная молитва к Пресвятой Богородице спасла его от отчаяния и устроила жизнь его дочерей. Владелец иконы передал образ в храм Рождества Христова по особому указанию, полученному в сновидении. В 1812 году этот храм был разграблен французами. Икона Божией Матери «Взыскание погибших» была найдена расколотой на три части среди поруганного церковного имущества. При обретении иконы совершилось множество чудесных исцелений.</p>
				<p>Вскоре чтимая икона Божией Матери была реставрирована.</p>
				<p>На полях иконы изображены святые — Небесные покровители прежних владельцев иконы: мученик Мамант, апостол Филипп, святая праведная Анна, Святитель Николай, преподобномученица Параскева, великомученица Екатерина.</p>
				<p>Праздник Божией Матери «Взыскание погибших» в храме Воскресения словущего стал одним из наиболее любимых верующими москвичами.</p>
				<p>К этой иконе обращались невесты, выходя замуж, с молитвой о том, чтобы брак был благодатным; приходили к ней люди, с мольбой об освобождении от пороков, страждущие в болезнях, а также матери с ходатайством о погибающих детях. И всем Царица Небесная ниспосылает помощь и заступление.</p>
			</section>
			<section>
				<title>
					<p>Святи́теля Феодо́сия, архиепи́скопа Черни́говскаго</p>
				</title>
				<p>Службу зри 9 сентября</p>
				<p/>
				<p>Тропа́рь, глас 4:</p>
				<p>Преудобре́н во архиере́ех, святи́телю Феодо́сие был еси́ свети́ло своему́ ста́ду,/ та́же преста́вился еси́ в ве́чныя оби́тели,/ умоли́ у Престо́ла Царя́ Сла́вы изба́витися нам от находя́щих на ны зол/ и спасти́ся душа́м на́шим, свя́те, моли́твами твои́ми.</p>
				<p><style>Конда́к, глас 4:</style></p>
				<p>Па́стырей Нача́льнику Христу́ труди́лся еси́,/ святи́телю Феодо́сие,/ на па́жити духо́вней слове́сныя твоя́ о́вцы пита́я,/ и целе́бен дар от Христа́ Спа́са прия́л еси́,/ во е́же не́мощи душе́вныя и теле́сныя цели́ти всех,/ с ве́рою к тебе́ приходя́щих./ Те́мже и ны́не, свя́те, моли́ся,/ всем, и́мя твое́ призыва́ющим,/ от наве́тов вра́жиих спасти́ся/ и поми́ловатися душа́м на́шим.</p>
				<p>Родился в начале 30-х годов XVII в. в Подольском крае. Происходил из древнего дворянского рода Полоницких-Углицких. Родителями его были иерей Никита и Мария. Имя, данное святителю Феодосию при Крещении, осталось неизвестным.</p>
				<p>Благочестие родителей способствовало духовному развитию и добрым склонностям мальчика: с детства он прилежал молитве и отличался кротким характером.</p>
				<p>Юношей он вступил в духовное училище, так называемую Киево-Братскую коллегию, при Киевском Богоявленском монастыре. Конец 40-х годов ХVII в. был временем расцвета коллегии. Ректорами в то время были архимандрит Иннокентий (Гизель), а затем игумен Лазарь (Баранович), впоследствии архиепископ Черниговский. В числе наставников были такие просвещенные люди, как иеромонахи Епифаний (Славинецкий), Арсений (Сатановский), игумен Феодосии (Сафонович), игумен Мелетий (Дзик) и епископ Белорусский Феодосии (Баевский). Товарищами святого по Коллегии были будущие выдающиеся ученые и пастыри — Симеон Полоцкий, Иоанникий Голятовский, Антоний Радивилловский, Варлаам Ясинский.</p>
				<p>Киево-Братская Коллегия являлась в то время главным центром борьбы Православия против напора и нападок католического духовенства — иезуитов и униатов.</p>
				<p>В годы обучения окончательно определилось призвание святого к иноческому подвигу. Свободное от занятий время он отдавал молитве, чтению Священного Писания и Богомыслию.</p>
				<p>Можно предположить, что святому Феодосию не пришлось пройти полного курса Коллегии, так как во время разорения Киева поляками Коллегия на несколько лет прекратила свою деятельность.</p>
				<p>После получения образования будущий святитель принял постриг в Киево-Печерской Лавре и был назван Феодосием в честь преподобного Феодосия Печерского (память 3 мая).</p>
				<p>Выдающиеся способности и высокая духовная настроенность молодого инока были сразу отмечены митрополитом Дионисием Балабаном, который поставил его архидиаконом Киево-Софийского собора, а затем назначил наместником митрополичьего кафедрального дома.</p>
				<p>Однако святой Феодосии испросил благословения на поселение в отдаленном Крутицком монастыре Черниговской епархии, возле Батурина, славившемся строгостью своего устава. Там он был посвящен в сан иеромонаха, а в 1662 году был назначен игуменом Корсунского монастыря Киевской епархии.</p>
				<p>В 1664 году его назначили настоятелем знаменитого Киево—Выдубицкого монастыря. Эта обитель незадолго до того находилась в руках униатов, приведших ее в полное разорение. Святой Феодосии с усердием принялся за дело, и, благодаря своей энергии и трудолюбию, быстро восстановил иноческую жизнь в Выдубицком монастыре. Заботясь о церковном благолепии, он организовал прекрасный хор, который славился не только в Малороссии, но и в Москве, куда святой Феодосии посылал своих певчих в 1685 году.</p>
				<p>Для успешного возрастания иноков в духовной жизни святой игумен основал вблизи обители, на острове Михайловщине, небольшой скит, куда могли уединяться иноки для подвигов безмолвия. Наместником и строителем скита он назначил одного из самых строгих и ревностных иноков обители — иеромонаха Иова (Опалинского).</p>
				<p>В те годы святому Феодосию пришлось пережить тяжкое испытание: вместе с другими игуменами он был обвинен Мефодием, епископом Мстиславским и Оршанским, в измене русскому правительству и мнимой переписке с изменниками. 20 сентября 1668 года он был вызван давать объяснения по этому делу. Однако 17 ноября того же года клевета была обнаружена, и святой Феодосии вместе с другими был оправдан.</p>
				<p>Особо оценил духовные дарования святого Феодосия Преосвященный Лазарь (Баранович) и приблизил его к себе, называя «овцой стада Христова, научившейся покорности».</p>
				<p>Когда епископ Лазарь был назначен местоблюстителем Киевской митрополии, он назначил святого Феодосия своим наместником в Киеве, а сам оставался в Чернигове. В этом звании святой Феодосии принимал деятельное участие во многих церковных событиях.</p>
				<p>В 1685 году он участвовал с правом решающего голоса в избрании епископа Гедеона (Четвертинского) митрополитом Киевским и вместе с игуменом Иеронимом (Дубиною) Переяславским был послан в Москву с известием об избрании. В Москве они были приняты с почетом. Результатом этого посольства было воссоединение Киевской митрополии с Русской Православной Церковью.</p>
				<p>В 1688 году святой Феодосии был назначен архимандритом Черниговского Елецкого монастыря на место скончавшегося архимандрита Иоанникия (Голятовского). Там ему пришлось много потрудиться над благоустройством обители, также приведенной в разорение иезуитами и доминиканцами.</p>
				<p>С того времени деятельность святого переносится в Чернигов, где он становится ближайшим помощником Преосвященного Лазаря (Барановича), помогая ему во всех трудах по управлению и благоустроению епархии.</p>
				<p>Так, он участвовал в составлении Соборного ответа Московскому Патриарху Иоакиму по поводу отношения Киевской митрополии к Флорентийскому Собору и поднятого на нем вопроса о времени пресуществления Святых Даров.</p>
				<p>В начале 1689 г. святой Феодосии вместе с Батуринским игуменом святым Димитрием (Туптало), будущим митрополитом Ростовским, ездил в Москву по тому же делу к Патриарху Иоакиму.</p>
				<p>В 1692 году 11 сентября святой Феодосии был торжественно хиротонисан в Успенском Московском соборе Кремля в сан архиепископа Черниговского.</p>
				<p>Управляя Черниговской епархией, святитель Феодосии особенно заботился о духовном просвещении своей паствы. Он поддерживал старые и создавал новые иноческие обители, среди них: Печеникский женский монастырь, где он сам освящал храм. В 1694 году им был основан Любецкий скит, в том же году святитель освятил храм в Домницком мужском монастыре, а в 1695 году — величественный храм в честь Пресвятой Богородицы, построенный на вершине Болдинской горы, близ Ильинского монастыря.</p>
				<p>Святитель Феодосии поддерживал существование в Чернигове типографии, выпустившей многие печатные издания Богослужебных книг.</p>
				<p>При святителе Феодосии в Черниговской епархии замечается особый подъем и усиление иночества. Большое внимание Святитель уделял духовенству и был строго разборчив в выборе кандидатов. Покровительствовал духовным школам, приглашая из Киева ученых монахов, среди которых был снятой Иоанн (Максимович), будущий митрополит Тобольский. Последний стал деятельным помощником и преемником святителя Феодосия в устройстве Духовных школ.</p>
				<p>Отличительными чертами личности святителя Феодосия были — снисходительность, миролюбие, строгая справедливость, глубокое сострадание ко всем, обращавшимся к нему за помощью и советом, не только православным, но и людям других исповеданий.</p>
				<p>Чувствуя приближение смерти и готовя себе преемника, святитель вызвал к себе святого Иоанна (Максимовича), бывшего в то время наместником Брянского Свенского монастыря, возвел его в сан архимандрита и назначил настоятелем Елецкого монастыря в Чернигове.</p>
				<p>В 1696 году 5 февраля святитель Феодосии скончался и был погребен в Черниговском Борисоглебском соборе, за правым клиросом, в устроенном для того склепе.</p>
				<p>Святитель Иоанн Максимович построил над его гробом кирпичный свод с хвалебной надписью в стихах, в благодарность за чудесное избавление по молитвам святителя Феодосия от тяжкой болезни.</p>
				<p>Прославление святителя Феодосия совершилось 9 сентября 1896 года.</p>
			</section>
			<section>
				<title>
					<p>Святыя мученицы Ага́фии</p>
				</title>
				<p>На Го́споди, воззва́х:
					<style>стихи́ры пра́здника 3 (зри страни́цу 175) и святыя 3, глас 4. </style>
				</p>
				<p><style>Подо́бен:</style> Дал еси́ зна́мение:</p>
				<p>Нетленно соблюла́ еси́ те́ло/ Христу́, Жениху́ твоему́,/ де́вства добротами,/ Агафие Богоневесто, укра́шена/ и просвещена́ мученическими блистаньми,/ и в черто́г Бо́жественный вмести́лася еси́./ Темже твое́ всеми́рное соверша́ем торжество́,/ Спа́са славяще,/ при́сно Тя славящаго.</p>
				<p>Сосцев отрезание,/ и огня́ опаление,/ и строга́ния телесе претерпела еси́, сла́вная,/ вечнующая, очи́ма сердечныма смотряя воздая́ния,/ и отонудно́е блаже́нство,/ и вене́ц неувяда́емый,/ е́же тебе́ Христо́с ны́не дарова,/ за Него́же пострада́вши,/ страстоте́рпице многострада́льная.</p>
				<p>Стремле́ние неудержное/ огня́ свирепаго уста́вила́ еси́,/ моли́твами твои́ми, благоимени́тая,/ и град спасла́ еси́,/ честныя твоя́, му́ченице, мо́щи чтущий,/ от ни́хже объемлет ре́ки исцеле́ний/ Боже́ственным Ду́хом./ В сем бо пострада́вши, врага́ смири́ла еси́/ и побе́ды вене́ц прия́ла еси́, всехвальная.</p>
				<p><style>Аще</style> есть пост, Сла́ва, и ны́не, Богоро́дичен или Крестобогоро́дичен (пи́саны в 28 день).</p>
				<p><style>Аще</style> ли несть поста́, пое́м самогла́сен святы́я.</p>
				<p><style>Сла́ва, глас 8:</style> Сикеота:</p>
				<p>Пресла́вно чу́до быстъ во страда́нии всеславныя Агафии/ и му́ченицы Христа́ Бо́га,/ подо́бно Моисеови./ Он бо, людем законополагая,/ на горе́ напи́сана на скрижалех/ Богоначертанная племена прият;/ зде же А́нгел с Небесе/ на гроб скрижа́ль принесе напи́сану,/ ум преподо́бен самоизволен,/ честь от Бо́га и оте́честву избавле́ние.</p>
				<p>И ны́не, пра́здника, глас 8, Андре́я Кри́тскаго:   </p>
				<p>И́же на Херуви́мех носи́мый и пева́емый от Серафи́м,/ <style>Днесь</style> в Боже́ственное святи́лище по зако́ну прино́сим,/ на ста́рческих, я́ко на пре́столе, седи́т рука́х/ и от Ио́сифа приемлет дары́ Боголе́пно,/ я́ко супру́г горличищ,/ нескверную Це́рковь и от язы́к новои́збранный лю́ди,/ голуби́на же два,птенца́,/ я́ко Нача́льник Ветхаго же и Новаго./ Е́же к Нему́ обеща́ния Симео́н коне́ц прие́м,/ благословя Де́ву Мари́ю Богоро́дицу,/ страсте́й о́бразы, и́же из Ней, провозгласи́/ и от Него́ прошаше отпуще́ния, вопия:/ ны́не отпусти́ мя, Владыко,/ я́коже пре́жде возвести́ ми,/ я́ко ви́дех Тя, Первовечнаго Све́та/ и Спа́са Го́спода христоимени́тым людем.</p>
				<p>На стихо́вне стихи́ры пра́здника, глас 6 (зри страни́цы 179—180).</p>
				<p>Тропа́рь святы́я, глас 4:</p>
				<p>Агница Твоя́, Иису́се, Агафия,/ зове́т велиим гла́сом:/ Тебе́, Женише мой, люблю́,/ и, Тебе́ и́щущи, страдальчествую,/ и сраспинаюся, и спогребаюся Креще́нию Твоему́,/ и стражду Тебе́ ра́ди, я́ко да ца́рствую в Тебе́,/ и умира́ю за Тя, да и живу́ с Тобо́ю,/ но, я́ко же́ртву непоро́чную, приими́ мя, с любовию пожершуюся Тебе́./ Той моли́твами, я́ко Ми́лостив, спаси́ ду́ши на́ша.</p>
				<p>Сла́ва, и ны́не, пра́здника.</p>
				<p><style>На у́трени</style></p>
				<p>Седальны по 1-м и по 2-м стихословиях (зри на странице 181).</p>
				<p>Канон праздника на 8 и святыя на 4, <style>егоже</style> краегранесие: Благую благими воспоим песньми.
					<style> Феофаново. Глас 2.</style>
				</p>
				<p><style>Песнь 1</style></p>
				<p><style>Ирмо́с:</style> Гряди́те, людие,/ пои́м песнь Христу́ Бо́гу,/ раздельшему мо́ре и наставльшему лю́ди,/ я́же изведе из рабо́ты еги́петския,/ я́ко прославися.</p>
				<p>Благи́х пе́рвую вину́ возжела́вши,/ благоимени́таго зва́ния, му́ченице, сподобилася еси́, несказанна́го промышления,/ нра́вов твои́х проразумевши благосты́ню.</p>
				<p>Взялася еси́, чи́стая, к житию пресве́тлому, пло́тское мудрова́ние презре́вши/ и к жела́ннейшему Жениху́ твоему́ кре́пко взирающи.</p>
				<p>Неве́ста Христо́ва, Боже́ственною благостию украси́лася еси́, и де́вства добротами,/ и Бо́жественными кровьми́ честнаго муче́ния,/ сугу́быми венцы́ венча́ема, сла́вная.</p>
				<p><style>Богоро́дичен:</style> Боголе́пное селе́ние, Чи́стая, Ты была́ еси́,/ Небе́с простра́ннейшее и чисте́йшее, Богоро́дице Де́во,/ и ны́не о Тебе́ ра́дуется девственный лик.</p>
				<p><style>Песнь 3</style></p>
				<p><style>Ирмо́с:</style> Утверди́ нас в Тебе́, Го́споди,/ Дре́вом умерщвле́н грех,/ и страх Твой всади́/ в сердца́ нас, пою́щих Тя.</p>
				<p>Агафие, я́сный и краснейший Боже́ственных му́ченик цвет и сла́ва,/ души́ мое́й ты озлобле́ние исцели́вши, му́ченице, удо́бри.</p>
				<p>Родны́ми добродетельми себе́ уясни́ла еси́, Ага́фие,/ и му́ченица пронареклася еси́,/ о привременных небре́гши и Божие Ца́рство возлюби́вши.</p>
				<p>Всех кра́сных Христа́ предпочла́ еси́, Агафие,/ привлечена́ Боже́ственным жела́нием,/ и му́чителей свире́пства благодерзостно и мужески попрала еси́.</p>
				<p><style>Богоро́дичен:</style> Богоневесто Чи́стая, Бо́га, <style>егоже</style> родила́ еси́,/ моли́ избавити Тя поющия/ от искуше́ний, и обстояний, и страсте́й, и бед,/ Всеблаженная.</p>
				<p>Конда́к святыя, глас 4.</p>
				<p><style>Подо́бен:</style> Яви́лся еси́:</p>
				<p>Да укра́сится <style>Днесь</style> Це́рковь порфи́рою славно́ю, омоченою от чи́стых крове́й Агафии му́ченицы:/ ра́дуйся, вопию́щи, Ка́танская похвало.</p>
				<p>Седа́лен святы́я, глас 3.</p>
				<p><style>Подо́бен:</style> Боже́ственный ве́ры:</p>
				<p>Сла́вою ве́ры и благоче́стием,/ преподобством, и де́вством, и усе́рдием укра́шена страда́ния,/ нареклася еси́ ум преподо́бен, самоизволен,/ вои́стинну честь к Бо́гу, оте́честву избавле́ние,/ Христу́ я́ко неве́ста молящися даровати нам велию ми́лость.</p>
				<p>Сла́ва, и ны́не, пра́здника, глас то́йже:</p>
				<p>От Де́вы Тя воплоще́нна, Христе́,/ радуяся, подъят свяще́нный Симео́н, - ны́не отпущаеши, - вопия, - раба́ Твоего́, Владыко./ А́нна же непорочная, проро́чица и сла́вная,/ ны́не испове́дание и пе́ние прино́сит Тебе́./ Мы же, Жизнодавче, вопи́ем Ти:/ сла́ва та́ко благоволи́вшему.</p>
				<p>А́ще есть пост, Сла́ва, и ны́не, Богоро́дичен; <style>Аще</style> ли среда́ или́ пято́к, Крестобогоро́дичен (пи́саны сего́ ме́сяца в 18 день).</p>
				<p><style>Песнь 4</style></p>
				<p><style>Ирмо́с:</style> Пою́ Тя, слу́хом бо, Господи, услышах и ужасохся,/ до ме́не бо и́деши, ме́не ища́, заблуждшаго./ Тем мно́гое Твое́ снизхождение, е́же на мя,/ прославля́ю, Многоми́лостиве. </p>
				<p>Посрами́ся льсти́ваго зми́я безу́мие и обличи́ся,/ де́вы бо сего́ ны́не свире́пство попира́ют,/ Христу́, от Де́вы возсиявшу на земли́ и всех озари́вшу.</p>
				<p>Зако́нно целому́дрие нескверно удержа́вши, страстоте́рпице,/ ду́хи, радующися, низложи́ла еси́ лукавствия,/ Христо́вою вооружи́вшися благодатию/ и Крест Сего́ на рамех вземши.</p>
				<p>Буди́ ми предста́тельница всемудрая, лю́тых мя изымающи и напа́стей,/ бу́ри же, и ско́рби, и наси́лия избави вражия,/ я́ко да избавлься, воспою́ тя,/ я́ко благу́ю предста́тельницу, благоимени́тая.</p>
				<p><style>Богоро́дичен:</style> Неизмерно Ангельския, Пречиста́я, све́тлости превозшла еси́,/ мысленнаго Со́лнца рождши несказа́нно, Христа́,/ зарями Божества́ ве́рных мы́сли озаряющаго.</p>
				<p><style>Песнь 5</style></p>
				<p><style>Ирмо́с:</style> Све́та Пода́телю и веко́в Творче Господи/во све́те Твои́х повеле́ний настави нас:/ра́зве бо Тебе́ ино́го бо́га не зна́ем.</p>
				<p>Боже́ственными веле́нии пра́вима сла́вная,/ обра́зно плотскаго пристра́стия разреши́ла еси́ юз Агафие,/ масли́на явльшися плодови́та.</p>
				<p>Все́ю любовию Христо́вою светле́йшая, блистания зрящи,/ я́же на земли́ до́лу влекущия презре́ла еси́ сла́сти,/ Онаго и Еди́наго желающи красоты́.</p>
				<p>Да неизрече́нную сподобишися жизнь, сла́вная,/ и́збранных ви́дети,/ му́ки претерпела еси́ кре́пко, радующися/ Агафие всехвальная.</p>
				<p><style>Богоро́дичен:</style> Тебе́, рождшей Христа́, всех Со́детеля́, зове́м:/ ра́дуйся, Чи́стая, ра́дуйся, Свет возсиявшая нам;/ ра́дуйся, вмести́вшая Бо́га Невмести́маго.</p>
				<p><style>Песнь 6</style></p>
				<p><style>Ирмо́с:</style> В бе́здне грехо́вней валяяся,/ неизследную милосе́рдия Твоего́ призыва́ю бе́здну:/ от тли, Бо́же, мя возведи́.</p>
				<p>Суему́дрен сый мучи́тель тя, до́брую де́ву, украсти надеяшеся,/ но безстуден обличи́ся, прирази́вся тве́рдому твоему́ ра́зуму.</p>
				<p>Излияся благода́ть во устнах твои́х, му́ченице благоимени́тая,/ я́сно бо обличи́ла еси́ я́ве безстуднаго,/ Богонаученным сло́вом обогатившися. </p>
				<p>Ка́мень всечестен яви́лася еси́, всехвальная,/ ум самоизволен преподо́бен иму́щи/ и оте́честву избавле́ние тве́рдо бывши,/ Агафие че́стная.</p>
				<p><style>Богоро́дичен:</style> Псаломски, восхваляюще, вопием Ти:/ ра́дуйся, тучнейшая горб Христа́ Бо́га,/ в нюже всели́тися благоволи́ за на́ше спасе́ние, Богоневесто.</p>
				<p>Конда́к и и́кос пра́здника.</p>
				<p><style>Песнь 7</style></p>
				<p><style>Ирмо́с:</style> Образу злато́му, на по́ле Деи́ре служи́му,/ трие Твои́ отроцы небрегоша безбожнаго веления,/ посреде же огня́ ввержени, орошаеми, пояху:/ благословен еси́, Бо́же оте́ц на́ших.</p>
				<p>Яко зело́ светло́ вешающи/ и я́ве мучи́теля устраши́ла еси́ сло́вом прему́дрости и благода́ти, терпе́нием же мук углие о́гненное неболезненно терпящи, взыва́ла еси́:/ благословен еси́, Бо́же оте́ц на́ших.</p>
				<p>Неи́стовством лю́тым содержи́мь, злосердый недоумеваше люте,/ твою́ ви́дя ю́ность и сосцев твои́х прозябение,/ радующи бо ся, му́ченице, вопияла еси́ твоему́ Жениху́, взывающи:/ бла́гословен еси́, Бо́же оте́ц на́ших.</p>
				<p>Предста светло́ Христо́в учени́к тебе́, стрегомей,/ твоя́ исцеля́я лютыя ра́ны, я́же подъя́ла еси́,/ непобеди́мая му́ченице, Спасова деви́це,/ ра́дующися и глаголющи:/ благословен еси́, Бо́же оте́ц на́ших.</p>
				<p><style>Богоро́дичен:</style> Умерщвля́ется Ада́м, преступи́в за́поведь Вседержи́теля,/ Ты же, рождши ве́чную Жизнь, Де́во Всенепорочная,/ сего́ изба́вила еси́ от сме́рти, Сы́ну Твоему́ взывающа:/ благословен еси́, Бо́же оте́ц на́ших.</p>
				<p><style>Песнь 8</style></p>
				<p><style>Ирмо́с:</style> В пещь о́гненную ко о́троком евре́йским снизшедшаго/ и пламень в росу́ преложшаго Бо́га,/ по́йте дела́ я́ко Го́спода/ и превозноси́те во вся ве́ки.</p>
				<p>В весе́лии и ра́дости превечней жи́ти сподо́бившися,/ неизрече́нною твое́ю сла́вою озари́тися чтущим тя, Агафие, Господеви помоли́ся/ и нетленныя жи́зни наслади́тися.</p>
				<p>Умо́м, и се́рдцем, и душею возлюбльши Христа́ па́че сло́ва,/ Многорачи́тельнаго, Еди́наго, впери́лася еси́ Тому́, вопию́щи:/ теку́ в след Тебе́ и вселюся с Тобо́ю во ве́ки.</p>
				<p>Преестественными ряснами и кра́сною одеждею укра́шена, я́ко царе́ва дщи,/ в че́сти Христове предстои́ши, Агафие, взывающи:/ Тя превозносим, Го́спода, во ве́ки.</p>
				<p><style>Богоро́дичен:</style> Ми́ро излиянное нам, Богоро́дице, Христа́ во чре́ве носящи,/ облагоухала еси́ мир Богодохновенными во́нями./ Темже Тебе́, Де́во, взыва́ем:/ ра́дуйся, мироположнице мировоннаго ми́ра.</p>
				<p><style>Песнь 9</style></p>
				<p><style>Ирмо́с:</style> От Бо́га Бо́га Сло́ва,/ неизрече́нною мудростию, пришедшаго обнови́ти Ада́ма,/ядию в тле́ние падшаго люте,/ от Святыя Де́вы неизрече́нно воплоти́вшагося нас ра́ди,/ вернии, единомудренно песньми велича́ем.</p>
				<p>Победи́тельными венцы́ украси́вшися, Богомудра́я Агафие, десни́цею живонача́льною/ ны́не избавитися помоли́ся я́коже оте́честву твоему́ от бу́ри,/ я́ко первее огня́ уста́вила еси́ стремле́ние,/ да вси тя песньми непреста́нно велича́ем.</p>
				<p>Боже́ственным про́мыслом снабдевая вся́ческая, Христо́с,/ ны́не воздая твое́й, му́ченице, доблести,/ вселя́ет тя в селех Небе́сных я́ко неве́сту всенепорочную Свою́/ и радоватися со А́нгелы и с му́ченики сподо́бил есть.</p>
				<p>Ми́лостивна, о страстоте́рпице, Судию всяческих - Христа́ сотвори́ мне, че́стная,/ мольба́ми твои́ми, пресла́вная,/ и прегреше́ний мои́х множество очи́стити/ Благоутробнаго при́сно молящи не престай, му́чеников удобре́ние.</p>
				<p><style>Богоро́дичен:</style> Воплощься неизрече́нно от чистых Твои́х крове́й,/ я́ко со́лнце, яви́ся нам, Пречи́стая Ма́ти безневеетная,/ пре́жде всех век Отцу́ Собезначальный Сын/ и, тьму отгнав, просвети́ вся́ческая. </p>
				<p>Свети́лен му́ченице.</p>
				<p><style>Подо́бен:</style> Жены́, услы́шите:</p>
				<p>Сосцев твои́х отъятие претерпела еси́, до́брая деви́це,/ и вся́ки иныя му́ки Христа́ ра́ди, страстотерпице,/ тем и в черто́г тя кра́сный всели́ твой Жени́х, сла́вная,/ ликующу со А́нгелы, де́во мученице Агафие.</p>
				<p>Сла́ва, и ны́не, пра́здника.</p>
				<p>На стихо́вне стихи́ры пра́здника (зри страни́цу 186) со стиха́ми пра́здничными: Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром. Свет во открове́ние язы́ков/ и сла́ву люде́й Твои́х Изра́иля.</p>
			</section>
			<section>
				<title>
					<p>Святая мученица Агафия</p>
				</title>
				<p>Пострадала в 251 году. Она происходила из благородной богатой христианской семьи г. Палермо (прежнее название Панорм) в Сицилии, правителем которого в то время был Кинтиан, поставленный злочестивым императором-гонителем Декием (249—251).</p>
				<p>В то время император разослал по всем областям указание о преследовании христиан.</p>
				<p>С горячей молитвой святая Агафия отправилась на суд. Когда она вышла из города, у нее развязалась сандалия. Поставив ногу на камень, чтобы завязать ее, святая оглянулась и увидела, что все провожающие покинули ее и вернулись домой.</p>
				<p>Заплакав, она обратилась к Богу: «Всемогущий Господи, ради моих соотечественников, не поверивших рабе Твоей, что хочет пострадать за Твое Святое Имя, покажи чудо на этом месте». И тотчас на том месте выросла дивная, но бесплодная маслина, которая своим бесплодием говорила о неверии палермцев.</p>
				<p>По приказанию Кинтиана, прослышавшего о красоте и богатстве святой Агафий, она не была сразу предана суду. Ее поместили у одной богатой женщины-язычницы Афродисии, надеясь, что в обществе пяти ее дочерей, развлекаясь удовольствиями, нарядами и угощениями, святая Агафия откажется от Христа и принесет жертвы идолам, а Кинтиан склонит ее к своему преступному желанию и завладеет оставшимся после кончины ее родителей большим ее богатством. Однако эти надежды не оправдались. Тогда ее посадили в смрадную темницу. Наутро, не добившись отречения святой Агафий от Христа, разгневанный мучитель велел повесить ее нагою на дереве и бить. Ее грудь рвали железными клещами, а затем отрезали сосцы.</p>
				<p>Во время этой страшной пытки святая обратилась к мучителю со словами: «Безбожный и бесчеловечный мучитель, как можешь ты отрезать у женщины сосцы, ведь ты сам питался молоком своей матери, терзая мое тело, ты не можешь коснуться моей души, которая от юности посвящена Богу».</p>
				<p>Святую Агафию бросили в темницу. В полночь ей явился святой апостол Петр, в виде старца, который нес в руках врачевания для нее. Впереди старца шел прекрасный юноша с горящей свечой. Святая подумала, что это врач. Апостол сказал, что пришел исцелить ее от ран, и предрек, что Кинтиан умрет страшной смертью и будет вечно мучиться.</p>
				<p>Святая Агафия, не подозревая, что видит пред собой апостола Петра, преданная Жениху-Христу, отказалась обнажить свое тело перед врачом-мужчиной. Она сказала ему, что врачевание от рук человеческих никогда не касалось ее тела и, если угодно Господу, то Он ее исцелит Сам. Обрадованный твердой верой святой Агафий, апостол назвал свое имя и с улыбкой сказал, что он послан от Бога исцелить ее, и стал невидим.</p>
				<p>Всю ту ночь необычайный Свет наполнял темницу, где находилась совершенно исцеленная мученица.</p>
				<p>На пятый день святую Агафию снова привели к мучителю, и она по-прежнему оставалась непреклонной и не соглашалась принести жертвы идолам. Чудо исцеления мученицы не вразумило правителя, и по его приказанию она была подвергнута вновь страшным пыткам: ее положили на острые раскаленные черепицы, посыпанные горячими углями. В то время во всем городе началось землетрясение; разверзнувшаяся земля поглотила друзей Кинтиана, производивших пытку. По настоятельному требованию испуганных горожан Кинтиан приказал прекратить мучения святой Агафий и отвести ее в темницу, где она возблагодарила Господа за дарованное ей терпение в страданиях и просила принять ее душу с миром. Молитва святой Агафий тотчас была услышана, и мученица предала дух свой Богу.</p>
				<p>Во время погребения святой мученицы явился прекрасный незнакомый юноша в сопровождении ста отроков. Он вложил в ее гроб каменную дощечку с надписью «Непорочный ум, добровольная жертва Богу и отечеству избавление», и стал невидим — все поняли, что это был Ангел.</p>
				<p>Мучитель Кинтиан вскоре получил возмездие. После кончины святой Агафий он дерзнул поехать в г. Панорм с целью овладеть ее богатством. Во время переправы через реку на пароме один из внезапно взбесившихся коней изгрыз зубами его лицо, а другой столкнул в воду, убив ногами. После этого ни один из царских правителей не дерзал причинять обиды родственникам святой Агафий. Над ее мощами была построена церковь. Написанные, во время погребения святой Агафий, Ангелом на дощечке слова — «...отечеству избавление» — подтвердились, когда через год после кончины мученицы по молитвам к ней христиан и язычников прекратилось страшное извержение вулкана на горе Этна, близ города Катаны, где почивают мощи этой святой. Это чудо произошло в пятый день февраля.</p>
			</section>
		</section>
		<section>
			<title>
				<p>6-й день</p>
			</title>
			<section>
				<title>
					<p>Преподо́бнаго отца́ на́шего Вуко́ла, епи́скопа Сми́рнскаго</p>
				</title>
				<p>На Го́споди, воззва́х:
					<style> стихи́ры пра́здника, глас 1.</style>
				</p>
				<p><style>Подо́бен:</style> Небе́сных чино́в:</p>
				<p>Творец вся́ческих и Избави́тель наш/ Ма́терию Де́вою в це́рковь прино́сится,/ темже ста́рец, Сего́ прие́м,/ с радостию взываше:/ ны́не отпущаеши раба́ Твоего́, Блаже, с ми́ром,/ я́коже изво́лил еси́.</p>
				<p>Симео́н, на ру́ки от Де́вы прие́м/ пре́жде всех век рожденнаго,/ Спа́са ви́дех, вопияше:/ просвещение Твое́й сла́вы концем;/ ны́не отпущаеши раба́ Твоего́, Блаже, с ми́ром,/ я́ко ви́дех Тя <style>Днесь</style>.  </p>
				<p>Напосле́док веко́в рождена́ на спасе́ние человеков,/ Симео́н, понесый на рука́х Спа́са,/ радуяся, вопияше:/ ви́дех Свет языко́в и Сла́ву Изра́иля,/ ны́не отпущаеши, я́коже рекл еси́, я́ко Бог, от су́щих зде/ веле́нием Твои́м.</p>
				<p>Ины стихи́ры преподо́бнаго, глас 6.</p>
				<p><style>Подо́бен:</style> Тридне́вен:</p>
				<p>Све́том Богодетельных доброде́телей/ блистаяся, священнейше,/ свет положи́лся еси́ на свещнице таи́нственно Божественныя Це́ркве,/ уясня́я сию́, о́тче, свяще́нными уче́нии твои́ми.</p>
				<p>Дух тя Святый, Вуколе священне, освяти́в,/ тобо́ю святы́ню ве́рою приступа́ющим подае́т, Богоносе,/ и просвеще́ние, и избавле́ние.</p>
				<p>Кра́йнюю бла́гость проповедая Бо́га на́шего,/ озло́бленным        ублажа́еши        лю́ди,        мудреблагода́тно/ приводя́ Спа́су, я́ко свяще́нник священнейший.</p>
				<p>Сла́ва, и ны́не, пра́здника, глас 5:</p>
				<p>Испыта́йте писа́ния,/ я́коже рече во Евангелиих Христо́с Бог наш,/ в них бо обрета́ем Того́ раждаема/ и пелена́ми повива́ема,/ в яслех полагаема и мле́ком пита́ема,/ обреза́ние приемлюща и Симео́ном носи́ма,/ не мне́нием, ни привиде́нием,/ но и́стиною ми́рови явльшася./ К Немуже возопии́м:/ Превечный Бо́же, сла́ва Тебе́.</p>
				<p><style>Аще</style> есть пост, Сла́ва, и ны́не, Богоро́дичен; <style>Аще</style> ли среда́ или́ пято́к, Крестобогоро́дичен (пи́саны сего́ ме́сяца в 11 день).</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Носящи Чи́стая/ и Пречи́стая Де́ва/ Содетеля и Влады́ку/ я́ко Младе́нца на рука́х,/ в це́рковь вхо́дит.</p>
				<p><style>Стих:</style> Ны́не отпущаеши раба́ Твоего́, Владыко,/ по глаго́лу Твоему́, с ми́ром.</p>
				<p>Приими́, о Симео́не,/ Го́спода сла́вы,/ я́коже извести́лся еси́/ от Ду́ха Святаго:/ се бо прии́де.</p>
				<p><style>Стих:</style> Свет во открове́ние языко́в,/ и сла́ву люде́й Твои́х Изра́иля.</p>
				<p>Ны́не ви́деша,/ Благи́й Бо́же, о́чи мои́/ Твое́ обеща́ние:/ разреши́ мя ско́ро, раба́ Твоего́, Чело́веколюбче.</p>
				<p><style>Сла́ва, и ны́не, глас 5.</style></p>
				<p>Ге́рманово:</p>
				<p>Ве́тхий деньми, младенствовав плотию,/ Ма́терию Де́вою в це́рковь прино́сится,/ Своего́ зако́на исполня́я обеща́ние,/ <style>егоже</style> Симео́н прии́м, глаголаше:/ ны́не отпущаеши с ми́ром, по глаго́лу Твоему́, раба́ Твоего́,/ ви́деша бо о́чи мои́ спасе́ние Твое́, Святый. </p>
				<p>Тропа́рь, глас 4:</p>
				<p>Пра́вило ве́ры и о́браз кро́тости,/ воздержа́ния учи́теля/ яви́ тя ста́ду твоему́,/ я́же веще́й и́стина,/ сего́ ра́ди стяжа́л еси́ смире́нием высокая,/ нището́ю бога́тая./ О́тче Вуколе,/ моли́ Христа́ Бо́га,/ спасти́ся ду́шам на́шим.</p>
				<p>Сла́ва, и ны́не, пра́здника, глас 1:</p>
				<p>Ра́дуйся, Благода́тная Богоро́дице Де́во,/ из Тебе́ бо возсия Со́лнце Пра́вды, Христо́с Бог наш,/ просвещаяй сущия во тьме./ Весели́ся и ты, старче пра́ведный,/ приемый во объя́тия Свободи́теля́ душ на́ших,/ дарующаго нам воскресе́ние. </p>
				<p><style>На у́трени</style></p>
				<p>По 1-й стихоло́гии седа́лен, глас 1.</p>
				<p><style>Подо́бен:</style> Ка́мени запеча́тану:</p>
				<p>В це́рковь принеслся еси́ Жизнь вся́ческих,/ ме́не ра́ди младенствовав,/ под зако́ном был еси́,/ древле начерта́в на скрижалех зако́н на горе́ Синайстей,/ да вся измени́ши от законныя древняя рабо́ты./ Сла́ва милосе́рдию Твоему́, Спа́се,/ сла́ва Ца́рствию Твоему́,/ сла́ва смотре́нию Твоему́, Еди́не Человеколюбче. </p>
				<p>Сла́ва, и ны́не, то́йже.</p>
				<p>По 2-й стихоло́гии седа́лен, глас 5.</p>
				<p><style>Подо́бен:</style> Собезнача́льное Сло́во:</p>
				<p>В це́рковь принеслся еси́ обы́чная исполня́я,/ Творе́ц, и Влады́ка, и зако́на Датель, Спа́се,/ и на рука́х Симео́на благоволе́нием Твои́м носи́тися плотию,/ И́же всем стра́шный и всю тварь содержай,/ восхоте́л еси́, Едйне Щедре, Свет Твой всем открыти нам.</p>
				<p>Сла́ва, и ны́не, то́йже.</p>
				<p>Кано́н пра́здника со ирмосо́м на 8 и ин кано́н свята́го, <style>егоже</style> краегране́сие: Вуко́ла вели́каго воспою́ сла́ву.
					<style>Ио́сиф. Глас 6.</style>
				</p>
				<p><style>Песнь 1</style></p>
				<p><style>Ирмо́с:</style> Яко по суху, пешешествовав Изра́иль,/ по бе́здне стопа́ми,/ гони́теля фарао́на/ ви́дя потопля́ема,/ Бо́гу, побе́дную песнь пои́м, вопияше.</p>
				<p>Боже́ственными светлостьми́ и свяще́нными/ и светоно́сными сияньми просвещаемь при́сно,/ мою́ озари́ ду́шу, све́тлый твой пра́здник, о́тче, чтущаго.</p>
				<p>Всесветлу тя звезду́ мы́сленное показа́в Со́лнце,/ светлостьми́ твои́х доброде́телей уясни́ зе́млю,/ святи́телю Христо́в, Вуколе всемудре.</p>
				<p>Житие́ при́сно освященно, и чи́сто, и скве́рнам несмесно показуя,/ Христо́в священ сосу́д, мудре, позна́лся еси́ на, земли́,/ Вуколе преславне.</p>
				<p><style>Богоро́дичен:</style> И́же Отцу́ Сый Единоро́ден/ па́че ума́ во чре́ве Твое́м воплощься Боголе́пно,/ чело́ве́ки обожи́, Чи́стая, за мно́жество щедро́т Преблаги́й.</p>
				<p>Ин. <style>Песнь 3</style></p>
				<p><style>Ирмо́с:</style> Несть свят,/ я́коже Ты, Го́споди Бо́же мой,/ вознесый рог ве́рных Твои́х, Блаже,/ и утверди́вый нас на камени/ испове́дания Твоего́.</p>
				<p>Сын дне и све́та быв, святи́телю,/ труды́ Бо́жественными, всели́лся еси́ я́ве во светлостех ны́не святы́х,/ благодатию сия́я.</p>
				<p>Проповедая Еди́но благочестно Тро́ицы Су́щество,/ многобожную лесть искорени́л еси́ от земли́, я́ко святи́тель че́стен,/ я́ко Сло́ва и́стинный служи́тель.</p>
				<p>Путь показа́л еси́ жи́зни всем прельще́нным от враго́в наве́та/ и приве́л еси́ тыя, я́ко па́стырь слове́сен, спасены́,/ Сло́ву, Первопастырю.</p>
				<p><style>Богоро́дичен:</style> Приста́нище буди́ ми и страж,/ лю́тыми треволне́нии страсте́й неосла́бно обуреваему при́сно,/ в мори́, Чи́стая, жития,/ Еди́на Присноде́во.</p>
				<p>Седа́лен свята́го, глас 4.</p>
				<p><style>Подо́бен:</style> Вознесы́йся:</p>
				<p>Свяще́нства све́том сия́я, просвети́л еси́ лю́ди, святи́телю,/ и и́дольскую тьму потреби́л еси́,/ заре́ю же исцеле́ний страсте́й мглу разори́в,/ преше́л еси́ к незаходи́мому сия́нию, о нас моля́, приле́жно тя чтущих,/ Вуколе блаженне.</p>
				<p>Сла́ва, и ны́не, пра́здника, глас то́йже.</p>
				<p><style>Подо́бен:</style> Удиви́ся Ио́сиф:</p>
				<p>Младенствуеши ме́не ра́ди, Ве́тхий деньми,/ чищением приобщаешися, Чисте́йший Бо́же,/ да плоть увериши мне, ю́же от Де́вы./ И сим Симео́н поучаяся, позна Тя, Бо́га, явльшагося плотию,/ и, я́ко Жизнь, лобзаше и, радуяся, ста́рчески взываше:/ отпусти́ ме́не, Тебе́ бо ви́дех, Живота́ всяческих.</p>
				<p><style>Аще</style> есть пост, Сла́ва, и ны́не, Богоро́дичен; <style>Аще</style> среда́ или́ пято́к, Крестобогоро́дичен (пи́саны в 17-й день).</p>
				<p>Ин. <style>Песнь 4</style></p>
				<p><style>Ирмо́с:</style> Христо́с моя́ си́ла,/ Бог и Госпо́дь,/ че́стная Це́рковь,/ Боголе́пно пое́т, взывающи,/ от смы́сла чиста́ о Го́споде празднующи.</p>
				<p>Предведаяй Бог твое́й, Богоблаженне, души́ красоту́ и ума́ чистоту́,/ священнопроповедника мудра́ свяще́нно тя рукополага́ет.</p>
				<p>От Ду́ха просвещаемь, сущия во тьме пре́лести просвеща́еши/ и Креще́нием сыны́ дне совершаеши,/ святи́телю преславне.</p>
				<p>Обрет тя, благодатию сияюща, сла́вный Богослов,/ ру́ку возлага́ет Боже́ственными вожденьми/ и свяще́нника соверша́ет свяще́нна,/ Вуколе всемудре.</p>
				<p><style>Богоро́дичен:</style> Разу́мно в купине́ Тя Моисе́й узре, священнообразуему,/ Огня́, хотящаго быти во утро́бе,/ явля́ет таи́нственно, Богоро́дице При́сноде́во.</p>
				<p>Ин. <style>Песнь 5</style></p>
				<p><style>Ирмо́с:</style> Божиим све́том Твои́м, Блаже,/ у́тренюющих Ти ду́ши любовию озари́, молюся,/ Тя ведети, Сло́ве Бо́жий,/ и́стиннаго Бо́га,/ от мра́ка греховнаго взывающа.</p>
				<p>Святи́тельскую свяще́нную оде́жду носи́в свяще́нно,/ нечести́выя просвети́л еси́, че́стный святителю,/ Едини́цу Несозданную в Триех Ли́цех, Вуколе, проповедая.</p>
				<p>От уст во́лка мысленнаго исхи́тил еси́ лю́ди,/ ученьми Богогласных твои́х уст,/ и ерети́чествующая незатворенная уста́/ твои́ми Богосло́вии загради́л еси́, о́тче.</p>
				<p>Ме́рзкий победи́ся твои́ми свяще́нными словесы Маркион/ и изри́неся всякаго безместия изрыгаяй ти́ну злосмрадну,/ Вуколе славне.</p>
				<p><style>Богоро́дичен:</style> Зако́ны естества́ Иису́с, Пресущественный Бог, обновля́ет, Всенепорочная, из Твое́й утро́бы раждаяся,/ Еди́н, осуществовавый вся во́лею.</p>
				<p>Ин. <style>Песнь 6</style></p>
				<p><style>Ирмо́с:</style> Жите́йское мо́ре,/ воздвизаемое зря/ напа́стей бу́рею,/ к ти́хому приста́нищу Твоему́ прите́к, вопию Ти:/ возведи́ от тли живо́т мой,/ Многоми́лостиве.</p>
				<p>Вознося́щее смире́ние, чистоту́ ума́, любо́вь нелицемерну,/ ве́ру и наде́жду име́я чи́сту, Вукол сла́вный/ Тро́ице яви́ся жили́ще.</p>
				<p>Вельми́ украси́вша сми́рняном свяще́нное седа́лище, тя, прехвальне,/ тайновождствует Дух, Сущаго по тебе́ па́стыря Поликарпа,/ руко́ю твое́ю, Вуколе, соверша́ема.</p>
				<p>Разуме́в зва́ние твое́ ду́хом, премудре,/ сущаго по тебе́ благодатию слове́сным о́вцам наста́вника приво́диши к престо́лу,/ доброде́телей сия́нием блистающа.</p>
				<p><style>Богоро́дичен:</style> Дверь благода́ти, отве́рзшая чело́ве́ком дверь Небе́сную,/ покая́ния две́ри ми пресветло́ отве́рзи, Влады́чице,/ и от врат сме́ртных свободи́.</p>
				<p>Конда́к и и́кос пра́здника.</p>
				<p>Ин. <style>Песнь 7</style></p>
				<p><style>Ирмо́с:</style> Росодательну у́бо пещь/ соде́ла А́нгел/ преподо́бным о́троком,/ халде́и же опаля́ющее/ веле́ние Божие мучи́теля увеща вопи́ти:/ бла́гословен еси́, Бо́же оте́ц на́ших.</p>
				<p>Вразумля́я неразумныя, исправля́я же лестию поползшияся,/ о́тче, спасл еси́ и Бо́гу приве́л еси́ чи́сты,/ Тому́ песнопоющия благочестно:/ бла́гословен еси́, Бо́же оте́ц на́ших.</p>
				<p>Украси́шася, всеблаженне, лани́ты твоя́, воплощение проповедающия,/ за неизрече́нное ми́лосердие Возсиявшаго нам,/ к Немуже вопиял еси́ приле́жно:/ благословен еси́, Бо́же оте́ц на́ших.</p>
				<p>Облада́в воздержа́нием телесе, страстьми́, славне,/ необлада́н льсти́ваго яви́лся еси́ прилогами/ и ны́не воспеваеши неле́стно:/ благословен еси́, Бо́же оте́ц на́ших.</p>
				<p><style>Богоро́дичен:</style> Избавльшеся древняго осужде́ния Рождество́м Твои́м, Всенепорочная,/ я́ко Вла́дычицу воспева́ем Тя,/ спа́сшийся, Де́во, Тебе́ ра́ди,/ вопию́ще и глаголюще ве́рно:/ благословена, Я́же Бо́га плотию рождшая.</p>
				<p>Ин. <style>Песнь 8</style></p>
				<p><style>Ирмо́с:</style> Из пламене преподо́бным росу́ источи́л еси́/ и праведнаго же́ртву водо́ю попали́л еси́:/вся бо твориши, Христе́, то́кмо е́же хотети. Тя превозно́сим во вся ве́ки.</p>
				<p>Процве́л еси́, я́ко фи́никс, во дворех Божиих,/ до́лжным пра́ведных сном усну́л еси́;/ прино́сит же наслажде́ние Боже́ственный твой гроб чу́до зря́щим,/ Вуколе Богопроповедниче.</p>
				<p>Божие Бог Сло́во Ипостасное/ свяще́нна святи́теля тя поставля́ет, помазующа лю́ди свяще́нно,/ святи́телю наставниче сма́рняном,/ света́льниче вселенныя.</p>
				<p>Воплощшагося Сло́ва Богословил еси́ и многи от безсловеси́я лю́ди спасл еси́,/ Божествен быв учени́к возсиявшаго в Богосло́вии,/ Вуколе Богоно́се.</p>
				<p><style>Богоро́дичен:</style> Свяще́нно научашеся Твои́м таинством проро́ков, Богоро́дице,/ Боже́ственное сословие,/ издале́ча разуме́в и я́сно излага́я/ Богозна́мения Божественнаго Рождества́ Твоего́.</p>
				<p>Ин. <style>Песнь 9</style></p>
				<p><style>Ирмо́с:</style> Бо́га/ челове́ком невозмо́жно ви́дети,/на Него́же не сме́ют чини́ Ангельстии взирати;/ Тобо́ю же, Всечи́стая, яви́ся челове́ком/ Сло́во воплоще́нно,/ <style>егоже</style> величающе,/ с Небе́сными вои Тя ублажа́ем.</p>
				<p>Я́ко свет, я́ко заря́, я́ко вели́кое со́лнце,/ я́ко мо́лния, Христо́ву Це́рковь облистал еси́,/ и верных мы́сли просвети́л еси́,/и в невечерних местех всели́лся еси́,/ поя́ трисвятыми гла́сы Тро́ицу несозданную.</p>
				<p>Пло́ти и ми́ра вне быв священнодейственне, ко преми́рным, радуяся, преше́л еси́ чи́ном,/ обожаемъ положе́нием светле́йшим,/ темже па́мять твою́ ве́рою соверша́ем на земли́,/ Вуколе всемудре.</p>
				<p>Земля́ те́ло твое́ блаже́нное покрыва́ет,/ я́ве исцеле́ния точащо и дарова́ния,/ Не́бо же дух со и́збранными но́сит и́же от ве́ка,/ Боже́ственными сияньми укра́шен вои́стинну, Вуколе славне.</p>
				<p><style>Богоро́дичен:</style> Гла́сом А́нгеловым/ вели́каго совета А́нгела, Чи́стая, Христа́ Еммануила породи́ла еси́,/ ко А́нгелом дольныя совокупляюща,/ Еди́на Благослове́нная, Еди́на Всепетая,/ Еди́на вино́вна на́шего, Де́во, обожения.</p>
				<p>Свети́лен пра́здника.</p>
				<p>Сла́ва, и ны́не, то́йже.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов;</p>
				<p><style>Днесь</style> Спаси́тель/ я́ко Младе́нец принесе́н бысть/ в це́рковь Госпо́дню,/ и рука́ми престаре́лыми/ ста́рец Того́ подъемлет.</p>
				<p><style>Стих:</style> Ны́не отпущаеши раба́ Твоего́, Владыко,/ по глаго́лу Твоему́, с ми́ром.</p>
				<p>Младе́нец плотию,/ Ве́тхий деньми,/ ви́дим есть пресла́вно/ во днешний день/и в це́рковь приносится.</p>
				<p><style>Стих:</style> Свет во открове́ние языко́в/ и сла́ву люде́й Твои́х Изра́иля.</p>
				<p>Приими́, о Симео́не,/ - Всечи́стая вопияше, -/ во объя́тия я́ко Младе́нца/ Го́спода Сла́вы/ и ми́ра спасе́ние.</p>
				<p><style>Сла́ва, и ны́не, глас и подо́бен то́йже:</style></p>
				<p>Велие и стра́шное та́инство/ и стра́нное смо́трения,/ И́же вся объемля/ и младе́нцы созидаяй,/ я́ко Младе́нец на рука́х но́сится.</p>
				<p>С детства отличался незлобивостью и целомудрием. Он был учеником святого апостола и Евангелиста Иоанна Богослова, поставившего его первым епископом Смирнской Церкви (Малая Азия).</p>
				<p>С помощью Божией святитель Вукол обратил ко Христу и крестил множество язычников. Как опытный и мудрый наставник, он защищал свою паству от видимых и невидимых врагов. Скончался святитель Вукол около 100—105 года. Свою паству он передал святому священномученику Поликарпу Смирнскому (память 23 февраля), знаменитому мужу апостольскому, который также был учеником святого апостола Иоанна Богослова. У гроба святителя Вукола выросло миртовое дерево, которое исцеляло больных.</p>
			</section>
			<section>
				<title>
					<p>Празднование Пресвяте́й Богоро́дице, иконы ра́ди Ея Еле́цкия, я́же во Ха́рькове гра́де</p>
				</title>
				<p>На Го́споди, воззва́х:
					<style>стихи́ры пра́здника 3, и Богоро́дицы на 5, глас 2:</style>
				</p>
				<p>Древле Моисе́ю в купине́ несгараемей/ таинство При́сноде́вы явле́нное/ и сего́ пастыря и́збранным людем гла́сом Божиим нарекшее,/ <style>Днесь</style> в Российстей стране́ мона́хов нача́льнику/ па́ки в подо́бии явля́ется:/ той бо зрит Ма́терь Божию,/ во огни́ на дре́ве возседшую/ и Предвечнаго Младе́нца на ру́ку держа́щую,/ и подаю́щую мирови мир/ и ду́шам на́шим велию ми́лость.</p>
				<p>Вои́стину блажени суть изгнаннии пра́вды ради:/ та́ко бо Моисе́й уго́ден Бо́гу в земли́ изгна́ния своего́ явися,/ ему́ же быв подража́тель Анто́ний преподо́бный,/ от князя непра́ведно гони́мый,/ и́же, к преде́лом Черниговским пришед,/ виде́ния Богоро́дицы в о́гненней купине́ сподобися,/ и сие́ на дщи́це написати повеле́в,/ на́ше упова́ние на Ма́терь Божию умножа́ет/ и науча́ет от То́я проси́ти мирови ми́ра/ и ду́шам на́шим велия ми́лости.</p>
				<p>Вемы, о Влады́чице Преблага́я,/ я́ко рабо́м Божиим Помо́щница неуста́нная являешися/ и тем ре́вность их о Бозе укрепля́еши,/ обаче и нас, таковыя ре́вности не иму́щих,/ и точию греха́ми богате́ющих,/ не отри́ни от Твоего́ заступле́ния,/ но покая́ние на́ше приими́/ и, сие́ к Престо́лу Сы́на Твоего́ вознесши,/ сердца́ на́ша утеше́ния исполни,/ и ниспосли́ ду́шам на́шим мир и велию ми́лость. </p>
				<p>Прииди́те, христоимени́тии людие,/ чудотворно́му о́бразу Божия Ма́тери покло́нимся/ и ви́дением Ея умили́мся,/ ка́ко, во огни́ неврежденно пребывающи,/ Огнь Божества́ на ру́ку Свое́ю но́сит./ Блажени о́чи, ви́девшия сие́ чу́до,/ блажени есмы и мы, о сем преда́ние ве́рное прии́мше./ О Влады́чице, не остави род наш/ и Твое́ предстательство всегда́ явля́й нам,/ подающи ду́шам на́шим мир и велию ми́лость. </p>
				<p><style>Сла́ва, глас 8:</style></p>
				<p>Огнь купины́ Моисеевы неизсуши́вый,/ ни́же о́троки в пе́щи Вавилонстей опали́вый,/ <style>Аще</style> и преди́вное яви́ся чу́до,/ но па́че сего́ Огнь Бо́жества, в Тя всели́выйся/ и утро́бы Твоея не опали́вый,/ ужа́сное открыва́ет людем та́инство./ О, ка́ко невместимаго Небесы понесла́ еси́,/ ка́ко на ру́ку Того́ прия́ла еси́,/ на Него́же Херуви́мы взирати не сме́ют?/ Мы же, со стра́хом на Твой взирающе о́браз,/ упова́нием на милосе́рдие Твое́ ду́ши своя́ ободря́ем/ и Арха́нгельский глас с любовию Тебе́ возно́сим:/ ра́дуйся, Благода́тная, Госпо́дь с Тобо́ю.</p>
				<p>И ны́не, пра́здника.</p>
				<p>Вход и чте́ния три: (зри страни́цы 176—178).</p>
				<p>На литии́ стихи́ра хра́ма или́ пра́здника Сре́тения и сия́, глас 3:</p>
				<p><style>Днесь</style> во хра́ме Влады́чицы, вернии, сошедшеся/ и ду́ши своя́ памятию чуде́с Ея умиляюще,/ ревни́тели до́брым де́лом быти потщимся./ Весть бо Пречи́стая таковы́м утеше́ние подавати/ и пострада́вший пра́вды ра́ди за́ступати,/ сего́ бо ра́ди преподо́бному Анто́нию на дре́ве явися,/ егда́ во изгна́нии сый моли́тву возношаше./ С ним же и мы Влады́чице возопии́м:/ да бу́дет ми́лость Твоя́ с на́ми,/ о Де́во Пренепорочная.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Ужасеся преподо́бный Анто́ний,/ во изгна́нии пребыва́я,/ егда́ на ело́вом дре́ве/ узре Ма́терь Божию,/ Младе́нца Предвечнаго на ру́ку нося́щую.</p>
				<p><style>Стих:</style> Помяну́ и́мя Твое́/ во вся́ком ро́де и ро́де.</p>
				<p>Разуме́в Богоматере виде́ние/ Христо́в и́згнанник преподо́бный Анто́ний Печерский,/ абие ко иконопи́сцу поспеша́ет/ и виде́ния бывшаго ему́ подо́бие/ написати тому́ повелева́ет.</p>
				<p><style>Стих:</style> Слыши, Дщи, и виждь,/ и приклони́ у́хо Твое́.</p>
				<p>Радуйтеся, людие, и весели́теся,/ о́браз сего́ виде́ния <style>Днесь</style> зряще,/ не оскуде бо и поны́не,/ и николи́же оскудети мо́жет/ Пресвятыя Богородицы заступле́ние.</p>
				<p><style>Сла́ва, глас 6:</style></p>
				<p>Я́коже преподо́бному Анто́нию/ печа́ли разрешение обетовала еси́ Твои́м виде́нием, Пречиста́я,/ и любо́вь державствующаго к тому́ па́ки обрати́ла еси́,/ та́ко и нам благода́тный мир от Сы́на Твоего́ низпосли́/ и всякия раздо́ры от ста́да Твоего́ отжени́,/ любо́вь же Христо́ву среди́ нас Твое́ю моли́твою́ утверди́/ и дару́й нам пре́жде конца́ покая́ние.</p>
				<p>И ны́не, пра́здника.</p>
				<p>Тропа́рь, глас 6:</p>
				<p>Твоего́ милосе́рдия дарова́ния воспоминающе, Влады́чице,/ и Твой чудотво́рный о́браз бла́гоговейно лобызающе,/ упова́нием же Твоея по́мощи сердца́ на́ша веселяще,/ аки среди́ нас пребывающую Тя помышляем/ и ве́рою Тебе́ вопием:/ Твоего́ моли́ Сы́на и Го́спода,/ да нау́чит нас за́поведи Его́ всегда́ творити/ и злыя искуше́ния побеждати,/ и Тебе́, Предста́тельницу на́шу,/ досто́йно пе́ти и славити во ве́ки.</p>
				<p>Два́жды, и пра́здника:</p>
				<p>Ра́дуйся, Благода́тная Богоро́дице Де́во:</p>
				<p><style>На у́трени</style></p>
				<p>На Бог Госпо́дь:
					<style> тропа́рь пра́здника два́жды.</style>
				</p>
				<p>Сла́ва, и ны́не, Богоро́дицы.</p>
				<p>По 1-й кафи́зме седа́лен, глас 7:</p>
				<p>Се има́мы, братие, сокро́вище велие,/ чудотворный Пречи́стыя лик,/ повеле́нием преподобнаго Анто́ния напи́санный,/ и та́ко причастницы ви́дения уго́дника явльшеся,/ того́ ве́ре и терпе́нию нау́чимся/ и Ма́терь Божию досто́йно почитати потщи́мся.</p>
				<p>Сла́ва, и ны́не, пра́здника.</p>
				<p>По 2-й кафи́зме седа́лен, глас 6:</p>
				<p>Не уныва́йте у́бо, о братие,/ <style>Аще</style> пра́вды ра́ди гоне́ние претерпите,/ таковы́х бо утеша́ет Де́ва Чи́стая,/ я́ко Сама́ со Христо́м от И́рода в изгнании пребы́вшая./ Сего́ ра́ди и мы вся́кую скорбь ра́достно претерпим/ и точию терпе́ния дар непрестанно проси́ти потщи́мся.</p>
				<p>Сла́ва, и ны́не, пра́здника.</p>
				<p>По полиеле́и седа́лен, глас 3:</p>
				<p>Богоро́дице, и́згнанных Утеши́тельнице,/ наги́х и си́рых Засту́пнице,/ боля́щих исцеле́ние и немо́щных покро́ве,/ на́шего не посрами́ упова́ния,/ но прося́щих Твоея по́мощи пред чудотво́рным о́бразом укрепи́/ и земну́ю жизнь на́шу умири́,/ па́че же Небеснаго Ца́рствия предста́тельством Твои́м рабы́ Твоя́ сподоби.</p>
				<p>Проки́мен и Ева́нгелие Богоро́дичны.</p>
				<p>По 50-м псалме́ стихи́ра, глас 2:</p>
				<p><style>Днесь</style> чудеса́ от Елецкия ико́ны Влады́чицы воспомина́ются,/ <style>Днесь</style> от Той исцеленнии бла́годаре́ние прино́сят,/ <style>Днесь</style> во храм Ея благовернии людие стека́ются,/ си́лы Небесныя о заступле́нии Пречистыя ра́дуются,/ и преподо́бный Анто́ний с ни́ми на Небеси́ ликовствует,/ мы же непреста́нно вопием:/ ра́дуйся, Предста́тельнице на́ша,/ и наших скверн не возгнушавшися,/ моли́твою́ Твое́ю ду́ши на́ша просвети́/ и ра́дости благода́тныя испо́лни.</p>
				<p>Кано́н пра́здника со ирмосо́м на 6. Кано́н Богоро́дице, глас 2, <style>егоже</style> краегране́сие: Ра́дуйся, Благода́тная, Госпо́дь с Тобо́ю. Ами́нь.</p>
				<p><style>Песнь 1</style></p>
				<p><style>Ирмо́с:</style> Гряди́те, людие,/ пои́м песнь Христу́ Бо́гу,/ раздельшему мо́ре и наставльшему лю́ди,/ я́же изведе из рабо́ты еги́петския,/ я́ко прославися́.</p>
				<p>Ра́дуйся, Богоро́дице Всепетая! восклица́ем вернии,/ на чудотво́рную Твою́ ико́ну взирающе,/ я́же ра́дость первее преподо́бному Анто́нию Печерскому виде́нием Твои́м дарова́ла еси́,/ и поны́не подо́бием виде́ния того́, на дщи́це напи́санном,/ всем моля́щимся ра́дость подаеши,/ моле́ния их бла́гостно приемлющи.</p>
				<p>Анто́ний преподо́бный во изгна́нии неправеднем томяся,/ виде́нием же Богоро́дицы соверше́нно́е приемый утеше́ние,/ сие́ на дщи́це написати повелева́ет и, во святу́ю ла́вру возвраща́йся, ико́ну Ея оби́тели Черниговской вруча́ет,/ я́же и до <style>Днесь</style> во гра́де Ха́рькове от всех со благоговением зри́тся/ и чудеса́ исцеле́ний источа́ет.</p>
				<p>Древле злым татаром, на град Черни́гов нашедшим,/ ико́на Ма́тери Божия чудесне в стене́ сокрывается/ и, мно́гим ле́том проше́дшим,/ па́ки христианом на поклоне́ние открыва́ется./ Зри́те у́бо, о людие, Богоматере вели́кую си́лу,/ Ей же не возмо́гут невернии противостати.</p>
				<p>Уго́дника Твоего́, Влады́чице, виде́нием утеши́ла еси́,/ нас же, гре́шных, не лиши́ Твоего́ заступле́ния,/ <style>Аще</style> и недостойни сего́ явля́емся:/ покая́ние бо те́плое пред святы́нею Твое́ю возносяще, аки жена́ хананейская,/ неотступно Твоея про́сим по́мощи.</p>
				<p>Катава́сия: Су́шу глу́бороди́тельную, зе́млю:</p>
				<p><style>Песнь 3</style></p>
				<p><style>Ирмо́с:</style> На камени мя ве́ры утверди́в,/разшири́л еси́ уста́ моя́ на враги́ моя́,/ возвесели́бося дух мой, внегда́ пе́ти:/ несть свят, я́коже Бог наш,/ и несть пра́веден, па́че Тебе́, Го́споди.</p>
				<p>Ини́и, Правосла́вныя ве́ры врази́/ на преде́лы Черни́говския чрез мно́го лет нашедше,/ подвигоша воево́ду гра́да того́ ико́ну Еле́цкую с собо́ю во ца́рствующий град пояти,/ предану бывшу Черни́говскому преде́лу языку́ чуждему.</p>
				<p>Сия́ беды́, о Влады́чице, род наш избави,/ да святы́ня Твоя́ во гра́де Ха́рькове утверди́вшися,/ в том непоколеблена пребу́дет во ве́ки/ и сердца́ на́ша умиле́нием исполняти не преста́нет.</p>
				<p>Я́же в ро́де воево́ды того́ я́ко сто лет ико́на Влады́чицы пребы́вши,/ завеща́нием вну́ка его́ в собо́рную це́рковь гра́да Ха́рькова поставля́ется/ и отто́ле моли́твы люде́й Божиих/ сию́, аки крыла́ Херуви́мов, при́сно окружа́ют.</p>
				<p>Богоро́дице Пречи́стая,/ <style>Аще</style> и многогрешни суть людие,/ в Твой святый храм притека́ющии,/ но я́коже Сын Твой спасе́ния ра́ди гре́шник от Небе́с к нам прише́л есть,/ та́ко и Ты от Небе́сных круго́в на моле́ния на́ша призри́/ и проше́ний люде́й Твои́х не презри́, Всепетая.</p>
				<p>Конда́к пра́здника, глас 1: Утро́бу Деви́чу:
					<style>и и́кос (зри страни́цу 32).</style>
				</p>
				<p>Таже седа́лен, глас 8:</p>
				<p>Вои́стину близ есть Госпо́дь сокруше́нным се́рдцем,/ вои́стину смире́нный ду́хом Всеблаги́й Твой, о Влады́чице, Сын спаса́ет,/ поне́же <style><style>Аще</style></style> и еди́ному Анто́нию уго́днику виде́ние Твое́ яви́ти сподоби,/ но того́ подо́бием и до <style>Днесь</style> раби́ Твои́ упова́ния на Бо́га исполня́ются,/ и утвержде́ние в Правосла́вной ве́ре обрета́ют,/ и о пра́вде ревностию озаря́ются.  </p>
				<p>Сла́ва, и ны́не, пра́здника.</p>
				<p><style>Песнь 4</style></p>
				<p><style>Ирмо́с:</style> Прише́л еси́ от Де́вы не хода́тай, ни А́нгел,/ но Сам, Го́споди, воплоще́н,/ и спасл еси́ всего́ мя челове́ка. Тем зову́ Ти: сла́ва си́ле Твое́й, Го́споди.</p>
				<p>Людие Бо́жии, ми́лости от Матере Госпо́дней приемлющии,/ ду́ши своя́ похвала́ми Пречи́стей насыща́ют,/ но насытити не могуще, ра́дуйся, Благода́тная, па́ки к Ней взыва́ют/ и, та́ко творя́ще, искуше́ния грехо́вная от себе́ отгоня́ют. </p>
				<p><style>Аще</style> и премно́го укрепи́ся на Христианы диавол,/ овогда у́бо враги́ на ня посылаяй,/ овогда же обы́чаи растле́нный посреде нас разсееваяй,/ но мы на Твое́ заступле́ние, Влады́чице, уповающе,/ сего́ де́рзости противлятися не преста́нем.</p>
				<p>Го́ре вам, злочести́вии,/ от почита́ния Матере Божия и от Це́ркве Христо́вой отпадшии ерети́цы,/ себе́ бо самех сия́ ра́дости лиши́ли есте,/ е́же Пречи́стую Богома́терь прославляти/ и тем сердца́ своя́ умиле́нием исполняти./ Покайтеся у́бо и к на́шему ли́ку сопричти́теся. </p>
				<p>Оле еретико́в безу́мия,/ от святаго Ева́нгелия научи́тися не хотя́щих,/ ка́ко Христо́с пе́рвое чу́до милосе́рдия Своего́/ предста́тельством Матере Своея яви́,/ верныя же научи́,/ да моле́ния своя́ к Ней несомне́нною ве́рою возно́сят.</p>
				<p><style>Песнь 5</style></p>
				<p><style>Ирмо́с:</style> Угль Исайи проявлейся,/ Со́лнце из де́вственный утро́бы возсия во тьме заблуждшим,/ Богоразумия просвеще́ние дару́я.</p>
				<p>Да утвержда́ется Правосла́вная ве́ра/ умножением исцеле́ний от Твое́й чудотво́рный ико́ны, о Влады́чице, бываемых,/ да прославля́ется в людех</p>
				<p>Твое́ предста́тельство,/ па́че же над страстьми́ побе́дою увенча́й/ на́ша зде возноси́мыя Тебе́ моли́твы.</p>
				<p><style>Аще</style> и не вско́ре услы́шана бу́дет моли́тва ва́ша, братие,/ я́коже Па́вла об отступле́нии сатанина а́нгела моли́вшагося,/ но сию́ долготерпели́вно повторяюще, сице восклица́йте:/ О Влады́чице,/ грешнаго раба́ Твоего́ не возгнушайся,/ но отпущение грехо́в мне у Сы́на Твоего́ испроси́.</p>
				<p>Твое́й чудотво́рней ико́не, Пречи́стая, покланяяся,/ и сию́ благогове́йно лобыза́я,/ о свои́х же грехопадениих ужаса́яся, си́це ре́ку:/ <style>Аще</style> подобает мне их ра́ди ско́рби приима́ти,/ негли терпе́ния дар моли́твою́ Твое́ю мне ниспосли́.</p>
				<p>На сие́ у́бо, о братие, скорбя́ми испытуются ду́ши на́ша,/ да не горды́не житейстей, ни жестосердию поработи́мся,/ но да смиреномудрию преподобнаго Анто́ния подражающе,/ утеше́ния от Матере Божия,/ я́ко ра́дости всех скорбя́щих да испо́лнимся.</p>
				<p><style>Песнь 6</style></p>
				<p><style>Ирмо́с:</style> Во глубине́ грехо́вней содержи́мь есмь, Спа́се,/ и в пучи́не житейстей обурева́емы/ но я́коже Ио́ну от зве́ря,/ и ме́не от страсте́й возведи́ и спаси́ мя.</p>
				<p>Аз недосто́йный ни благи́м де́лом,/ ни́же терпению навыкох, окая́нный,/ увы́ мне и моли́тва моя́ не исправися по достоя́нию пред Тобо́ю,/ но, Влады́чице,/ Твое́й ми́лости бе́здна мое́ да покрыет неможение/ и благодатнаго покая́ния дар да ниспослет ми.</p>
				<p>Языки́ а́нгельскими и челове́ческими <style><style>Аще</style></style> бы возмо́г аз глаголати,/ но и тогда́ Твои́х щедро́т мно́жества,/ пра́ведным и гре́шным челове́ком дарованнаго, воспети несть возмо́жно:/ ду́шам бо и телесем здра́вие подаеши, Блага́я,/ и кающияся ми́луеши тепле́.</p>
				<p>Го́споди, Го́споди,/ се милосе́рдия Твою́ бе́здну в том познахом,/ я́ко не точию род челове́ческий от кля́твы зако́нный искупи́л еси́,/ но и Предста́тельницу те́плую тому́ дарова́л еси́,/ Твою́ Пречи́стую Ма́терь,/ Ей же <style>Днесь</style> благода́рное прино́сим поклоне́ние.</p>
				<p>О́ному поклоне́нию да приобща́тся <style>язы ́цы</style>,/ Твоего́ Сы́на до <style>Днесь</style> не уведевший,/ и́ли от моли́твы, я́же к Тебе́, отпадшии,/ да всем человеком уве́ровавшим Твоя́ ниспосыла́ется благодатная по́мощь.</p>
				<p><style>Конда́к, глас 5:</style></p>
				<p>На неувяда́емом дре́ве уго́днику яви́вшися,/ Твое́ же предста́тельство всем моля́щимся при́сно являющи, Влады́чице,/ и на́шего не отврати смиреннаго моле́ния,/ но прегреше́ний на́ших проще́ния испроси́/ и, ско́рби душ на́ших отъе́мши,/ благода́рственное на́ше приими́ покло́нение,/ да любовию Тя во ве́ки сла́вим, Всепетая.</p>
				<p><style>И́кос:</style></p>
				<p>Я́коже древле виде́нием Пресвятыя Богоро́дицы прият утеше́ние преподо́бный Анто́ний/ и от горькаго изгна́ния па́ки во святу́ю ла́вру свою́ ра́достно всели́ся,/ та́ко и о́браз Влады́чицы, сего́ виде́ния па́мять являяй,/ от татарскаго плене́ния во́лею Ея спасе́н бысть./ <style>Днесь</style> же в вели́ком гра́де Ха́рькове посреде соборныя це́ркве водруже́нный,/ си́лу моли́тв Божия Матере исцеленьми мно́гими свиде́тельствует,/ к Ней же возопии́м:/ О Всеблага́я,/ и́згнанных и скорбя́щих Засту́пнице,/ проше́ния на́ша во благи́х испо́лни,/ да любовию Тя во ве́ки сла́вим, Всепетая.</p>
				<p><style>Песнь 7</style></p>
				<p><style>Ирмо́с:</style> Да пресла́вное рождество́ Твое́, Христе́, е́же от Девы/ прообрази́ши яве, неопали́мы в пе́щи о́троки сохрани́л еси́,/ песньми поющия Тебе́:/ отцев Бо́же, благословен еси́.</p>
				<p>Се, прии́де, Влады́чице, вре́мя Твоего́ о ве́рных заступле́ния,/ зане́ отвсюду от враго́в благоче́стия тесни́ми быва́ют,/ таже и от де́монских искуше́ний зле обурева́ются,/ уго́дника же Твоего́ Анто́ния кре́пости не иму́ще,/ озаре́ний свы́ше недостойни явля́ются./ И́ми́же у́бо ве́си су́дьбами,/ по́мощь Божию нам испроси́ти потщи́ся. </p>
				<p>По́мощи Богоро́дицы Пречи́стыя, о братие, мнози свидетелие зде обрета́ются,/ на́шему же нерадению обличи́телие,/ тем же чудотво́рней ико́не Влады́чицы предстоя́ще,/ к покая́нию те́плому устреми́м душ на́ших ше́ствие. </p>
				<p>Огнь Небеснаго све́та объемлет Тя, Богородице,/ в виде́нии Анто́нию Печерскому явльшуюся,/ аз же себе́ огню́ геенскому грехми́ свои́ми предуготовах,/ но в ско́рби души́ моея вопию Ти:/ поми́луй мя, Пречи́стая,/ и покая́нию те́плому научи́ мя, о мне милосердовавши.</p>
				<p>Де́лом благи́м ревни́теля покажи́ мя, Пречи́стая,/ гнев на стра́сти греховныя вложи́вши в мою́ ду́шу,/ да тыя возненави́дев, бли́жния же своя́ возлюби́в,/ стезя́м Госпо́дним после́дую неукло́нно.</p>
				<p>Святосла́в, Черни́гова князь,/ на ме́сте явле́ния Влады́чицы це́рковь благоле́пную создати потщася/ и ико́ну Пречи́стыя, от преподобнаго Анто́ния устро́енную, тамо постави,/ ей же во град Ха́рьков <style>Днесь</style> пренесенней, предстоя́ще мо́лимся,/ да и нас хра́мы Сы́на Своего́ быти устро́ит.</p>
				<p><style>Песнь 8</style></p>
				<p><style>Ирмо́с:</style> В купине́ Моисе́ю Де́вы чу́до,/на Сина́йстей то́ре, прообрази́вшаго иногда́,/ по́йте, благослови́те/ и превозноси́те во вся ве́ки.</p>
				<p>Трие отроцы, во огни́ неопальны пребывающе,/ Богоро́дицы прообрази́ша та́инство,/ я́ко Огнь Божества́ во чре́ве поне́сшей,/ ны́не же Сама́ во огни́ на зелене́ющем дре́ве свято́му явльшися,/ в долготерпе́нии того́ и тем нас утвержда́ет.</p>
				<p>Оте́чество на́ше, Влады́чице,/ па́че всех стран земли́ чудотво́рными ико́нами Твои́ми просвети́ла еси́,/ я́же, аки зве́зды небесныя, нощь земнаго жития на́шего освеща́ют/ и по пути́ пра́вому ходи́ти нас науча́ют.</p>
				<p>Блажени есмы вои́стину Предста́тельницу Тя, Влады́чице, иму́ще,/ но вящшему осужде́нию пови́нни бу́дем,/ <style>Аще</style>, о толи́цем спасе́нии Божием небрегше,/ жития на́шего исправити не потщи́мся. </p>
				<p>Онаго нашея о святы́не сей ра́дости вино́вника,/ князя Дании́ла Барятинскаго,/ древлему же Святославу пра́внука,/ и́же ико́ну Влады́чицы от де́да прие́м,/ сию́ пред кончи́ною свое́ю зде хра́му с моли́твою́ вдаде,/ Го́споди, ду́шу упоко́й,/ нам же пребыва́ние святы́ни сия́ сотвори́ на по́льзу.</p>
				<p>Ю́ноши в Вавилонстей пе́щи спасый, Го́споди,/</p>
				<p>А́нгелом во огнь сошедшим,/ нас моли́твами Ма́тере Твоея от огня́ страсте́й свободи́, пою́щих:/ благословен еси́ в хра́ме сла́вы Твоея, Го́споди.</p>
				<p><style>Песнь 9</style></p>
				<p><style>Ирмо́с:</style> От земноро́дных кто слы́ша таково́е/и́ли кто ви́де когда́,/ я́ко Де́ва обретеся во чре́ве иму́щая/ и безболе́зненно Младе́нца порождшая;/ таково́е Твое́ чу́до и Тя, Чи́стая Богоро́дице, велича́ем.</p>
				<p>Ангели Твоему́, Богоро́дице, заступле́нию о нас ра́дуются,/ беси́ же Твои́ми моли́твами дале́че от нас отгоня́ются,/ аз же еда́ глух се́рдцем пребу́ду, Твое́й покланяяйся святы́не;/ сего́ да не бу́дет,/ но умиле́нием душа́ моя́ да раствори́тся.</p>
				<p>Мно́жеству люде́й, се́мо притека́ющему,/ многия дарова́ния от чудотво́рный ико́ны Божия Матере подаю́тся,/ от них же лу́чшее есть, е́же в чу́вство покая́ния себе́ привести́/ и на дея́ния блага́я устремитися./ В сем у́бо по́мощь Твою́ яви́ мне, Пречи́стая.</p>
				<p>Искупи́л ны есть Госпо́дь наш, Твой же, Богородице, Сын от вла́сти диавола,/ Твоя́ же моли́тва нападе́ния сего́ врага́ на́шего отго́нит,/ у́бо и ны́не о ду́шах на́ших предста́тельствуй,/ да прибли́жения святы́ни Твоея досто́йны я́вимся.</p>
				<p>Никтоже возмо́жет досто́йно Ма́терь Го́спода на́шего прославити,/ но мы слеза́ми те́плыми ску́дость слове́с на́ших воспо́лним,/ красоте́ доброде́телей Влады́чицы нашея дивящеся,/ и та́ко Сию́ досто́йно возвели́чим.</p>
				<p>Свети́лен.</p>
				<p><style>Подо́бен:</style> Ду́хом во святи́лищи:</p>
				<p>Дре́вле Моисе́ю на горе́ Хори́встей,/ по́слежде на Бо́лдинских гора́х Присноде́вы та́инство пра́ведным яви́ся/ и о сем па́мять ико́ною Благода́тной лю́дем дарова́ся,/ Ей же покланя́ющеся, ве́рою чу́до воспева́ем.</p>
				<p>Сла́ва, и ны́не, пра́здника.</p>
				<p>На хвали́тех стихи́ры пра́здника 3 и настоя́щия 3, глас 6.</p>
				<p><style>Подо́бен:</style> Все отло́жше:</p>
				<p>Сокро́вище неоцени́мое,/ Влады́чицы чудотворный о́браз,/ два́жды от челове́к надолзе сокры́т,/ в на́шем гра́де посреде це́ркве от лет мно́гих возсия́,/ темже подно́жию сего́ покланяющеся, си́це рцем:/ О Влады́чице,/ при́сно да храни́тся зде сия́ святы́ня/ и в ду́шах на́ших ревностию о спасе́нии да отпечатлева́ется,/ во е́же благодарне воспевати Твоя́ благодея́ния.</p>
				<p>Егда́ Божественнаго Младе́нца Твоего́ на ру́ку Свое́ю носи́ла еси́, Влады́чице,/ тогда́ волхво́в покланяющихся словеса́/ и па́стырей исповедание в сердцы Твое́м слага́ла еси́,/ мы же Твои́х чуде́с и виде́ний па́мять/ в сердца́х свои́х непрестанно носи́ти бу́дем,/ Твоему́ же Сы́ну, молящеся, глаголати:/ о Владыко, Твоея Матере о нас моли́тву приими́,/ и дар благода́ти Твоея ниспосли́ нам,/ да и мы Тебе́ при́снии я́вимся покая́нием,/ я́коже благоразу́мный разбо́йник, возопи́вый:/ помяни́ мя, Го́споди, во Ца́рствии Твое́м.</p>
				<p>Зако́ны естества́ побеждени быша,/ егда́ Непорочная Де́ва во чре́ве зача́т,/ но о сем чудеса́ в житии То́я не скончашася,/ зане́ и с плотию на Не́бо, по кончи́не жи́зни Своея, принесеся/ и па́ки с Небе́с моля́щимся чуде́сную посыла́ет по́мощь,/ па́че же и Сама́ пра́ведным в виде́ниях явля́ется,/ мы же, от обою свиде́тельство/ в святе́й ико́не сей зряще, ра́дуемся/ и пред не́ю благода́рныя сле́зы пролива́ем.</p>
				<p><style>Сла́ва, глас 2:</style></p>
				<p><style>Днесь</style> на Небеси́ предстои́т Пречи́стая Де́ва,/ и непрестающее моле́ние о людех возно́сит,/ <style>Днесь</style> То́я виде́ние, пра́веднику бы́вшее, воспомина́ется,/ и милосе́рдие Ея прославля́ется,/ си́лы Небе́сныя ра́дуются,/ мы же пред То́я ико́ною умиле́нныя возно́сим моли́твы, глаголюще:/ огнь Твоея святы́ни да освети́т ду́ши на́ша/ и путь к Небе́сному Ца́рствию певцем Твои́м да пока́жет, Пречиста́я.</p>
				<p>И ны́не, пра́здника.</p>
				<p>Славосло́вие вели́кое.</p>
				<p>По трисвятом тропа́рь Богоро́дице.</p>
				<p>Сла́ва, и ны́не, пра́здника, таже ектении́ и отпу́ст.</p>
				<p>На литурги́и</p>
				<p>Слу́жба пра́здника и Богоро́дицы.</p>
				<p>ЗРИ А́ще случи́тся пра́зднование Бо́жией Ма́тери ико́ны ра́ди Ея Еле́цкия вне попра́зднства Сре́тения Госпо́дня, то ста́вим на Го́споди, воззва́х:
					<style>стихи́р 8, повторя́юще я. Сла́ва, и ны́не, </style>Огнь купины́:
					<style>та́кожде и яже в стиховных и в хвали́тных стихи́ра на славу зде писа́ся, поется тогда на Слава, и ныне: седальны же поются единожды, Сла́ва, и ны́не: вторицею, тропарь же на вечерни трижды. На утрени по </style>Бог Господь:
					<style>дважды, Слава, и ны́не, третицею. Канон же поем на 8, ирмо́с втораго гласа дважды, катавасия: </style>Отве́рзу уста́ моя́:
					<style>По великом славословии тропарь Богородице единожды. <style>Аще</style> ли случится сей праздник в неделю мытареву или ину́ю, <style>Аще</style> ли в субботу мясопу́стную, или сыропу́стную, или во дни седмицы сы́рныя, или первыя седми́цы святыя Четыредесятницы, то зри устав о храмех от главы 25-я до главы 32-я.</style>
				</p>
				<p>Молитва</p>
				<p>Премилосердая на́ша Засту́пнице, и душ на́ших блага́я Храни́тельнице, и теле́с на́ших милосе́рдая Цели́тельнице, Богоро́дице Де́во! Вемы, я́ко недостойни есмы, не точию Твои́х дарова́ний причастницы быти, но и оче́й свои́х на чудотво́рный Твой о́браз возвести́, зане́ души на́ша грехо́в испо́лнены суть и о́чи зави́стными и блу́дными воззреньми осквернени суть. Обаче Твое́ сострадание челове́ком, в ну́ждах и скорбех пребывающим, воспоминающе, им же Твоего́ Боже́ственнаго Сы́на на пе́рвое чу́до в Кане Галилейстей преклони́ла еси́, и да́же до <style>Днесь</style> Того́ пра́ведный гнев от гре́шников отвращаеши, па́ки и па́ки на мольбу́ Тебе́, пред чудотво́рным Твои́м о́бразом, подвиза́емся и со смире́нным упова́нием Тебе́ про́сим: испроси́ грехо́м на́шим проще́ние, от па́губных страсте́й исцеле́ние, от нечувствия и от сна духовнаго пробужде́ние и о добродетелех христиа́нских ре́вность. Си́ми у́бо дарованьми ду́ши на́ша укра́сивши, избави нас от го́рестей, в уны́ние некре́пкая сердца́ на́ша поверга́ющих, исцели́ боле́зни моля́щихся и о <style>нихже</style> моли́тву тии прино́сят, от напрасныя сме́рти жизнь на́шу сохрани́ и сию́ христиа́нскою кончи́ною во вре́мя подо́бно увенчати сподоби. Но и земно́е на́ше пребыва́ние от взаи́мныя зло́бы и за́висти огради́, и в любви́ Христо́вой сие́ препровождати нам помози́. Це́рковь Сы́на Твоего́ во всей вселенней умножи и утверди́, еретико́м обраще́ние ко и́стине испроси́, языко́м же неве́рным ве́ры и́стинное позна́ние. Такожде и одоле́ние на враги́ и супостаты дару́й, и всех нас научи́, я́коже во дни весе́лия, та́ко и во дни печа́ли Тебе́ прославляти и о всех Сы́на Твоего́ благодари́ти, житие́ свое́ в Его́ святу́ю во́лю вручати со упова́нием вечнаго спа́сения ожидати, да и тамо просла́вим Его́ пресвято́е И́мя и Твое́ милосе́рдое предста́тельство во ве́ки веко́в. Ами́нь. </p>
				<p>Явилась на ели близ Чернигова в 1060 году, при Черниговском князе Святославе Ярославиче, как было записано в синодике епископа Черниговского Зосимы Прокоповича (1655—1657). Икона была поставлена в церковь, основанную в честь Елецкой иконы Божией Матери. Преподобный Антоний (†1073; память 10 июля), подвизавшийся на Болдиной горе в 1068—1069 годах, благословил основать здесь монастырь. В 1238 году монастырь был разрушен татарами, но икона сохранилась внутри монастырской стены.</p>
				<p>В 1470 году Киевский князь Симеон Олелькович восстановил обитель, и икону вновь поставили в храме.</p>
				<p>Дальнейшая судьба иконы неясна. По одному преданию, потомок Черниговских князей Барятинский увез икону в Москву в 1579 году, когда Чернигов перешел к польскому королю Стефану Баторию. В 1687 году окольничий князь Даниил Барятинский, возвращаясь из похода в Крым, в Харькове сильно заболел и перед смертью передал бывшую при нем в походе Елецкую икону в Харьковский Успенский собор.</p>
				<p>По другому преданию, икона исчезла из обители при ее разорении в XVII в. польскими войсками Сигизмунда III.</p>
				<p>В 1676 году князь Константин Острожский пожертвовал в Елецкую обитель список Елецкой иконы Божией Матери, привезенный из Владимира братьями Козелами.</p>
				<p>Архимандрит Иоанникий (Голятовский) возобновил тогда монастырь и описал многочисленные чудеса от этой иконы в книге «Скарбница» («Сокровищница»), изданной в 1676 году в Новгороде Северском.</p>
				<p>Известна и еще одна Елецкая икона Божией Матери, также явившаяся в 1060 году. Свое название она получила от того, что находилась в городе Ельце в соборной церкви в честь Смоленской иконы Божией Матери. Празднество той иконе положено 11 января.</p>
			</section>
		</section>
		<section>
			<title>
				<p>В 7-й день</p>
			</title>
			<section>
				<title>
					<p>Преподо́бнаго отца́ на́шего Парфе́ния, епи́скопа Лампсаки́йскаго, и преподо́бнаго отца́ на́шего Луки́, и́же во Елла́де</p>
				</title>
				<p>На Го́споди, воззва́х:
					<style>стихи́ры святи́теля 3 и преподо́бнаго 3.</style>
				</p>
				<p>Стихиры святи́теля, глас 1.</p>
				<p><style>Подо́бен:</style> Небе́сных чино́в:</p>
				<p>Девства тезоимени́тый,/ лампсакийский свети́льник,/ чудодейств све́тлая денни́ца, Парфений вели́кий/ всех нас созыва́ет памятию свое́ю/ торжество́ совершати духовное,/ воспева́ющих Спа́са Христа́.</p>
				<p>Из млада́ во́зраста Бо́га в себе́ нося́,/ демонския полки́ огне́м моли́тв твои́х попали́л еси́, преблаженне,/ напра́вил еси́, мудре, лампсакийское стадо,/ и́бо, требища и́дольская низложи́в,/ обнови́л еси́ себе́ Бо́гу.</p>
				<p>Пропове́дует твое́ чу́до изве́ргшаяся ры́ба,/ ожи́вшая недыхающая,/ плод неплодныя ни́вы и виногра́да,/ дождь дово́льный, омакающих обещание./ Чуде́сна твоя́ дела́, священнодейственне,/ темже моли́ спасти́ся нам.</p>
				<p>И́ны стихи́ры преподо́бнаго, глас 6.</p>
				<p><style>Подо́бен:</style> Всю отложи́вше:</p>
				<p>Весь от ю́ности после́довав Господеви,/ роди́телей оста́вил еси́, славне,/ пристра́стие и любо́вь мирску́ю/ и в пустынях пожи́л еси́,/ по́стных житие́ держа́ во смире́нии,/ е́же и скончал еси́,/ горя́ ду́хом, преподо́бне,/ добре́ ку́плю соде́лав,/ расточи́в твоя́ име́ния ни́щим/ и би́сер че́стный купи́в - Христа́./ <style>егоже</style> и получи́в жела́ния,/ почил еси́, достославне.</p>
				<p>Терпе́л еси́, биемь,/ укоряемь, о́тче,/ ураняемь от роди́телей за Го́спода,/ <style>егоже</style> жела́л еси́, славне,/ <style>егоже</style> ра́ди уязви́вся жела́нием,/ кра́сная в ничто́же вмени́л еси́,/ матере же лише́ние/ и странничество возлюби́л еси́,/ во о́браз облеклся еси́ монашеский, священнейше./ Но явля́ет тя Бог и не хотяща,/ моли́твам ма́терним, Луко преподо́бне,/ преклонься я́ко Человеколю́бец.</p>
				<p>Житие́ скончав твое́ свяще́нное, всесвященне,/ чудеса́ соверши́л еси́, священне,/ изря́дна и преславна́,/ и Бо́гу, тебе́ подавшу зало́г Божествен/ и пре́жде воздая́ния Боже́ственных трудо́в твои́х,/ подае́т же и вене́ц нетле́нен тебе́/ и сла́ву вечнующую,/ егда́ я́ко Судия́ приидет./ Того́ уоо моли́/ избавитися пою́щим тя при́сно/ от всякаго озлобле́ния,/ Луко пречудне.</p>
				<p>Сла́ва, и ны́не, пра́здника, глас то́йже.</p>
				<p>Самогла́сен. Ге́рманово:</p>
				<p>На рука́х ста́рческих во днешний день,/ я́ко на колесни́це Херуви́мстей,/ восклони́тися благоизволивый, Христе́ Бо́же,/ и нас, пою́щих Тя,/ страсте́й мучи́тельства, призыва́емый, избави/ и спаси́, я́ко Человеколю́бец.</p>
				<p>А́ще есть пост, Сла́ва, и ны́не, Богоро́дичен; а́ще ли во вто́рник или́ в четверто́к ве́чера, Крестобогоро́дичен, пи́сан в 10-й день.</p>
				<p>На стихо́вне стихи́ры, глас 6.</p>
				<p><style>Подо́бен:</style> Тридне́вен:</p>
				<p>Восприими́, - рече, - Симео́не,/ Зижди́теля всяческих рука́ми,/ о старче, подыми́ Христа́,/ <style>егоже</style> Де́ва Отрокови́ца роди́ без семе́не/ на ра́дость ро́ду на́шему.</p>
				<p><style>Стих:</style> Ны́не отпущаеши раба́ Твоего́, Владыко,/ по глаго́лу Твоему́, с ми́ром.</p>
				<p>Зако́на Творца́ и Бо́га,/ <style>егоже</style> трепе́щут Ангельская мно́жества,/ сошедшеся, воспои́м, людие, Еди́наго Благоде́теля и зако́ну Законода́теля/ во спасе́ние душ на́ших.</p>
				<p><style>Стих:</style> Свет во открове́ние языко́в/ и сла́ву люде́й Твои́х Изра́иля.</p>
				<p>Ны́не отпущаеши, Владыко, раба́ Твоего́, я́коже рекл еси́, с ми́ром,/ я́ко ви́дех Тя, Христе́, Све́та Первовечнаго,/ соуз мя пло́тских, во открове́ние языко́в и Изра́илю.</p>
				<p><style>Сла́ва, и ны́не, глас 6.</style> Иоа́нна мона́ха:</p>
				<p>Да отве́рзется дверь Небе́сная <style>Днесь</style>,/ безначальное бо Сло́во О́тчее/ нача́ло прии́м под ле́ты,/ не отступль Своего́ Божества́, от Де́вы я́ко Младенец четыредесятодневен/ Мате́рию вольне приносится в Це́рковь зако́нную,/ и Сего́ на ру́ки приемлет ста́рец,/ отпусти́, зовый, раба́, Владыко,/ и́бо о́чи мои́ ви́деста спасе́ние Твое́./ Пришедый в мир спасти́ род человечь,/ Го́споди, сла́ва Тебе́. </p>
				<p>Тропа́рь святы́х, глас 4:</p>
				<p>Бо́же оте́ц на́ших,/ творяй при́сно с на́ми по Твое́й кро́тости,/ не отстави ми́лость Твою́ от нас,/ но моли́твами их/ в ми́ре управи живо́т наш.</p>
				<p>Сла́ва, и ны́не, пра́здника, глас 1:</p>
				<p>Ра́дуйся, Благода́тная Богоро́дице Де́во,/ из Тебе́ бо возсия Со́лнце Пра́вды, Христо́с Бог наш,/ просвещаяй сущия во тьме./ Веселися и ты, старче пра́ведный,/ приемый во объя́тия Свободйтеля́ душ на́ших,/ дарующаго нам воскресе́ние.</p>
				<p><style>На у́трени</style></p>
				<p>На Бог Госпо́дь:
					<style>тропа́рь пра́здника, два́жды. Сла́ва, святы́х: И ны́не, пра́здника.</style>
				</p>
				<p>По 1-й стихоло́гии седа́лен, глас 4:</p>
				<p><style>Подо́бен:</style> Удиви́ся Ио́сиф:</p>
				<p>Младенствуеши ме́не ра́ди, Ве́тхий деньми,/ чищением приобщаешися, Чисте́йший Бо́же,/ да плоть увериши мне, ю́же от Де́вы;/ и сим Симео́н поучаяся, позна Тя, Бо́га, явльшагося плотию,/ и, я́ко Жизнь, лобзаше и, радуяся, ста́рчески взываше:/ отпусти́ ме́не, Тебе́ бо ви́дех, Живота́ всяческих.</p>
				<p>Сла́ва, и ны́не, то́йже.</p>
				<p>По 2-й стихоло́гии седа́лен, глас 1.</p>
				<p><style>Подо́бен:</style> Лик А́нгельский:</p>
				<p>Сый со Отцем на престо́ле святем, пришед на зе́млю, от Де́вы роди́ся/ и Младе́нец бысть, ле́ты Сый неопи́сан,/ <style>егоже</style> прии́м Симео́н на ру́ки, радуяся, глаголаше:/ ны́не отпущаеши, Щедре, возвесели́в раба́ Твоего́.</p>
				<p>Сла́ва, и ны́не, то́йже.</p>
				<p>Кано́н пра́здника, со ирмосо́м на 6, и святы́х на 8.</p>
				<p>Ин кано́н святи́теля, глас 4.</p>
				<p><style>Песнь 1</style></p>
				<p><style>Ирмо́с:</style> Мо́ря че́рмную пучи́ну/ невлажными стопа́ми/ дре́вний пешешествовав Изра́иль,/ крестообразныма Моисеовыма рукама/ Амали́кову си́лу в пусты́ни победи́л есть.</p>
				<p>Уясня́ют доброде́телей благода́тною <style>Днесь</style> всех нас,/ в све́тлое торжество́ мудраго святи́теля,/ я́коже зарю́, испущая светоно́сная чуде́с сия́ния.</p>
				<p>На го́ру безстрастия, преподо́бне, вознесл еси́ ум/ и, во мрак писа́ний вшед,/ невещественнаго, Парфение, све́та, преподо́бне, испо́лнен яви́лся еси́, славне.</p>
				<p>Ору́жие, я́ко вои́стинну извле́к, и́же есть глаго́л Бо́жий,/ вражию уязви́л еси́ кре́пость,/ святи́телю Парфение,/ темже победи́тельная на де́моны ты прия́л еси́.</p>
				<p><style>Богоро́дичен:</style> Роди́тель в рай бысть за́висть сме́рти челове́ком,/ <style>егоже</style>, рождься, Де́во, из Тебе́ Сын Бо́жий Оте́чь/ с шу́мом потреби́, безсмертие пода́в ро́ду на́шему.</p>
				<p>Ин кано́н преподо́бнаго, глас 6.</p>
				<p><style>Песнь 1</style></p>
				<p><style>Ирмо́с:</style> Я́ко по суху пешешествовав Изра́иль/по бе́здне стопа́ми,/ гони́теля фарао́на/ ви́дя пото́пляема,/ Бо́гу, побе́дную песнь пои́м, вопияше.</p>
				<p>Сло́во ми даждь, Богови́дче, предстоя́ престо́лу Влады́ки твоего́,/ воспети све́тлое и светоно́сное житие́ твое́, Луко,/ разори́в мглу ума́ моего́.</p>
				<p>Всекрепко тя возлюби́в, свяще́нный, Спа́се,/ к по́стничеству приступи́ тве́рдо,/ ско́рбирби́ и труды́ и боле́зни терпя́,/ и́миже обрете сла́дость некончаему́. </p>
				<p>Утружда́я те́ло, о́тче Луко, воздержа́нием всегда,/ бде́нием ча́стым и озлобле́нием всяцем, мудре,/ стремле́ния страсте́й лю́тых уста́вил еси́.</p>
				<p><style>Богоро́дичен:</style> Господороди́тельнице Де́во,/ я́же Бо́га плотию рождши, неразлучнаго Отцу́,/ воплоще́нна за милосе́рдие земны́х,/ томле́ния мя страстей покажи́ превышша.</p>
				<p>Ин. <style>Песнь 3</style></p>
				<p><style>Ирмо́с:</style> Весели́тся о Тебе́ Це́рковь Твоя́, Христе́, зовущи:/ Ты моя́ кре́пость, Го́споди,/ и прибежище, и утвержде́ние.</p>
				<p>Я́коже фи́никс  цветоно́сен,/ доброде́тели на земли́, преподо́бне,/ беземертия плоды́ на Небесех скрыл еси́.</p>
				<p>Храм тя всех Бо́гу живу́щая в тебе́ пока́за благода́ть себе́, преподо́бне,/ ея́же ра́ди прослави́лся еси́, Парфение.</p>
				<p>Пречестным от Бо́га архиерейства украшься, славне, одея́нием,/ священнодейственник досто́ин Того́ яви́лся еси́ благосты́ни.</p>
				<p><style>Богоро́дичен:</style> Разруши́ся кля́твы нашея средоградие, Чи́стая Влады́чице, па́че ума́ Рождеством Твои́м,/ и Боже́ственному естеству́ совокупи́хомся.</p>
				<p>Ин</p>
				<p><style>Ирмо́с:</style> Несть свят,/ я́коже Ты, Го́споди Бо́же мой,/ вознесый рог ве́рных Твои́х, Блаже,/ и утверди́вый нас на камени/ испове́дания Твоего́.</p>
				<p>Воскрилився те́плым раче́нием Спа́са, роди́телей любо́вь презре́л еси́,/ <style>егоже</style> ра́ди и был еси́, о Луко, стра́нен всех сла́дких, блаженне.</p>
				<p>Храм Госпо́день себе́ соделати хотя́, в пусты́нях всели́лся еси́,/ я́коже древле Илия, с де́моны боряся,/ темже обре́л еси́ кончи́ну блаже́нную.</p>
				<p>Вся́кой Боже́ственней за́поведи, я́коже благопокори́в раб, яви́лся еси́, всеблаженне,/ добре́ сия́ соверша́я и смиря́я себе́:/ темже высоту́ прия́л еси́ Небе́сную.</p>
				<p><style>Богоро́дичен:</style> Де́во Ма́ти Божия,/ рождшая Слово па́че сло́ва, явльшееся нас ра́ди, моли́ прилежно безсловеси́я всякаго мя избавити.</p>
				<p>Конда́к Парфе́ния, глас 3:</p>
				<p><style>Подо́бен:</style> Де́ва <style>Днесь</style>:</p>
				<p>Чуде́с прия́л еси́ Боже́ственную благода́ть,/ Богомудре священне Парфение,/ чудотворче Богоносе,/ вся ве́рных стра́сти очища́я, ду́хи лука́вства, о́тче, изгоня́я,/ сего́ ра́ди тя воспеваем,/ я́ко велия таи́нника Божия благода́ти.</p>
				<p>Конда́к Луки, глас 8:</p>
				<p>Избравый Тя Бог пре́жде созда́ния во Свое́ благоугодие,/ и́ми́же ведяще су́дьбами,/ присно от утро́бы освяща́ет/ и Своего́ раба́ пока́за тя,/ исправля́я твоя́ сто́пы Луко, я́ко Человеколю́бец./ Ему́ ны́не, радуяся, предстойши.</p>
				<p><style>Седа́лен, глас 3.</style></p>
				<p><style>Подо́бен:</style> Боже́ственный ве́ры:</p>
				<p>Исполнь Ду́ха Божественнаго сый, делы просия благоче́стия,/ священне чудотворче Парфение,/ от ле́сти челове́ки обрати́л еси́,/ боля́щих стра́сти исцеля́я./ О́тче преподо́бне, Христа́ Бо́га моли́/ спасти́ся ду́шам на́шим.</p>
				<p>Сла́ва, седа́лен преподо́бнаго, глас 8.</p>
				<p><style>Подо́бен:</style> Прему́дрости:</p>
				<p>От младенства возлюби́в доброде́тель, сла́дких всех ошаялся еси́, мудре,/ пощение и воздержа́ние изве́стно показуя,/ и, матерне жела́ние нивочтоже вмени́в, стра́нничеству себе́ тай вдал еси́./ Па́ки же возвеща́ет тя Бог ма́тери твое́й,/ рыда́ющей лише́ния твоего́ пра́ведно всеизряднейше./ С не́юже ны́не живый моли́ Христа́ Бо́га прегреше́ний оставле́ние по́дати/ пра́зднующим любовию святу́ю па́мять твою́.</p>
				<p>И ны́не, пра́здника, глас то́йже:</p>
				<p><style>Подо́бен:</style> Свире́лей па́стырских:</p>
				<p>Роди́лся еси́ на земли́, Собезначальный Отцу́,/ принеслся еси́ в це́рковь, Непостижи́мый./ Ра́дуяся же, ста́рец на ру́ки Тя восприят, зовый:/ ны́не отпущаеши, <style>егоже</style> посети́л еси́, по глаго́лу Твоему́,/ благоизволивый спасти́ я́ко Бог род человеческий.</p>
				<p>А́ще есть пост, Сла́ва, и ны́не, Богоро́дичен; а́ще среда́ и́ли пято́к, Крестобогоро́дичен (пи́саны се́го ме́сяца в 11-й день).</p>
				<p>Ин. <style>Песнь 4</style></p>
				<p><style>Ирмо́с:</style> Вознесена́ Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взывающи:/ сла́ва си́ле Твое́й, Го́споди.</p>
				<p>Тайн неизглаго́ланных наслаждься Божиих, треблаженне,/ научаяся Боже́ственно Того́ сокрове́нным,/ темже и ра́зума реки́, Парфение, источи́л еси́.</p>
				<p>Весь вземся, Богоносе, мыслию к Небеси́ Бо́жественнее сла́ву ви́дел еси́ мы́сленно неизрече́нную,/ темже и равноангелен на земли́ яви́лся еси́, Парфение.</p>
				<p>Весели́тся со А́нгелы вся тварь,/ я́же па́че ума́ зрящи соверша́ема, о́тче, тобо́ю зна́мения,/ темже и виновнаго сим, воспева́ет, я́ко Бо́га си́льна.</p>
				<p><style>Богоро́дичен:</style> Я́ко пресла́вна и неизглаго́ланна, Богоро́дице, новаго Твоего́ Рождества́/ и́стинно суть, Чи́стая, та́инства страшна́ и ужа́сна,/ в ни́хже мысль и ум побежда́ется, Пречи́стая.</p>
				<p>Ин</p>
				<p><style>Ирмо́с:</style> Христо́с моя́ си́ла,/ Бог и Госпо́дь,/ че́стная Це́рковь/ Боголе́пно пое́т, взывающи,/ от смы́сла чиста́ о Го́споде празднующи.</p>
				<p>Незлоби́в, преподо́бен, пра́веден,/ и кро́ток, и цел яви́лся еси́, о́тче Луко,/ темже ублажи́лся еси́ от всех Творца́ и Влады́ки, всеблаженне.</p>
				<p>Ви́дев зави́дяй тя добре проходяща житие́,/ разжжеся и напа́стей мно́жество тебе́ воздви́же,/ но изобличи́ся тощ волк, всу́е сло́вом зи́нув.</p>
				<p>Ума́ правостию житие́ управил еси́ к лу́чшим,/ всеблаженне,/ жела́ний всех крайнейшее жела́я, о́тче, ви́дети,/ е́же благополу́чно и получи́л еси́.</p>
				<p><style>Богоро́дичен:</style> Красну доброто́ю Тя па́че всех обрет же́н,/ Кра́сный, Де́во Чи́стая, в Твою́ утро́бу всели́ся/ и злообразия мя страсте́й и тьмы избави. </p>
				<p>Ин. <style>Песнь 5</style></p>
				<p><style>Ирмо́с:</style> Ты, Го́споди, мой Свет,/ в мир прише́л еси́,/ Свет Святы́м, обращаяй из мрачна́ неве́дения/ ве́рою воспева́ющий Тя.</p>
				<p>Пома́зался еси́ вои́стинну еле́ем Ду́ха, Парфение, по достоя́нию служи́ти Го́споду,/ сла́вою тя укра́сившему. </p>
				<p>Глубину́ испыта́л писа́ния, преславне,/ мно́гоце́нный би́сер, - Христа́ - избра́в,/ <style>егоже</style> ста́ду разда́л еси́.</p>
				<p>Я́ко име́я от Бо́га неистощи́му благода́ть, мудре,/ пресла́вна источа́еши чудеса́ всем,/ чудотворче Парфение.</p>
				<p><style>Богоро́дичен:</style> Да кропи́т Не́бо весе́лие и бла́годать на земли́,/ воздаде бо Ей ны́не весе́лие в высоту́, Еди́ну Богоро́дительницу.</p>
				<p>Ин</p>
				<p><style>Ирмо́с:</style> Божиим све́том Твои́м, Блаже,/ у́тренюющих Ти ду́ши любовию озари́, молюся,/ Тя ведети, Сло́ве Бо́жий,/ и́стиннаго Бо́га,/ от мра́ка греховнаго взывающа.</p>
				<p>Трудо́в твои́х воздая́ние от Богатодавца восприем, о́тче преподо́бне,/ пучи́на чуде́с всем яви́лся еси́,/ неду́ги отгоня́я приступа́ющим к тебе́.</p>
				<p>Не поколеба́лся еси́, о́тче, врага́ премногими прилоги,/ не ужаса́лся еси́ возвышения его́,/ стал же еси́, я́ко столп тве́рд, непоколеблен,/ во смирение, я́ко во броня́, одеявся.</p>
				<p>Добре́ соверши́в свяще́нное житие́ твое́, всеблаженне,/ и прие́м от Бо́га Вседержи́теля благода́ть исцеле́ний,/ слепыя просвети́л еси́, хромыя и разслабленныя здра́вы содева́я.</p>
				<p><style>Богоро́дичен:</style> Людие, по́йте, Ю́же вои́стинну рождшую Сло́во Божие несказа́нно/ и пребы́вшую па́ки по Рождестве́ Де́ву нетленну,/ я́ко всем предста́тельство и спасе́ние на́ше.</p>
				<p>Ин. <style>Песнь 6</style></p>
				<p><style>Ирмо́с:</style> Пожру́ Ти со гла́сом хвале́ния, Го́споди,/ Це́рковь вопиет Ти,/ от бесовския кро́ве очи́щшися/ ра́ди ми́лости от ребр Твои́х/ исте́кше́ю Кровию.</p>
				<p>Труби́т вселенней всей, Парфение, Богоносное твое́ житие́,/ кра́сных чуде́с дарова́нии, преславне, веща́нием Ду́ха.</p>
				<p>Кропи́л еси́ сыноположения во́ду ста́ду твоему́,/ нече́стия скве́рну омыва́я уче́нии твои́ми, Парфение,/ и просвеща́я све́том благода́ти.</p>
				<p><style>Богоро́дичен:</style> Разума нетленнаго плод прозя́бла еси́, Богороди́тельнице, ми́ру,/ при́сно живый Хода́тай нетле́ния явля́ем ве́рою и любовию чтущим Тя.</p>
				<p>Ин</p>
				<p><style>Ирмо́с:</style> Жите́йское мо́ре,/ воздвизаемое зря/ напа́стей бу́рею,/ к ти́хому приста́нищу Твоему́ прите́к, вопию Ти:/ возведи́ от тли живо́т мой,/ Многоми́лостиве.</p>
				<p>Разори́ся дре́вняя твоя́, льстивомудре, я́же на ны, кре́пость,/ и бе́з вести быша мно́гая твоя́ кова́рства, лукавне:/ се бо прост и незлоби́в ю́ноша тя низложи́.</p>
				<p>Не дал еси́, преподо́бне, твои́ма очи́ма дремания, ни веждо́ма поко́я,/ <style>дóндеже</style> всю низложи́л еси́ хи́трость лестца,/ разли́чныя тебе́ напа́сти на всяк день воздвизающаго.</p>
				<p>Целому́дренно соверши́л еси́ твое́ житие́/ и добре́ странныя приемля всегда́,/ ми́луя же бога́тно и дово́льно,/ темже и получи́л еси́ нетле́нную сла́ву и наслажде́ние.</p>
				<p><style>Богоро́дичен:</style> От Тро́ицы родила́ еси́ Ты Еди́наго плотски, Богороди́тельниде Пречи́стая,/ па́че ума́ же и сло́ва./ Темже вопию:/ Тро́ицы Бо́жественныя мя моли́твами Твои́ми покажи́ жили́ще.</p>
				<p>Кондак и икос праздника</p>
				<p>Ин. <style>Песнь 7</style></p>
				<p><style>Ирмо́с:</style> В пе́щи Авраамстии отроцы перси́дстей,/ любовию благоче́стия па́че,/ не́жели пла́менем, опаляеми, взываху:/ благословен еси́ в хра́ме сла́вы Твоея, Го́споди.</p>
				<p>Ду́ха в тебе́ всельшаяся Боже́ственная бла́годать, мудре,/ храм и це́рковь тя сла́вы я́ко вои́стинну устро́й, Парфение: в то́же Оте́ц, и Сын, и Сам Утеши́тель всели́ся.</p>
				<p>Огне́м Боже́ственным/ нече́стия попали́л еси́, преподо́бне, всю терновную лесть на земли́/ и все́ял еси́ ста́ду твоему́ Боже́ственная уче́ния,/ присноживотны плоды́ принося́щая.</p>
				<p>У́дицею языка́ из глубины́ пре́лести, Парфение, древле твое́ ста́до извлекл еси́ к жи́зни;/ ны́не же, о́тче, моли́твами твои́ми уловляеши от всякаго ро́да ры́бна/ благодатию,</p>
				<p><style>Богоро́дичен:</style> Ви́деша Ангели, Богородительнице,/ стра́нно Рождество́м Твои́м естество́ тле́нное ро́да перстнаго,/ к нетле́нному па́ки прите́кшее житию и сла́ве Небе́сней.</p>
				<p>Ин</p>
				<p><style>Ирмо́с:</style> Отроцы в Вавилоне/пещнаго пламене не у́бояшася,/ но, посреде пламене ввержени, орошаеми, пояху:/ благословен еси́, Го́споди Бо́же оте́ц на́ших.</p>
				<p>Ра́ка твои́х моще́й, Луко, исто́чник показася исцеле́ний,/ к <style>нейже</style> всяк притека́я, избавля́ется вся́ческих страсте́й,/ тя блажа́, преподо́бне, и поя́ Влады́ку твоего́.</p>
				<p>Зна́мении велича́йшими, о́тче, прослави тя Господь,/ <style>егоже</style> просла́вил еси́ ты болезньми воздержания первее,/ благословен бо, взыва́л еси́, Бог оте́ц на́ших.</p>
				<p>В житии́ пресветел, и в чудесех величайш,/ и во всех до́брых яви́лся еси́ непрело́жен, преподо́бне,/ темже трудо́в обре́л еси́ воздая́ние - Ца́рствие Божие.</p>
				<p><style>Богоро́дичен:</style> Лю́ди и град Твой спаса́й,/ Богороди́тельнице Всенепорочная, предста́тельство на́ше,/ ве́рою несомне́нною вопию́щих Ти:/ бла́гословен, Всечи́стая, Плод чре́ва Твоего́.</p>
				<p>Ин. <style>Песнь 8</style></p>
				<p><style>Ирмо́с:</style> Руце распросте́р, Дании́л/ львов зия́ния в рове затче:/ о́гненную же си́лу угаси́ша,/ добро́детелию препоясавшеся,/ благоче́стия рачи́тели, отроцы, взывающе:/ благослови́те, вся дела́ Господня, Го́спода.</p>
				<p>Же́злом ве́ры, мудре, еллинския хра́мы разори́л еси́/ и хра́мы воздви́гл еси́, преподо́бне, Спа́суасу́ и Бо́гу на́шему,/ в ни́хже же́ртвы чи́сты принесл еси́, поя́ Ему́:/ благослови́те, вся дела́ Госпо́дня, Го́спода.</p>
				<p>Заколение благово́нно сам себе́ принесл еси́, мудре,/ воздержа́ния огне́м ухание возпослал еси́ непоро́чно/ в Боже́ственный и непристу́пный же́ртвенник Бо́жий,/ поя́, Парфение:/ благослови́те, вся дела́ Госпо́дня, Го́спода.</p>
				<p>Име́я Боже́ственную благода́ть от Бо́га, о́тче Парфение,/ источа́еши исцеле́ния приступа́ющим к тебе́, преподо́бне,/ очища́я неду́ги и отгоня кре́пко де́монов полки́,/ виновнаго сим пе́ти я́ко Бо́га, науча́я при́сно.</p>
				<p><style>Богоро́дичен:</style> И́же естество́м Непристу́пный везде́,/ Сын и Сло́во Божие, в Тя вселься, Чи́стая,/ и одеявся, Пресвята́я, в наш о́браз, я́ко Милосе́рд,/ яви́ся, благоприступен плотию, и пожи́ве с на́ми./ Сего́ ра́ди любовию Тя чту, и пою́, и хвалю́.</p>
				<p>Ин</p>
				<p><style>Ирмо́с:</style> За зако́ны оте́ческия/ блаже́нный в Вавилоне ю́ноши, предбедствующе,/ царюющаго оплеваша повеле́ние безу́мное/ и, совокуплена́, и́мже не свари́шася огне́м,/ Державствующему досто́йную воспеваху песнь:/ Господа́ по́йте, дела,/ и превозноси́те во вся ве́ки.</p>
				<p>Вред вся́кий стра́сти, преподо́бне, отгоня́еши,/ о́тче Луко блаженне,/ прокаженныя очища́я, укрепляя немощныя и сляченныя,/ разреша́я содержи́мыя у́зы и хромыя вку́пе и слепыя исцеля́я,/ Го́спода по́йте, зовый, и превозноси́те во вся ве́ки.</p>
				<p>Неболезненну обре́л еси́ сла́ву, преподо́бне,/ боле́зни многи подъе́м и по́двиги,/ бде́ние и изможде́ние телесе,/ пощение, и озлобле́ние, и низулегание,/ и вся́ко и́но дручение пло́ти любве ра́ди Содетеля Твоего́,/ с Ни́мже ны́не живый весели́шися./ Того́ у́бо моли́ спасти́ся всем,/ ве́рою и любовию тя велича́ющим.</p>
				<p>Разли́чных ра́ди боле́зней, преподо́бне, и доброде́телей/ вшел еси́ в Небе́сное Ца́рство,/ веселяся ны́не ве́чно и Влады́ки всегда́ наслаждаяся добротами,/ со А́нгелы пе́ние трисвятое поеши:/ Го́спода по́йте, дела́, и превозноси́те во вся ве́ки.</p>
				<p><style>Богоро́дичен:</style> Не отступльша неразлучнаго от Отеческаго не́дра, Чи́стая,/ родила́ еси́ неискусомужно,/ несказа́нно же Челове́ка соверше́нна су́ща./ <style>егоже</style> моли́ дати ми кре́пость лука́вых помышле́ний приле́г вся́кий низложи́ти до конца́/ и во́лю Боже́ственную Того́ делати всегда́, да Тя велича́ю.</p>
				<p>Ин. <style>Песнь 9</style></p>
				<p><style>Ирмо́с:</style> Ка́мень нерукосечный/ от несекомыя горы́ Тебе́, Де́во,/ краеуго́льный отсечеся,/ Христос, совокупи́вый разстоящаяся естества́./ Тем, веселящеся, Тя, Богоро́дице, велича́ем.</p>
				<p>Тимение оттря́с и́стинно пло́тских страсте́й, треблаженне,/ всего́ себе́ к Боже́ственней пресели́ жи́зни и наслажде́нию невеще́ственному,/ идеже, лику́я, назираеши ны.</p>
				<p>Цветы́ мысленныя, Богоносне, я́ко в наслаждении нетленне/ во святе́й твое́й па́мяти, чуде́с доброту пожинающе,/ разли́чно исплетен вене́ц, де́йствия обно́сим.</p>
				<p>Ты, претек, я́же в ми́ре,/ и с Небе́сными, о Богоносне, безплотными ли́ки лику́я,/ о́тче Парфение, о нас моли́ся,/ творя́щих твою́ па́мять ве́рно.</p>
				<p><style>Богоро́дичен:</style> Пою́ Твою́ благода́ть, Де́во,/ и велича́ю Твою́ сла́ву,/ Ты бо просвеще́ние души́ мое́й еси́ вои́стинну и утеше́ние,/ ско́рая по́мощь, и спасе́ние, и заступле́ние.</p>
				<p>Ин</p>
				<p><style>Ирмо́с:</style> Бо́га/ челове́ком невозмо́жно ви́дети,/на Него́же не сме́ют чини́ Ангельстии взирати;/ Тобо́ю же, Всечи́стая, яви́ся челове́ком/ Сло́во воплоще́нно,/ <style>егоже</style> величающе,/ с Небе́сными вои Тя ублажа́ем.</p>
				<p>Твоя́ боле́зни, о́тче, и по́двиги кто изрещи́ возмо́жет землен?/ и́хже ра́ди достойну мзду восприял еси́ от Бо́га,/ был бо еси́ приятелище Божественнаго Ду́ха,/ преподо́бен, прав, и́стинен, пра́веден и непоро́чен.</p>
				<p>Во оби́телех о́ных я́ко водворяяся жела́нных/ и доброт Боже́ственных насыщаяся,/ ра́я же Бо́жественнаго цвето́в ны́не наслаждаяся в сы́тость и радуяся,/ па́мять к Бо́гу о нас сотвори́, всеблаженне.</p>
				<p>Тро́ичен: Еди́но Естество́ Триипостасное,,/трисиянное Существо́ и неразлу́чная Си́ло,/ О́тче, Сы́не и Святый Ду́ше, Еди́но Божество́,/ спаса́й ве́рою Тя Единаго величающия, Бо́га в Триех Ли́цех.</p>
				<p><style>Богоро́дичен:</style> Разумети не мо́жет Твоего́ таинства землен ум,/ Де́во Богоро́дице Всепетая,/ пре́жде бо Рождества́ безмужно зачала́ еси́,/ пребыла́ же еси́ Де́ва и по Рождестве́,/ родила́ же еси́ Сло́во, Отцу́ Соприсносущное.</p>
				<p>Свети́лен пра́здника.</p>
				<p>Сла́ва, и ны́не, то́йже.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Носящи, Чи́стая/ и Пречи́стая Де́во,/ Содетеля и Влады́ку/ я́ко Младе́нца на рука́х,/ в це́рковь вхо́дит.</p>
				<p><style>Стих:</style> Ны́не отпущаеши раба́ Твоего́, Владыко,/ по глаго́лу Твоему́, с ми́ром.</p>
				<p>Приими́, о Симео́не,/ Го́спода Сла́вы,/ я́коже извести́лся еси́/ от Ду́ха Святаго:/ се бо прии́де.</p>
				<p><style>Стих:</style> Свет во открове́ние языко́в/ и сла́ву люде́й Твои́х Изра́иля.</p>
				<p>Ны́не ви́деша,/ Благи́й Бо́же, о́чи мои/ Твое́ обеща́ние,/ разреши́ мя ско́ро,/ раба́ Твоего́, Человеколюбче.</p>
				<p><style>Сла́ва, и ны́не, глас и подо́бен то́йже:</style></p>
				<p>Ра́дуйся, Я́же ра́дость/ ми́ра прии́мшая,/ Христа́ Жизнода́вца,/ и уста́вльшая печа́ль,/ Де́во, прама́терню.</p>
			</section>
			<section>
				<title>
					<p>И́на слу́жба, бде́нная, святи́теля Парфе́ния, епи́скопа Лампсаки́йскаго</p>
				</title>
				<p><style>На ма́лой вече́рни</style></p>
				<p>Стихи́ры на 4, глас 5.</p>
				<p><style>Подо́бен:</style> Ра́дуйся:</p>
				<p>Радуйся, Богоносе Парфение,/ от младенства Иису́са возлюби́вый,/ чистото́ю Тому́ присвоивыйся,/ де́тскою ве́рою после́дствовавый,/ в простоте́ се́рдца послужи́вый Ему́/ и ра́зум соверше́ннейший от Него́ восприемый,/ и́мже просвети́л еси́ челове́ков умы́./ Темже и засту́пник наш яви́лся еси́,/ просяй нам ми́ра и велия ми́лости.  </p>
				<p>Ра́дуйся, преблаженне Парфение,/ плач неуте́шный де́моном наведый:/ людие бо, им служи́вший иногда́,/ апостольски тобо́ю наученнии,/ поплеваша горды́ню их/ и Боголе́пно прославиша в ду́шах свои́х и телесех/ еди́наго и́стиннаго Христа́ Бо́га,/ подающаго ми́рови велию ми́лость. Ра́дуйся, преподо́бне Парфение,/ во́лею Христу́ сораспны́йся,/ страсте́й умерщвле́нием пострадавый,/ умерый всеконе́чно греху́,/ нетле́нию же и безсмертию воскресый/ и ангельски во плоти́ пожи́вый,/ мир чудесы просвеща́я/ и при́сно Господеви моляся/ даровати ми́рови мир и ду́шам на́шим велию ми́лость. </p>
				<p><style>Сла́ва, глас 1:</style></p>
				<p>Треблаженнейший о́тче,/ чистоты́ сокро́вище,/ погиба́ющих помо́щниче,/ даждь нам ру́ку помощи,/ и, грехми́ погружа́емых при́сно,/ от смертоносных глуби́н возведи́,/ и про́чее вре́мя живота́/ в покая́нии скончати нам помози́/ и от вечнаго гне́ва спасти́ся. </p>
				<p>И ны́не, пра́здника: <style>Днесь</style> древле Моисе́ю:
					<style> (зри страни́цу 26).</style>
				</p>
				<p><style>Аще</style> же отда́ние пра́здника бысть уже́, пое́м на И ныне, Богоро́дичен глас то́йже:</p>
				<p>Мари́е Непоро́чная/ и ума́ всякаго превосходя́щая/ честне́йшая колесни́це,/ обдержи́ма мя мно́гими грехми́ и стесня́ема,/ к широте́ пока́яния настави мя/ всеси́льнейшим Твои́м предстательством,/ и́бо можеши, я́ко Ма́ти вся Могущаго.</p>
				<p>На стихо́вне стихи́ры, глас 6.</p>
				<p><style>Подо́бен:</style> Тридне́вен:</p>
				<p>О́тче Парфение,/ по́стничества украше́ние/ и воздержа́ния венче,/ от злых воздержатися/ нам, лю́бящим тя/ и к тебе́ при́сно притека́ющим, дару́й.</p>
				<p><style>Стих:</style> Священницы Твой облеку́тся в пра́вду,/ и преподобнии Твои возра́дуются.</p>
				<p>Плакати ми дару́й,/ о́тче преподо́бне,/ о гресех мои́х непреста́нно,/ мучи́тельства же вражия/ и ра́бства страстнаго свободи́тися сподоби.</p>
				<p><style>Стих:</style> Блаже́н муж, бояйся Го́спода,/ в заповедех Его́ восхощет зело́.</p>
				<p>Па́стырю до́брый,/ прожени́ душегубныя звери,/ и́же ду́шу ско́рбную/ и люте смущаему,/ восхи́тити тща́тся, о чудотворче!</p>
				<p>Сла́ва, глас и подо́бен то́йже:</p>
				<p>Росо́ю Небе́сною,/ прохлади́ мое́ те́ло,/ воспале́нное люте уязвле́нием змии́ным,/ и а́да грехо́вна́го ослаби жже́ние
					<style>. </style>
				</p>
				<p>И ны́не, пра́здника: На рука́х ста́рческих во дне́шний день:
					<style>(зри страни́цу 222).</style>
				</p>
				<p>Или́ Богоро́дичен, глас и подо́бен то́йже: Никто́же, притека́яй к Тебе́,/ посра́млен от <style>Тебе</style>́ исхо́дит,/ Пречи́стая Богоро́дице Де́во,/ но про́сит благода́ти/ и прие́млет дарова́ние к поле́зному проше́нию.</p>
				<p>Тропа́рь пи́сан на вели́цей вече́рни. Сла́ва, и ны́не, пра́здника: Ра́дуйся, Благода́тная Богоро́дице Де́во:
					<style> (зри страни́цу 223).</style>
				</p>
				<p>Или <style>Богоро́дичен:</style> Е́же от ве́ка утае́ное:</p>
				<p><style>На вели́цей вече́рни</style></p>
				<p>На Го́споди, воззва́х:
					<style>стихи́ры на 6</style>
				</p>
				<p>А́ще ли попра́зднство и по́сле, пра́зднику стихи́ры 3 и свято́му 5, глас 1 (зри страни́цу 221).</p>
				<p>И́ны стихи́ры, глас 4.</p>
				<p><style>Подо́бен:</style> Я́ко до́бля:</p>
				<p>Перстною плотию обло́жен,/ дух моли́твою́ воскрилял еси́/ и, к Бо́гу возносяся,/ горния доброты́ узрел еси́ сла́ву,/ отонудуже на тле́нную ми́ра сего́ красоту́/ и безу́мный мяте́ж челове́ческий ско́рбно взира́л еси́/ и, воздыха́я, сле́зы пролива́л еси́,/ в Небе́сное оте́чество пресели́тися жела́я.</p>
				<p>Де́моном стра́шная твоя́ моли́тва/ вели́чия твоего́ вино́вна бысть,/ той бо све́том просвети́вся,/ ум Христо́в стяжа́л еси́/ и, еди́ное на потре́бу познавый,/ я́ко Мари́я при но́гу Иису́сову,/ неотто́рженною приседел еси́ любовию,/ неизглаго́ланная та́инства познава́я/ о спасе́нии душ на́ших.  </p>
				<p>Вели́кую твою́ святы́ню/ всем возвеща́ют чудеса́ твоя́:/ ка́ко бо можаше челове́к гре́шник,/ сицевая зна́мения сотвори́ти?/ Вои́стину свят еси́, Парфение,/ и́бо и́мя твое́, я́ко со́лнца луча́,/ сквозе веко́в тьму блиста́ет,/ се бо прославля́ет Госпо́дь прославляющия Его́/ пред челове́ки и пред Отцем Свои́м.                   </p>
				<p><style>Сла́ва, глас 8:</style></p>
				<p>Емуже всего́ себе́ от младенства возложи́л еси́,/ <style>егоже</style> во уме́ твое́м при́сно обноси́л еси́,/ <style>егоже</style> ра́ди вся сла́дкая ми́ра отри́нул еси́,/ и́же святы́х Святе́йший Иису́с,/ огнь паля́щий творяй слу́ги Своя́,/ Той тебе́ пламень в се́рдце вложи́,/ те́рние страсте́й пожигающий,/ тьму же неразу́мия просвеща́ющий/ и всем ве́рным указу́ющий путь в Ца́рство Небе́сное.</p>
				<p>И ны́не,пра́здника: И́же на Херуви́мех Носи́мый:
					<style>(зри страни́цу 193).</style>
				</p>
				<p>Или́ Богоро́дичен, глас 8.</p>
				<p>Та́же вход. Проки́мен дне и чте́ния три святи́тельская (зри страни́цы 413—415).</p>
				<p>На лити́и стихи́ры, глас 6:</p>
				<p><style>Днесь</style>, вернии,/ свяще́нное совершаим торжество,/ па́мять чтуще Парфения чуднаго,/ А́нгела бывша невеще́ственным житие́м,/ апо́стола, я́ко лесть и́дольскую упраздни́, проро́ка же, я́ко бу́дущая прозираше,/ добляго му́ченика, я́ко вся ра́дости ми́ра сего́ отверже,/ и плоть свою́ умертви́./ Темже и со дерзнове́нием мо́лится/ даровати ми́рови мир и ду́шам на́шим велию ми́лость.</p>
				<p>Прииди́те, вси вернии, <style>Днесь</style>/ воспои́м вели́каго Парфения,/ и́же, я́ко облак све́тел и росоносен, нам яви́ся,/ пламень гне́ва небеснаго на грешныя/ сению свое́ю утиша́ющий,/ страсте́й же зной охлажда́ющий излия́нием умиленныя моли́твы/ и изсохшия на́ша сердца́ оживля́ющий,/ плоды́ же доброделания приноси́ти помога́ющий всем,/ с ве́рою и любовию притека́ющим к нему́. </p>
				<p>Челове́ческое естество́/ я́ко вои́стину превосшедый,/ воздая́ние неизглаго́ланное восприял еси́,/ вся бо неду́ги челове́ков цели́ши,/ бе́сом же и и́мя твое́ еди́но губи́тельно бысть./ И ны́не Ангелов равностоятель яви́лся еси́,/ трисвятую Богови песнь вопия/ и моляся о ду́шах на́ших.</p>
				<p><style>Сла́ва, глас 7:</style></p>
				<p>Чистото́ю со́вести твое́й сия́я,/ сме́рти телесныя не страши́лся еси́,/ сего́ ра́ди и свои́х си всеконечно отве́ргся/ и апостольски <style>во языцех</style> благовествуя,/ просвети́л еси́ помраченныя челове́ки/ и Христови приве́л еси́ пре́жде диавольскую ло́витву./ Обаче не я́ко господствуяй, но я́ко служай,/ во обраще́нных тобо́ю пожи́л еси́,/ смире́нием и кротостию украшаемь;/ темже и Бог тебе́ превознесе/ и дарова тебе́ благода́ть моли́тися за ны.</p>
				<p>И ны́не, пра́здника: Украси́ твой черто́г, Сио́не:
					<style>(зри страни́цу 28).</style>
				</p>
				<p>Или́ И ны́не, Богоро́дичен, глас то́йже:</p>
				<p>Под кров Твой, Влады́чице,/ вси земнороднии притекающе,/ вопием Ти: Богоро́дице, упова́ние на́ше,/ избави ны от безме́рных прегреше́ний/ и спаси́ ду́ши на́ша.</p>
				<p>На стихо́вне стихи́ры, глас 6:</p>
				<p><style>Подо́бен:</style> Всю отложи́вше:</p>
				<p>Я́ко му́дрый строи́тель,/ не на песце́ самонадеянна,/ но на камени Христо́вы ве́ры/ дом добродетели смире́нием созида́л еси́,/ темже никая́же скорбь и теснота́,/ ни́же ко́е искуше́ние и беда́/ не возмогоша тебе́ поколебати/ и разлучи́ти от любве Го́спода твоего́,/ Емуже не престай моляся,/ о́тче наш Парфение,/ спасти́ и просвети́ти ду́ши на́ша.</p>
				<p><style>Стих:</style> Восхва́лятся преподо́бнии во сла́ве/ и возра́дуются на ло́жах свои́х.</p>
				<p>До́брою земле́ю твоего́ се́рдца/ се́мя любве Божия восприи́мь,/ от пути́ суетнаго отбега́л еси́/ и в безмо́лвии возращал еси́ дар,/ терпе́нием корени доброде́тели углубля́я в себе́,/ вся же собла́зны отревая моли́твою́./ Сего́ ра́ди и плод Боже́ственный принесл еси́,/ и́мже насыщаеши гладныя ду́ши на́ша.</p>
				<p><style>Стих:</style> Честна́ пред Господем/ смерть преподобных Его́.</p>
				<p>Вся пристра́стия мирска́я отрясл еси́, о́тче,/ ни име́ния когда́ стяжа́в,/ ни сла́достей жития вожде́лев,/ ни сла́вы суетныя возлюби́в./ Темже, егда́ тебе́ Госпо́дь возгласи́,/ ра́достно преше́л еси́ к Нему́/и в черто́зе агничем возлегл еси́,/ я́ко еди́н от пе́рвенцев земли́/ и блаже́нный сонасле́дник Христо́в,/ Емуже не престай моляся,/ о́тче Парфение чудне,/ спасти́ и просвети́ти ду́ши на́ша.</p>
				<p><style>Сла́ва, глас то́йже:</style></p>
				<p>Велие вои́стину чу́до зрим:/ ка́ко ты, в ми́ре живый/ и собла́зны отовсю́ду окруже́н,/ и́ноков равноангельныя доброде́тели испо́лнил еси́/ и, противу ду́хов зло́бы безплотных/ во пло́ти подвизався,/ тех кре́пость низложи́л еси́./ Темже и безсмертия сла́вою уве́нчанный от Подвигоположни́ка Иису́са,/ не престай моляся Тому́,/ о́тче пречудне Парфение,/ о и́же ве́рою и любовию чтущих тя.</p>
				<p>И ны́не, пра́здника: Да отве́рзется дверь Небе́сная <style>Днесь</style>:
					<style> (зри страни́цу 24).</style>
				</p>
				<p>Или <style>Богоро́дичен:</style> Творе́ц и Избави́тель мой:</p>
				<p>На благослове́нии хле́бов тропа́рь свято́му два́жды, глас 4:</p>
				<p>Пра́вило ве́ры и о́браз кро́тости,/ воздержа́ния учи́теля,/ яви́ тя ста́ду твоему́,/ я́же веще́й и́стина,/ сего́ ра́ди стяжа́л еси́ смире́нием высокая,/ нището́ю бога́тая,/ о́тче Парфение,/ моли́ Христа́ Бо́га/ спасти́ся ду́шам на́шим.</p>
				<p>Таже пра́здника и́ли Богоро́дице Де́во:</p>
				<p><style>На у́трени</style></p>
				<p>На Бог Госпо́дь:
					<style>тропа́рь святи́теля два́жды. Сла́ва, и ны́не, пра́здника или́ </style>Е́же от ве́ка:
				</p>
				<p>По 1-м стихосло́вии, седа́лен, глас 4:</p>
				<p><style>Аще</style> и в молве́ пребыва́л еси́ плотию, я́ко па́стырь многопопечи́тельный,/ но от Бо́га мысли́ю не отлуча́лся еси́,/ и Той от <style>Тебе</style>́ никогдаже отступи́, о священне!/ Темже молимтися, о́тче Парфение,/ не остави нас, не́мощных,/ но привлецы на ны ми́лость Иису́сову/ и просвети́ на́ша смы́слы, прилоги стра́стными помраченныя.</p>
				<p>Сла́ва, и ны́не, пра́здника: Младенствуеши ме́не ра́ди: (зри страни́цу 223).</p>
				<p>И́ли Богоро́дичен, глас то́йже:</p>
				<p>Услыши, Влады́чице, от болезненныя души́ вопиющаго раба́ Твоего́/ и мно́гих мои́х зол подаждь ми оставле́ние,/ Тебе́ бо има́м Предста́тельницу в день и нощь,/ избави, Богоро́дице, от огня́ геенскаго/ и постави мя одесну́ю Сы́на Твоего́ и Бо́га.</p>
				<p>По 2-м стихосло́вии седа́лен, глас 1:</p>
				<p>Погуби́х тала́нт мой, <style>егоже</style> приях, увы́ мне! что сотворю́?/ Где обрящу други́й?/ Ка́ко явлюся Владыце?/ Что ли отвещаю Ему́?/ К тебе́ убо притека́ю, святи́телю,/ да будеши засту́пник мой, с Богоро́дицею моляся Господеви/ дати ми оставление грехо́в и велию ми́лость.</p>
				<p>Сла́ва, и ны́не, пра́здника: Сый со Отце́м на Престо́ле святе́м:
					<style>(зри страни́цу 223).</style>
				</p>
				<p>И́ли Богоро́дичен, глас то́йже:</p>
				<p>Управи, Чи́стая, окая́нную мою́ ду́шу, и ущедри ю,/ от мно́жества прегреше́ний во глубину́ поползшуюся поги́бели, Всенепорочная,/ и в час мя стра́шный, сме́ртный Ты исхити́ оглаголующих де́монов и всякия му́ки.</p>
				<p>По полиеле́и седа́лен, глас 2:</p>
				<p>Очи́ма мои́ма ослепи́хся,/ и тьма обдержи́т ду́шу мою́,/ и недоуме́нием лю́тым объят есмь,/ не имый же ктому же́зла по́мощи,/ о камение вы́ну претыкаюся,/ и нозе мои́ острупи́шася от язв,/ в ров же страсте́й впадох и, ка́ко изыти, не вем./ Помози́ у́бо ми, о́тче,/ изведи́ мя от се́ти се́я, ю́же врази́ составиша ми,/ буди́ же наста́вник мой,/ да си́це сподоблюся дости́гнути Горняго онаго Иерусалима, Ца́рства Небеснаго.</p>
				<p>Сла́ва, и ны́не, пра́здника: <style>Днесь</style> Симео́н ста́рец во храм вхо́дит:
					<style>(зри страни́цу 27). </style>
				</p>
				<p>И́ли Богоро́дичен, глас то́йже:</p>
				<p>Богоро́дице, не презри́ мя, требующа заступления Твоего́,/ на Тя бо упова душа́ моя́, поми́луй мя.</p>
				<p>Таже степе́нна, 1-й антифо́н, глас 4.</p>
				<p>Проки́мен, глас 4: Честна́ пред Го́сподем/ смерть преподо́бных Его́.
					<style>Стих:</style> Что возда́м Го́сподеви о всех, я́же воздаде́ ми.
					<style>Ева́нгелие от Иоа́нна, зача́ло 35 от полу́. По 50-м псалме́ стихи́ра, я́же и на лити́и пе́рвая: </style><style>Днесь</style>, ве́рнии, свяще́нное соверша́им торжество́:
					<style>Пе́рвый кано́н по уста́ву, пра́здника или́ Богоро́дицы, та́же святи́теля два кано́на. Кано́н пра́здника и пе́рвый кано́н святи́теля (зри страни́цу 224).</style>
				</p>
				<p>Ин кано́н святи́теля, глас 6.</p>
				<p><style>Песнь 1</style></p>
				<p><style>Ирмо́с:</style> Я́ко по суху, пешешествовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу, побе́дную песнь пои́м, вопияше.</p>
				<p>Молебное тебе́ пе́ние предначиная, смущаюся, о́тче,/ ка́ко досто́йно есть воспевати тя./ Обаче е́же от любве приноше́ние мое́ приими и устне моя́ отве́рзи,/ я́ко да возвещу́ хвалу́ твою́, Парфение святи́телю.</p>
				<p>Мо́ре страсте́й ты немокренно минул еси́, славне,/ от враг невреди́вся,/ и́хже ополче́ния во глубину́ преисподния низвергл еси́,/ поя́ Го́сподеви, сла́вно бо прославися.</p>
				<p>Погуби́ супоста́ты, гонящия мя, чудоносче,/ се бо настизают уже́, и несть ми избавле́ния,/ <style>Аще</style> кто не защити́т мя от них/ и́ли абие не погря́знут, я́коже древле еги́птянов полцы.</p>
				<p><style>Богоро́дичен:</style> Рождество́м Твои́м лесть бе́совскую́ упраздни́вшая,/ Многомощная Всемогущаго Ма́ти,/ и ме́не, враго́м прельща́ема, при́сно на брег спасе́ния возведи́,/ поющаго Господеви, сла́вно бо прославися.</p>
				<p>Ин. <style>Песнь 3</style></p>
				<p><style>Ирмо́с:</style> Несть свят,/ я́коже Ты, Го́споди Бо́же мой,/ вознесый рог ве́рных Твои́х, Бли́же,/ и утверди́вый нас на камени/ испове́дания Твоего́.</p>
				<p>Обнища́вшее люте се́рдце мое́/ предетательством твои́м обогати́, святе,/ и́маши бо вои́стину велие к Бо́гу дерзнове́ние,/ я́ко Иису́сов подвижник доблий, Парфение. </p>
				<p>Душа́ моя́ изнеможе в борениих и напастех/ и на гноищи страстнем ны́не низлежи́т,/ но да возведется от а́да преисподняго,/ си́лою же Божиею да препоя́шется, моли́ся, святи́телю.</p>
				<p>Расшири́шася уста́ твоя́ на враги́ ро́да человеча,/ моли́тв бо твои́х не терпяще,/ я́ко огне́м опаляеми, стеняще, от <style>Тебе</style>́ бежаху./ Тем и е́же на нас неи́стовство их упраздни́.</p>
				<p><style>Богоро́дичен:</style> Тебе́ Симео́н ду́шу ору́жию пройти глаголаше,/ е́же и сбыстся при Кресте́ Сы́на Твоего́./ Скорбем у́бо на́шим спострадати могу́щи,/ я́ко Сама́ тех вкуси́вшая горе́чи,/ услади́ их нам, Пречи́стая.</p>
				<p>Седа́лен:</p>
				<p>Испо́лнь Ду́ха Боже́ственнаго сый:
					<style>(зри страницу 226).</style>
				</p>
				<p>Сла́ва, и ны́не, пра́здника: Роди́лся еси́ на земли́:
					<style>(зри страни́цу 226).</style>
				</p>
				<p>Или Богоро́дичен, глас то́йже:</p>
				<p>Ра́бски ны́не притека́ю к покро́ву Твоему́, Пренепо́рочная,/ избави мя, Богороди́тельнице, слия́ния страсте́й,/ я́ко безстрастия Виновнаго рождшая.</p>
				<p>Ин. <style>Песнь 4</style></p>
				<p><style>Ирмо́с:</style> Христо́с моя́ си́ла,/ Бог и Госпо́дь,/ че́стная Це́рковь/ Боголе́пно пое́т, взывающи,/ от смы́сла чиста́ о Го́споде празднующи.</p>
				<p>На стра́жи пастырстей стоя́л еси́, иерарше,/ бо́дрым о́ком ста́до твое́ озира́я,/ во уны́нии спя́щих возбужда́я,/ заблуждающия возвраща́я,/ хи́щники же дале́че отгоня́я устраше́нием Бо́жественных глаго́л.</p>
				<p>О пи́ще теле́сней небрегл еси́,/ Божия любве насыща́лся при́сно жела́нием ненасы́тным./ Моя́ бо пи́ща есть, вопиял еси́, досточудне, е́же твори́ти во́лю Го́спода моего́/ и де́ло Его́ соверши́ти.</p>
				<p>Огра́да ми буди́ от всякаго прилога и напа́сти сопроти́вныя,/ да никако лукаваго снедию бу́ду,/ но да же́ртва сотворюся Богови прия́тная/ твои́ми, святе, моли́твами.</p>
				<p><style>Богоро́дичен:</style> Очище́ния не тре́бующая, <style>Днесь</style> по зако́ну очищаешися/ и, Сы́на носящи, во храм входиши./ Сретает же Тебе́ Симео́н, вели́чие Тебе́ возвеща́я и скорбь несказа́нную.</p>
				<p>Ин. <style>Песнь 5</style></p>
				<p><style>Ирмо́с:</style> Божиим све́том Твои́м, Блаже,/ у́тренюющих Ти ду́ши любовию озари́, молюся,/ Тя ведети, Сло́ве Бо́жий,/ и́стиннаго Бо́га,/ от мра́ка греховнаго взывающа.</p>
				<p>Нощь глу́бока́ греховнаго помраче́ния на мя нападе,/ но твои́ми, светоно́сче, моли́твами/ свет невечерний да возсияет ми,/ сто́пы моя́ на и́стинный путь направля́я.</p>
				<p>Стра́ха ра́ди Божия дух любве в се́рдце твое́ прия́л еси́,/ па́стве твое́й спасе́ние породи́в,/ <style>Аще</style> же и мно́го болезновал еси́,/ обаче сугу́бо и возвесели́ тя всесладчайший Иису́с, Госпо́дь наш.</p>
				<p>Мертвыя воскреси́л еси́,/ бе́сы изгна́л еси́ и вся челове́ков неду́ги целил еси́ в житии твое́м, чудотворче,/ но и ны́не притека́ющих к тебе́ спасаеши от всякаго озлобле́ния.</p>
				<p><style>Богоро́дичен:</style> Безболе́зненно Христа́ Бо́га плотию рождшая,/ но и ма́терних скорбе́й не избе́гшая,/ на́ша, я́же в совлече́нии древняго челове́ка, боле́зни утиши́/и в новаго облещи́ся помози́ нам, Всепетая.</p>
				<p>Ин. <style>Песнь 6</style></p>
				<p><style>Ирмо́с:</style> Жите́йское мо́ре,/ воздвизаемое зря/ напа́стей бу́рею,/ к ти́хому пристаницу Твоему́ прите́к, вопию Ти:/ возведи́ от тли живо́т мой,/ Многоми́лостиве.</p>
				<p>Бе́здну милосе́рдия Божия беззако́ний мои́х бе́здною преогорчи́х,/ и покры мя сень сме́ртная,/ ко Го́споду же воззрети отнюд не могу́,/ но моли́твами твои́ми, о́тче, ко исправле́нию жития да возведуся.</p>
				<p>Смуще́ние помысл мои́х укроти́, святи́телю,/ тишину́ Боже́ственную, я́же в сердцы твое́м почившие,/ и мне низводя́ в ду́шу, пребогате.</p>
				<p>В тимение страсте́й преслушанием я́коже низвергохся иногда́,/ та́ко, люте смири́выйся ны́не,/ на спасе́ния стези́ да возставляюся, о́тче Парфение, предста́тельством твои́м.</p>
				<p><style>Богоро́дичен:</style> Поноше́ние нападе на ду́шу мою́,/ и ждах соскорбящаго, и не бе, и утеша́ющих и не обретох,/ у́бо к Тебе́ притека́ю, Богома́ти,/ да всеси́льным Твои́м умири́ши люте мя, обурева́ема,/ в приста́нище безстрастия наставляющи.</p>
				<p>Конда́к святи́теля, глас 3.</p>
				<p><style>Подо́бен:</style> Де́ва <style>Днесь</style>:</p>
				<p>Чуде́с прия́л еси́ Боже́ственную благода́ть,/ Богомудре священне Парфение, чудотворче Богоносе,/ вся ве́рных стра́сти очища́я, ду́хи лука́вства, о́тче, изгоня́я./ Сего́ ра́ди тя воспева́ем, я́ко вели́каго таи́нника Божия благода́ти.</p>
				<p><style>И́кос:</style></p>
				<p>Чистото́ю, я́коже тайнови́дец и друг Христо́в Богосло́в Иоа́нн, умныя о́чи уясни́в,/ зрел еси́, Богомудре Парфение, сокрове́нная и та́йная,/ я́же познава́я, ми́ра непостоя́нная презре́л еси́,/ ни́како́же к сим прилепи́тися восхоте́л еси́,/ еще́ же и ча́да твоя́ от су́етных отвраща́л еси́,/ лу́чшим жела́нием тех разжизая;/ темже и по всей вселе́нней сла́вно бысть и́мя твое́,/ я́ко вели́каго таи́нника Божия благода́ти. </p>
				<p>Ин. <style>Песнь 7</style></p>
				<p><style>Ирмо́с:</style> Росодательну у́бо пещь/ соде́ла А́нгел/ преподо́бным о́троком,/ халде́и же опаля́ющее/ веле́ние Ббжие мучи́теля увеща вопити:/ бла́гословен еси́, Бо́же, оте́ц на́ших.</p>
				<p>После́довал еси́ Христови всем се́рдцем твои́м по всем путе́м Его́ ско́рбным/ и за́поведи Его́ преступи́ли па́че всякаго зла у́боя́лся еси́./ Темже и яви́ тебе́ лице́ Свое́ возлюби́вый Тя,/ благослове́нный Бог оте́ц на́ших.</p>
				<p>В седмери́цею разжженной пе́щи искуше́ний неврежден сохрани́выйся, о́тче Парфение,/ и ме́не из пламене греховнаго неопальна изми́,/ да па́ки в чудесех твои́х просла́вится благослове́нный Бог оте́ц на́ших.</p>
				<p>Душею сокруше́нною и се́рдцем смире́нным Иисусови моли́твы принося́ в житии́ твое́м,/ добре́ услы́шан был еси́,/ у́бо и о мне ны́не помоли́ся,/ да ущедрит тя благослове́нный Бог оте́ц на́ших.</p>
				<p><style>Богоро́дичен:</style> Огнь Божества́ во чре́ве неопально приемшая, Де́во,/ и ме́не приима́ти Сего́ Пло́ти и Кро́ви сподобля́й при́сно,/ да стра́сти моя́ попали́т благослове́нный Бог оте́ц на́ших.</p>
				<p>Ин. <style>Песнь 8</style></p>
				<p><style>Ирмо́с:</style> Из пламене преподо́бным росу́ источи́л еси́/ и праведнаго же́ртву водо́ю попали́л еси́:/вся бо твори́ши, Христе́, то́кмо, е́же хотети./ Тя превозно́сим во вся ве́ки.</p>
				<p>Зла́та и бога́тства не поклони́лся еси́ куми́ру,/ сокро́вище се́рдца твоего́ в Бозе полага́я,/ нестяжание же возлюби́в, кротостию и нищелюбием преукраси́лся еси́, славне. </p>
				<p><style>Аще</style> и препятия вы́ну полагаше тебе́ в до́брых твои́х делех князь тьмы,/ обаче никакоже тебе́ вреди́в,/ сам посрамляемь бы́вшие, всезлобный,/ и твое́ю, о́тче, моли́твою́ опаляемь.</p>
				<p>Путь жития простра́нный,/ сладостию прельщающий нас, облича́й, мудре, я́ко лжи́вый/ и скорбь вели́кую нанося́щий ду́шам,/ я́ко да ра́достно сотвори́м узкаго пути́ терновное ше́ствие.</p>
				<p><style>Богоро́дичен:</style> Двере Благослове́нная,/ Еюже спасе́ние в мир вни́де, Цари́це Блага́я,/ отве́рзи ми вхо́ды Небеснаго жи́тельства,/ преступле́нием заключенныя иногда́.</p>
				<p>Ин. <style>Песнь 9</style></p>
				<p><style>Ирмо́с:</style> Бо́га/ челове́ком невозмо́жно ви́дети/ на Него́ же не сме́ют чини́ Ангельстии взирати;/ Тобо́ю бо, Всечи́стая, яви́ся челове́ком/ Сло́во воплоще́нно,/ <style>егоже</style> величающе,/ с Небе́сными вои Тя ублажа́ем.</p>
				<p>Святи́телей славо, о́тче Парфение,/ ученьми твои́ми низложи́вый иногда́ злославия вознесе́нную горды́ню,/ и мои́х страсте́й востание укроти́,/ смире́ние ми подая и се́рдце сокруше́нное.</p>
				<p>Пощением кре́пким и моли́твою́/ ору́жие, бе́сом стра́шное, восприял еси́, о́тче,/ род бо сей ничи́м же, кро́ме сих, побежда́ется./ Темже и мне в добродетелех преуспевати подаждь.</p>
				<p>Тро́ицы бо́дрый служи́телю и покая́ния проповедниче,/ уны́ния моего́ дремание отжени́/ и бодрствовати помози́ ми, святе Парфение,/ сего́ же прося́, моле́ние мое́ убо́гое скончаваю.</p>
				<p><style>Богоро́дичен:</style> Всеблаженная Де́во/ и новыя благода́ти свяще́нный киво́те,/ заве́т Твой и обетова́ние ро́ду христиа́нскому помяни́/ и ско́ро по́мощи мне потщи́ся, молящу Ти ся.</p>
				<p>Свети́лен:</p>
				<p>Светоно́сное Иису́сово И́мя,/ возлю́бленное и вожделе́нное тебе́ от младаго во́зраста,/ новаго тя, Моисе́ю подобнаго, Богови́дца содела, во мрак таи́нственный входящаго./ Темже, Парфение небоявленне,/ и мою́ ду́шу, мра́ком грехо́вным покрове́нную,/ озари́ любве Иису́совы заре́ю/ и на безстрастия го́ру смире́нием возведи́.</p>
				<p>Сла́ва, и ны́не, пра́здника: Ду́хом во святи́лищи предста́в, ста́рец:
					<style>(зри страни́цу 35).</style>
				</p>
				<p>Или <style>Богоро́дичен:</style></p>
				<p>Светоза́рная Божия палато/ и недоуме́нный Светодавца престо́ле, Ма́ти Безневестная,/ просвети́ ны све́том доброде́тели,/ да о́браз Бо́жий, помраче́нный страстьми́,/ па́ки сла́вою древлею просия́ет в нас,/ ве́рою и любовию Тя воспевающих.</p>
				<p>На хвали́тех стихи́ры святи́теля на 4.</p>
				<p><style>Аще</style> ли попра́зднство, пое́м ему́ 3 стихи́ры и свято́му 3.</p>
				<p>Стихи́ры пра́здника, глас 2 (зри страни́цы 232—233).</p>
				<p>Стихи́ры святи́теля, глас 8:</p>
				<p>Не уче́нии то́кмо,/ но и делы Боже́ственными/ собира́л еси́ ста́до Христо́во,/ и́мже лю́ди науча́л еси́,/ таяжде сам твори́л еси́,/ о́браз быв добродетельнаго жития,/ и́го Иису́сово ра́достно нося́,/ темже ны́не блаженнаго поко́я/ наслаждаешися во Ца́рствии Бо́жии.</p>
				<p>Увяда́ют пле́велы и́дольскаго злославия/ возсиявшу со́лнцу Христовыя про́поведи,/ апостольски тобо́ю возглаша́емыя,/ класы же благоверия прозябают,/ и жа́тва собира́ется в Небе́сную житницу,/ ея же неизриновеным обрести́ся и нам,/ мо́лим ти ся, Парфение Богоблаженне. </p>
				<p>Не́бо, людски́ми грехи́ заключе́нное,/ дождь оби́льный пролива́ет,/ ни́вы и вся се́яния плод прино́сят,/ скорбнии лю́ди ра́дуются,/ Парфений чу́дный мо́лится,/ вси же, лику́юще, восхваля́ют его́/ и чу́дятся таково́й благода́ти,/ челове́ку дарованней от Бо́га.</p>
				<p><style>Сла́ва, глас то́йже:</style></p>
				<p>Тро́ицы поборниче сла́вный/ и держа́вы бе́совския низложи́телю,/ помози́ нам три све́тлыми добродетельми украшатися,/ ве́рою чи́стою, я́ко свети́льником путево́дным,/ и надеждею несумненною,/ лютаго отча́яния губи́тельною,/ соуз же соверше́нства святу́ю любо́вь,/ я́ко хлеб насущный, нам подаждь,/ о Парфение, о́тче наш,/ тебе́ бо дадеся благода́ть моли́тися за ны.</p>
				<p>И ны́не, пра́здника и́ли Богоро́дичен, глас то́йже:</p>
				<p>Влады́чице, приими́ моли́твы раб Твои́х/ и изба́ви нас/ от всякия ну́жды и печа́ли.</p>
				<p>На литурги́и</p>
				<p>Блаже́нны от кано́на пе́сни 3-я и 6-я. Проки́мен, глас 7: Честна́ пред Го́сподем смерть преподо́бных Его́.
					<style>Стих:</style> Что возда́м Го́сподеви о всех, я́же воздаде́ ми?
					<style>Апостол ко Евре́ем, зача́ло 335. </style>Аллилу́ия,
					<style> глас 4: </style>Воззва́ша пра́веднии, и Госпо́дь услы́ша их.
					<style>Стих</style>: Мно́ги ско́рби пра́ведным:
					<style>Ева́нгелие от Луки́, зача́ло 24, или́ от Иоа́нна, зача́ло 36. Прича́стен: </style>В па́мять ве́чную бу́дет пра́ведник:
				</p>
				<p>Жил в первой половине IV века. Он был родом из города Мелитополя (Малая Азия), где отец его Христофор служил диаконом в одной из церквей. Юноша не был обучен грамоте, но, посещая Богослужение, хорошо усвоил Божественное Писание. У него было милостивое сердце: занимаясь рыболовством, он вырученные деньги раздавал нищим. Исполненный благодати Божией, святой Парфений с 18 лет Именем Христовым врачевал болезни, изгонял бесов и творил многие другие чудеса. Узнав о добродетельной жизни юноши, Мелитопольский епископ Филипп призвал его, дал ему образование и посвятил в скором времени во пресвитера. Святой Парфений начал ревностно проходить свое служение и многих больных исцелял силою святых молитв. Слава о нем быстро распространилась повсюду.</p>
				<p>В 325 году, в царствование святого Константина Великого, архиепископ Кизичский Ахиллий поставил святого Парфения епископом города Лампсака (Малая Азия). В городе Лампсаке было множество язычников и идольских капищ. Святитель начал усердно проповедовать веру во Христа Бога, утверждая ее многими исцелениями больных. Люди стали постепенно отходить от языческих верований. Тогда святитель Парфений отправился к царю Константину с просьбой дать ему власть разрушать идольские капища и строить на их месте христианские храмы. Святой Константин принял святителя Парфения с честью, дал ему грамоту с разрешением уничтожать капища и снабдил средствами для постройки христианских храмов. Возвратившись в Лампсак, святитель Парфений приказал разрушить идольские капища и посреди города воздвиг прекрасный Божий храм. В то же время святитель Парфений творил многие чудеса: исцелял болезни и воскрешал умерших.</p>
				<p>На одном из разоренных капищ Святитель нашел большой камень, удобный для устроения Святого престола в храме. Он приказал обработать его и отвезти на строительство церкви. По злобе диавола, который возъярился за взятый из капища камень, повозка опрокинулась и камнем убило возничего. Святитель Парфений воскресил его своей молитвой и посрамил диавола, который хотел воспрепятствовать Божьему делу.</p>
				<p>Милосердие Святителя было так велико, что он не отказывал в исцелении никому из множества приходивших к нему или встречавшихся ему на дорогах людей, страждущих телесными недугами и одержимых нечистыми духами. Народ перестал обращаться к врачам, так как все болезни, во Имя Господа Иисуса Христа, безмездно исцелял святой Парфений. Великой силой Имени Христова изгнал Святитель множество бесов из одного человека, одержимого ими с детства. Нечистый дух стал просить святого дать ему другое место обитания. Тогда Святой сказал бесу: «Войди и обитай во мне». Диавол, как бы опаленный огнем, возопил: «Как я войду в дом Божий?» — и скрылся в местах пустынных и непроходимых. Нечистый дух, изгнанный Святителем из дома, где изготовлялись царские порфиры, кричал во всеуслышание, что Божественный огонь гонит его в геенну огненную.</p>
				<p>Так, являя людям великую силу веры во Христа, Святитель обратил множество идолопоклонников к Истинному Богу.</p>
				<p>Однажды, прибыв по делам Церкви во фракийский город Ираклию, он посетил больного архиепископа Ипатиана. Святому Парфению было открыто, что архиепископ наказан за сребролюбие, так как он присваивал себе имущество нищих и убогих. Святой Парфений обличил архиепископа и сказал ему: «Возврати Богу то, что принадлежит нищим, и будешь здоров и телом, и душой». Больной раскаялся, велел отвезти себя к церкви святой мученицы Гликерии и там, раздав все неправедно собранное серебро нищим, получил полное исцеление.</p>
				<p>Архидиакон же того города, носивший также имя Ипатиан, пришел к святому Парфению и просил помолиться о прекращении засухи, от которой погибали нивы, сады и виноградники. Святитель Парфений тотчас откликнулся на бедствие и с поспешностью отправился в места, страдающие от засухи. Встав на молитву, он долго и горячо просил Господа о прекращении бедствия.</p>
				<p>И по его молитве Господь тотчас послал обильный дождь, напоивший жаждущую землю. Оставшись на ночь у архидиакона, святитель Парфений предсказал ему, что, по кончине архиепископа, он будет избран на его место, и убеждал его заботиться о нищих и остерегаться стяжательства, говоря, что «милостыня умилостивляет Бога больше всего».</p>
				<p>Вернувшись в город, святитель Парфений посетил исцеленного им архиепископа Ипатиана и известил его о скорой кончине, а также о том, что преемником его будет архидиакон Ипатиан. Архиепископ с покорностью воле Божией принял это известие и вскоре мирно скончался, а архидиакон вступил на его место. Когда настало время собирания плодов, новый архиепископ наполнил корабль плодами, испрошенными у Бога по молитве святителя Парфения, и отправился к нему. Святитель с любовью принял нового архиепископа, но от даров его отказался и посоветовал раздать их братии и нищим. Архиепископ Ипатиан возвратился домой и поступил так, как повелел святитель Парфений. До самой кончины он исповедовал перед всеми о великих чудесах, какие Господь творил через верного раба Своего.</p>
				<p>Святитель Парфений мирно скончался и был торжественно погребен прибывшими епископами и духовенством в созданной им часовне близ соборной церкви города Лампсака.</p>
				<p><strong>Преподобный Лука Елладский </strong> </p>
				<p>Сын бедных земледельцев — был родом из греческого селения Кастории. Он рано начал проявлять склонность к иноческой жизни: много трудился, был скромен, молчалив и отличался большим воздержанием в пище (не только не ел мяса и молока, но не прикасался даже и к яблокам). В среду и пятницу святой Лука не принимал пищи до захода солнца. Родителей своих он глубоко почитал и старательно выполнял их приказания: пас овец, обрабатывал землю. К нищим был очень милостив и часто отдавал им взятую с собой из дома пищу и одежду, за что терпел укоры и наказания от родителей.</p>
				<p>Юноша усердно и подолгу молился, и так преуспел в молитве, что однажды мать, заглянув в его комнату, увидела его стоящим на воздухе. Святой Лука горел желанием оставить мир и вступить на иноческий путь. Как-то раз он стал упрашивать проходивших мимо двух иноков, направлявшихся в Иерусалим, взять его с собой. Но они, видя его юность, отказывались исполнить просьбу. Тогда святой отрок сказал, что он сирота, и никто не будет искать его. Услышав об этом, иноки взяли его с собой, но, дойдя до Афин, оставили его там в монастыре, поручив попечение о нем игумену. Святой Лука продолжал скрывать свое происхождение. Игумен монастыря, видя добрый нрав юноши, вскоре постриг его в новоначальный иноческий чин.</p>
				<p>В то время мать преподобного Луки овдовела и горько плакала о потере мужа и единственного сына. В молитве она жаловалась Богу на то, что Он отнял у нее не только мужа, но и единственную оставшуюся опору и утешение — сына. Она говорила: «Мы не препятствовали отроку служить Тебе, Владыко, я давала ему возможность совершать молитвы. Не презри, Владыко, моих слез, утоли мою печаль, возврати мне возлюбленное чадо, и я буду славить Тебя все дни жизни моей».</p>
				<p>Господь внял горячей молитве матери, и вот, игумен монастыря, где скрывался святой Лука, увидел во сне плачущую мать, которая укоряла его, что лишилась единственного сына. Это внушение повторилось трижды. Тогда игумен призвал к себе святого отрока и с гневом спросил его, зачем он дерзнул обмануть его и утаить, что имеет мать, после чего приказал ему покинуть обитель и возвратиться домой. Видя слезы и огорчение юноши, игумен смягчился и сказал: «Явно, что молитва твоей матери сильна перед Богом. Советую тебе исполнить желание твоей матери, а потом сможешь опять вернуться к жизни в монастыре».</p>
				<p>Юноша, возвратившись домой, нашел свою мать горько плачущей. Когда она увидела его, то обрадовалась всей душой, но не кинулась навстречу сыну, а сперва возблагодарила Господа Бога, услышавшего ее молитву и исполнившего ее желание. Преподобный Лука всего четыре месяца прожил около матери и, уже с ее благословения, опять удалился в уединенное место, желая вести отшельнический образ жизни. Он поселился на приморской Иоанновой горе подле церкви святых Космы и Дамиана, где нес великие иноческие труды и подвиги.</p>
				<p>У преподобного Луки был ученик, который начал сомневаться в своем наставнике, видя, что он непрестанно молится, а Божественных книг и творений святых отцов не читает. Однажды ночью ученик этот сел у двери келлии преподобного Луки и стал прислушиваться: чем занимается старец? Впоследствии ученик рассказывал, что всю ночь до зари преподобный Лука, стоя на коленях, ударялся головой о землю и взывал: «Господи, помилуй!» Не оставляя ночных бдений, преподобный изнурял себя, возделывая сад и огород. Он раздавал плоды нищим и питал всех приходивших к нему.</p>
				<p>Монашеское пострижение совершили над ним проходившие старцы-иноки, после чего святой Лука еще усугубил свои подвиги.</p>
				<p>Господь даровал Своему подвижнику дар прозрения, так что ему были открыты мысли и намерения, а также тайные грехи людей. Однажды к нему пришел человек и ждал возвращения преподобного из пустыни 7 дней. Преподобный Лука, вернувшись, грозно обличил его в грехе убийства прежде, чем тот признался в нем, привел его к раскаянию и отослал за разрешением греха к священникам. В другой раз преподобный Лука, подобно апостолу Петру, обличил человека, который, призвав имя святого Луки на помощь, закинул уду и поймал большую рыбу; закинув второй раз, вытащил меньшую. Оставив большую рыбу себе, этот человек меньшую отнес преподобному Луке в дар. Преподобный принял дар, но в разговоре напомнил человеку, как наказан был Анания, утаив часть денег из цены, полученной за продажу земли (<a xlink:href="https://azbyka.ru/biblia/?Act.5:1-11&amp;c~r&amp;rus">Деян. 5,1—11</a>).</p>
				<p>На Иоанновой горе преподобный Лука пробыл 7 лет и, из-за нашествия болгарских войск, удалился в Коринф, а оттуда — в город Патары. Там он услышал о некоем столпнике, пришел к нему и пробыл у него 10 лет, служа ему со смирением и покорностью. Затем преподобный Лука возвратился на родину и опять поселился на Иоанновой горе.</p>
				<p>Как-то преподобный Лука посетил в Фивах игумена монастыря. В то время один из знатных граждан, услышав о его приходе, пришел в монастырь, припал к святому и умолял посетить своего умиравшего сына. Преподобный Лука отказался по смирению, говоря, что исцелять — дело Божие, а он, грешный человек, ничем не может помочь. Отец больного отрока ушел в слезах, сильно опечаленный. Вечером игумен высказал преподобному Луке сомнение: не согрешил ли он, отказав утешить скорбящего отца. Тогда преподобный Лука пошел вместе с игуменом и, сотворив над отроком молитву, поспешно возвратился в монастырь. Как только занялась заря, он ушел на свою гору, избегая славы человеческой. Игумен послал узнать об отроке и получил извещение, что он вполне здоров.</p>
				<p>Приходившие к преподобному Луке люди нарушали его безмолвие, и он вместе с учеником удалился в еще более пустынное место, называемое Калавие, где жил своими трудами. Через три года из-за нашествия арабов святой переселился на пустынный и лишенный водных источников остров Ампиль, где терпел жажду и голод. Оттуда он перешел в плодородное место, называемое Стирий (Сотерне), где к преподобному Луке собралась братия, и основался небольшой монастырь. В монастыре создали церковь во имя святой великомученицы Варвары. Там преподобный Лука жил до своей кончины, творя многие чудеса и исцеляя болезни людей, душевные и телесные. Предвидя скорую кончину, преподобный Лука затворился в своей келлии и 3 месяца готовился к исходу. На вопрос, где его похоронить, святой ответил: «Бросьте мое тело на съедение зверям». Когда же братия стала просить его изменить завещание, он указал похоронить свое тело на том месте, где он лежит. Произнеся слова: «В руки Твои, Господи, предаю дух мой», — преподобный Лука почил о Господе 7 февраля 946 года. Впоследствии на месте его погребения была выстроена церковь, а от святых мощей его истекало миро и происходили многие исцеления.</p>
			</section>
		</section>
		<section>
			<title>
				<p>8-й день</p>
			</title>
			<section>
				<title>
					<p>Свята́го великому́ченика Фео́дора Стратила́та, и свята́го проро́ка Заха́рия Серпови́дца</p>
				</title>
				<p>На Го́споди, воззва́х:
					<style>стихи́ры му́ченика 3 и проро́ка 3.</style>
				</p>
				<p>Стихи́ры му́ченика, глас 4.</p>
				<p><style>Подо́бен:</style> Я́ко до́бля:</p>
				<p>Страда́лец до́блественный,/ во́ин непобеди́м/ Ду́хом Святы́м показа́лся еси́,/ низложи́в бори́теля/ му́дростию слове́с твои́х/ и дел твои́х, му́дре, терпели́вными явле́ньми./ Те́мже прия́л еси́ венцы́ побе́дныя/ и с вы́шними ли́ки сочета́лся еси́,/ великому́чениче Фео́доре.</p>
				<p>Боже́ственный столп был еси́/ благоче́стия, пребога́те,/ злочести́вых ка́пищ возгнуша́вся,/ и овча́ всесоверше́нно,/ и заколе́ние благоприя́тно/ закла́вшемуея тебе́ ра́ди, чи́сте приво́дим/ просла́вльшему святу́ю твою́ па́мять/ и чуде́с сокро́вище тя су́щим в ми́ре/ дарова́вшему, Фео́доре.</p>
				<p>На крест воздвижен,/ и пло́ти стру́жеме,/ и о́стрыми стре́лами уязвля́емь,/ и на дре́ве протяза́емь,/ и мечи́ усека́емь,/ и вся́кими хитростьми́ боле́зней окружа́емь,/ непрекло́нен и непобеди́м яви́лся еси́/ си́лою на Кресте́ Пригвожде́ннаго,/ сла́ва му́чеников, Фео́доре.</p>
				<p>И́ны стихи́ры проро́ка, глас 8.</p>
				<p><style>Подо́бен:</style> Что вас нарече́м:</p>
				<p>Име́я житие́ равноа́нгельно,/ со А́нгелы, Богоявле́ние, бесе́дуеши я́ве./ Те́ми у́бо я́же па́че ума́/ просвеща́я ум,/ образо́в чу́дных очище́ние,/ вели́ких тайн открове́ние,/ проро́ческое провеща́ние,/ духо́вное возновле́ние,/ моли́ спасти́ся душа́м на́шим.</p>
				<p>А́нгел яви́лся еси́ зе́млен,/ на земли́ Небе́сныя собесе́дники име́в,/ зри́тель преми́рных виде́ний быв,/ свети́льник мы́сленный, свет облиста́ющ,/ масли́на, псало́мски рещи́, плодови́та,/ Богоде́йственно иска́пающи благочести́вым еле́й,/ моли́ спасти́ся ду́шам на́шим.</p>
				<p>Наде́емаго обоже́ния наслажда́лся,/ я́ко проро́к и́стиннейший Бо́жий,/ и я́сно присносу́щныя насыща́яся сла́дости,/ и сла́ву неизглаго́ланную ви́дя,/ и доброты́ венцы́ укра́шен,/ о нас, пою́щих тя, моли́/ приле́жно, Богоприя́тне,/ спасти́ся душа́м на́шим.</p>
				<p>А́ще есть пост, Сла́ва, и ны́не, Богоро́дичен и́ли Крестобогоро́дичен (пи́саны в 18-й день). А́ще ли несть поста́, пое́м и самогла́сен свята́го. <style>Сла́ва, глас 8:</style></p>
				<p>Бо́жиих даро́в я́ко тезоимени́та/ и того́ насле́дника блаже́нства вси восхва́лим, ве́рнии,/ и ублажи́м по достоя́нию Фео́дора, до́бляго великому́ченика,/ вселе́нныя побо́рника,/ мо́лится бо Христу́ Бо́гу о ду́шах на́ших.</p>
				<p>И ны́не, пра́здника, глас то́йже:</p>
				<p>И́же на Херуви́мех носи́мый и пева́емый от Серафи́м,/ <style>Днесь</style> в Боже́ственное святи́лище по зако́ну прино́сим,/ на ста́рческих, я́ко на пре́столе, седи́т рука́х/ и от Ио́сифа прие́млет дары́ Боголе́пно,/ я́ко супру́г го́рличищ,/ нескве́рную це́рковь и от язы́к новоизбра́нныя лю́ди,/ голуби́на же два, птенца́,/ я́ко Нача́льник Ве́тхаго же и Но́ваго./ Е́же к Нему́ обеща́ния Симео́н коне́ц прие́м,/ благосло́вя Де́ву Ма́рию Богоро́дицу,/ страсте́й о́бразы, и́же из Ней, провозгласи́/ и от Него́ проша́ше отпуще́ния, вопия́:/ ны́не отпусти́ мя, Влады́ко, я́коже пре́жде возвести́ ми,/ я́ко ви́дех Тя, Первове́чнаго Све́та/ и Спа́са Го́спода христоимени́тым лю́дем.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Две́ри Небе́сныя, отве́рзитеся,/ Христо́с бо в це́рковь/ я́ко Младе́нец/ Мате́рию Де́вою/ Бо́гу и Отцу́ прино́сится.</p>
				<p><style>Стих:</style> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
				<p>Угль, проявле́йся/ Боже́ственному Иса́ии, — Христо́с,/ я́ко клеща́ми,/ рука́ми Богоро́дицы/ ны́не ста́рцу дае́тся.</p>
				<p><style>Стих:</style> Свет во открове́ние языко́в/ и сла́ву люде́й Твои́х Изра́иля.</p>
				<p>Стра́хом же и ра́достию/ на рука́х Влады́ку/ Симео́н держа́,/ живота́ проша́ше разреше́ния,/ поя́ Богома́терь.</p>
				<p><style>Сла́ва, глас 5:</style></p>
				<p><style>Днесь</style> возсия́ па́че денни́цы/ че́стная па́мять страстоте́рпца Христо́ва,/ ве́рных сердца́ неви́димо просвеща́ющи/ и о́блаки душ отгоня́ющи/ де́йством и благода́тию Ду́ха./ К нему́же, мучениколю́бцы, воззове́м:/ ра́дуйся, и́же ве́рным я́влься Богодарова́нная благода́ть/ и чуде́с мно́жества простира́я к тебе́ притека́ющим, Фео́доре блаже́нне./ Христа́ непреста́нно моля́, не оскуде́й/ ве́чных благ получи́ти/ ве́рою соверша́ющим всечестну́ю па́мять твою́.</p>
				<p>И ны́не, пра́здника, глас то́йже:</p>
				<p>Ве́тхий де́ньми, младе́нствовав пло́тию,/ Ма́терию Де́вою в це́рковь прино́сится,/ Своего́ зако́на исполня́я обеща́ние./ Его́же Симео́н прии́м, глаго́лаше:/ ны́не отпуща́еши с ми́ром, по глаго́лу Твоему́, раба́ Твоего́,/ ви́дегда́ бо о́чи мой спасе́ние Твое́, Святы́й.</p>
				<p>Тропа́рь му́ченика, глас 4:</p>
				<p>Воинствосло́вием и́стинным, страстоте́рпче,/ Небе́снаго Царя́ воево́да предо́брый был еси́, Фео́доре,/ ору́жиями бо ве́ры ополчи́лся еси́ мудренно,/ и победи́л еси́ де́монов полки́,/ и победоно́сный яви́лся еси́ страда́лец./ Те́мже тя ве́рою/ при́сно ублажа́ем.</p>
				<p>Сла́ва, и ны́не, пра́здника.</p>
				<p>Ра́дуйся, Благода́тная Богоро́дице Де́во,/ из Тебе́ бо возсия́ Со́лнце Пра́вды — Христо́с Бог наш,/ просвеща́яй су́щия во тьме./ Весели́ся и ты, ста́рче пра́ведный,/ прие́мый во объя́тия Свободи́теля душ на́ших,/ да́рующаго нам воскресе́ние.</p>
				<p><style>На у́трени</style></p>
				<p>На Бог Госпо́дь:
					<style>тропа́рь пра́здника, два́жды.</style>
				</p>
				<p>Сла́ва, му́ченика: И ны́не, пра́здника.</p>
				<p>По 1-й стихоло́гии седа́лен, глас 3.</p>
				<p><style>Подо́бен:</style> Красоте́ де́вства:</p>
				<p>От Де́вы Тя воплоще́нна, Христе́, ра́дуяся, подъя́т свяще́нный Симео́н, —/ ны́не отпуща́еши, — вопия́, — раба́ Твоего́, Влады́ко./ А́нна же непорочная, проро́чица и сла́вная,/ ны́не испове́дание и пе́ние прино́сит Тебе́./ Мы же, Жизнода́вче, вопи́ем Ти:/ сла́ва та́ко благоволи́вшему.</p>
				<p>Сла́ва, и ны́не, то́йже.</p>
				<p>По 2-й стихоло́гии седа́лен, глас 8.</p>
				<p><style>Подо́бен:</style> Свире́лей па́стырских:</p>
				<p>Роди́лся еси́ на земли́, Собезна́чальный Отцу́,/ прине́слся еси́ в це́рковь, Непостижи́мый,/ ра́дуяся же, ста́рец на ру́ки Тя восприя́т, зовы́й:/ ны́не отпуща́еши, его́же посети́л еси́ по глаго́лу Твоему́,/ благоизво́ливый спасти́, я́ко Бог, род челове́ческий.</p>
				<p>Сла́ва, и ны́не, то́йже:</p>
				<p>Кано́н пра́здника, со ирмосо́м на 6, и святы́х два, на 8.</p>
				<p>Кано́н му́ченика, глас 8.</p>
				<p><style>Песнь 1</style></p>
				<p><style>Ирмо́с:</style> Колесницегони́теля фарао́ня погрузи́,/ чудотворя́й иногда́/ Моисе́йский крестообра́зно порази́в/ и раздели́в мо́ре,/ Изра́иля же, беглеца́, пешехо́дца спа́се,/ песнь Бо́гови воспева́юща.</p>
				<p>Боже́ственными я́ве све́тлостьми удобря́лся,/ страда́льческим ве́нцем священноукраша́емь/ и сла́вою облиста́емь Святы́я Тро́ицы,/ хва́лящия тя помина́й, вели́кий в му́ченицех Фео́доре.</p>
				<p>Испо́лнь све́та, испо́лнь Боже́ственный благода́ти,/ нам возсия́ свяще́нная па́мять че́стных по́двиг твои́х,/ пресве́тлыми све́тлостьми озаря́ющи всех, благоче́стно тя почита́ющих,/ му́чениче страстоте́рпче Фео́доре.</p>
				<p>И́дольстей одержа́щи бу́ри челове́чество,/ свяще́нный му́ченик, окормля́емь Креста́ Божественно́ю благода́тию, небу́рно преплы́в,/и в при́станища дости́же Небе́сная, ра́дуяся.</p>
				<p><style>Богоро́дичен:</style> Две́ре Бо́жия, покая́ния две́ри ми, Де́во, отве́рзи,/ помышле́ньми Боже́ственными ду́шу мою́ просвети́/ и страсте́й отжени́ тя́жкия о́блаки,/ я́ко да почита́ю, радуяся, и должно́ ублажа́ю Тя.</p>
				<p>Кано́н проро́ка, глас 8.</p>
				<p><style>Песнь 1</style></p>
				<p><style>Ирмо́с:</style> Пои́м Го́сподеви,/ прове́дшему лю́ди Своя́ сквозе́ Че́рмное мо́ре,/ я́ко Еди́н сла́вно просла́вися.</p>
				<p>Име́я Светода́вца, твоя́ послу́шающа мольбы́,/ просвеще́ние ми пода́ждъ, Заха́рие, проро́че пречу́дный.</p>
				<p>Укра́шен добро́тами Боже́ственныя красоты́,/ А́нгелов доброты́ зри́ши душе́вною чистото́ю.</p>
				<p>Испо́лнен святы́ни ангелоподо́бныя све́тлости я́ко сый, Богому́дре,/ соглаго́лющия А́нгелы и просвеща́ющия име́л еси́,/ Богопости́жне.</p>
				<p><style>Богоро́дичен:</style> Разреши́ся кля́тва Е́вы прама́тере, Всенепоро́чная,/ Христа́ бо ро́ждши, благослове́ньми мир обогати́ла еси́.</p>
				<p>Ин. <style>Песнь 3</style></p>
				<p><style>Ирмо́с:</style> Утвержде́н в нача́ле Небеса́ ра́зумом/ и зе́млю на во́дах основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́,/ Еди́не Человеколю́бче.</p>
				<p>Я́ко лев, дерзну́в, посреди́ суди́ща стал еси́,/ возвеща́я спаси́тельное сло́во, досажда́я злочести́вым, пропове́дая и́стину/ и облича́я лжу безбо́жия, Фео́доре.</p>
				<p>Мучи́тель, уди́влься твоему́ му́жеству, му́дре,/ ско́тскою я́ростию подви́гся, жи́лами волу́ями неща́дно ураня́ет тя, Фео́доре,/ ме́рзким истука́нным сокруше́ние соде́лавша.</p>
				<p>Му́жеским по́мыслом я́звеныя ка́пли,/ я́ко во́лны морски́я, Богому́дре, отри́нул еси́,/ Креста́ бла́годатию укрепля́емь/ и венцено́сец Боже́ственнаго Ду́ха си́лою явля́яся.</p>
				<p><style>Богоро́дичен:</style> Сотвори́ вои́стинну Тебе́ вели́чие и́же от <style>Тебе</style>́ рожде́йся Госпо́дь,/ и ро́ди вси Тя, Бо́жию Ма́терь, сла́вят.</p>
				<p>Ин</p>
				<p><style>Ирмо́с:</style> Несть свят, я́ко Госпо́дь,/ и несть пра́веден, я́ко Бог наш,/ Его́же пое́т вся тварь,/ несть пра́веден, па́че Тебе́, Го́споди.</p>
				<p>Вы́шняя благода́ть тебе́ осени́/ промышле́ния несказа́ннаго Боже́ственно окормле́ние,/ святы́ми А́нгелы науча́ющи, прему́дре блаженне, и просвеща́ющи.</p>
				<p>Боже́ственней бла́гости наказу́яся,/ научи́лся еси́, пребога́те, я́ко пречи́ст, плодови́т жи́ти Бо́жественным свяще́нием/ во гра́де всеосвяще́ннем.</p>
				<p>Стена́ незы́блема,/ утвержде́ние лю́дем Богому́дрым был еси́, Го́споди,/ и ду́шам спасе́ние,/ я́коже дре́вле провозвести́ проро́к чу́дный.</p>
				<p><style>Богоро́дичен:</style> Рождество́ нетле́нно и пречи́сто, Богоро́дице,/ Твое́ чревоноше́ние мир изба́ви от тли и сме́рти,/ Спа́са бо родила́ еси́, Сло́во Присносу́щное.</p>
				<p>Конда́к и и́кос пра́здника.</p>
				<p>Седа́лен му́ченика, глас 8.</p>
				<p><style>Подо́бен:</style> Прему́дрости:</p>
				<p>Боже́ственное всеору́жие восприи́м и и́дольскую лесть низложи́в,/ А́нгелы воздви́гл еси́ восхвали́ти по́двиги твоя́,/ Боже́ственною бо любо́вию ум распали́в, на о́гненную смерть до́блественно дерзну́л еси́./ Те́мже тезоимени́тно прося́щим тя дае́ши Боже́ственная дарова́ния, страстоте́рпче Фео́доре./ Сего́ ра́ди вопие́м ти:/ моли́ Христа́ Бо́га прегреше́ний оставле́ние дарова́ти/ пра́зднующим любо́вию па́мять твою́.</p>
				<p>Сла́ва проро́ка, глас 3.</p>
				<p><style>Подо́бен:</style> Красоте́ де́вства:</p>
				<p>Впряжены́ колесни́цы ви́дел еси́,/ пра́вимы руко́ю всех Бо́га, безпло́тныя слуги́,/ Заха́рие чу́дне,/ с ни́миже ра́дуяся, я́ко проро́к приснопа́мятный,/ моли́ напра́витися к пути́ Боже́ственнаго ра́зума/ ве́рою несомне́нною соверша́ющим па́мять твою́ всесвяще́нную.</p>
				<p>И ны́не, пра́здника, глас 1.</p>
				<p><style>Подо́бен:</style> Лик А́нгельский:</p>
				<p>Сый со Отце́м на престо́ле святе́м,/ прише́д на зе́млю, от Де́вы роди́ся/ и Младе́нец бысть, ле́ты Сый неопи́сан./ Его́же прии́м Симео́н на ру́ки, ра́дуяея, глаго́лаше:/ ны́не отпуща́еши, Ще́дре, возвесели́в раба́ Твоего́.</p>
				<p>А́ще есть пост, Сла́ва, и ны́не, Богоро́дичен; а́ще среда́ или́ пято́к, Крестобогоро́дичен. Пи́саны в 28-й день.</p>
				<p>Ин. <style>Песнь 4</style></p>
				<p><style>Ирмо́с:</style> Ты моя́ кре́пость, Го́споди,/ Ты моя́ и си́ла,/ Ты мой Бог,/ Ты мое́ ра́дование,/не оста́вль не́дра О́тча/ и на́шу нищету́ посети́в./ Тем с проро́ком Авва́кумом зову́ Ти:/ си́ле Твое́й сла́ва, Человеколю́бие.</p>
				<p>Име́я Христа́ внутрь себе́, блаже́нне, веща́юща,/ Ликини́еву горды́ню низложи́л еси́ словесы́ му́дрыми./ Се вои́стинну, му́чениче, обличи́л еси́ премно́гое безу́мие/ и де́лы пресла́вными зря́щия удиви́л еси́,/ страда́льче доблему́дренне Фео́доре.</p>
				<p>Пове́шен быв беззако́нием мучи́теля, и ногтьми́ истерза́емь,/ и обагре́н ка́плями, му́чениче, непра́ведно излива́емых крове́й твои́х,/ умерщвле́ния дебельства́ и тли совле́кл еси́ ри́зы, преблаже́нне Фео́доре.</p>
				<p><style>Богоро́дичен:</style> Лука́вое грехо́в мои́х рукописа́ние Боже́ственным копие́м, Пречи́стая, расто́ргни,/ пробо́дшим Боже́ственная ре́бра вочелове́читися из Тебе́, Де́во, восхоте́вшаго,/ и в кни́зе мя написа́ти спаса́емых моли́ся,/ без ума́ от Бо́га уда́льшася.</p>
				<p>Ин</p>
				<p><style>Ирмо́с:</style> Из горы́ приосене́нныя, Сло́ве, проро́к,/ Еди́ныя Богоро́дицы,/ хотя́ща воплоти́тися Богови́дно усмотри́/ и со стра́хом славосло́вяще си́лу Твою́.</p>
				<p>Еди́но у́бо просвеща́тельное существо́ чести́, в со́лнцех же тре́х определя́емо,/ в су́щая проше́ствиями мно́жимо,/ я́ве науча́еши, всеблаже́нне.</p>
				<p>Колесни́ца Бо́жия быв, проро́че, колесни́цы зря разли́чны А́нгельския,/ обходи́ти вся сподо́бился еси́, со благочи́нием иду́щия.</p>
				<p>С вященноле́пно многосве́тлый све́щник,/ о́браз зри́ши Боже́ственнаго светозаре́ния,/ смотря́еши же, всеблаже́нне, Всеви́дца,/ И́мже вся́ческая спаса́ются.</p>
				<p><style>Богоро́дичен:</style> О́браз Твоего́ чи́стаго Рождества́ Богови́днии проро́цы проначерта́ют,/ многови́дно прообрази́вше и разли́чно гада́ньми Богому́дрии.</p>
				<p>Ин. <style>Песнь 5</style></p>
				<p><style>Ирмо́с:</style> Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чу́ждая тьма, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</p>
				<p>Просвеща́емь заре́ю, му́чениче, Боже́ственнаго Ду́ха и распаля́емь Христо́вою любо́вию,/ опаля́еме пло́ти неради́л еси́, ни ощути́л еси́ боле́зни, ни вмени́л еси́ му́ки,/ Небе́сными наде́ждами пита́емь.</p>
				<p>И́го Влады́ки нося́ на вы́и преле́гкое,/ о́лова тя́готою, страстоте́рпче преблаже́нне, отягче́н,/ не преклони́лся еси́ отню́д, ни поколеба́лся еси́,/ ни́же победи́лся еси́, во́ине до́блий Фео́доре.</p>
				<p>С Небесе́ пригласи́в тя Преблаго́е Сло́во, де́рзостна сотвори́,/ Его́же си́лою го́рькия боле́зни претерпе́л еси́ беззако́ннующих, му́чениче Христо́в,/ и му́ки и ну́жную, сла́вне, смерть.</p>
				<p><style>Богоро́дичен:</style> Пребыва́ти мя цела́, непрело́жна стоя́ния лу́чшаго,/ но пра́ве ше́ствующа и Богоуго́дная де́юща, Блага́я, умоли́,/ Блага́го ро́ждши Сло́ва, нас безеловеси́я изба́вльшаго.</p>
				<p>Ин</p>
				<p><style>Ирмо́с:</style> От но́щи неве́дения/ Богове́дением просвети́вый концы́,/ просвети́ мя у́тром человеколю́бия Твоего́, Го́споди.</p>
				<p>Чи́стым се́рдцем и ума́ прови́дя острото́ю страсть Спа́сову,/ достоле́пно блажи́тся.</p>
				<p>Преесте́ственно святы́й ра́дуйся, Сио́не,/ проро́к пред повелева́ет,/ гряде́т Царь твой, пра́веден и спаса́яй кро́тостию.</p>
				<p>Проро́ков сла́ва,/ Богоглаго́ливых муже́й благоле́пие/ мир озаря́ет проро́чества светло́стию.</p>
				<p><style>Богоро́дичен:</style> Де́вы Рождество́м обнови́в нас, свободй пе́рвых согреше́ний,/ нас ра́ди быв Челове́к.</p>
				<p>Ин. <style>Песнь 6</style></p>
				<p><style>Ирмо́с:</style> Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</p>
				<p>Страсть Безстра́стнаго вообража́я, распя́лся еси́, сла́вный му́чениче,/ пригвозди́вся на дре́ве, преблаже́нне, и подо́бник Влады́це был еси́,/ разреши́вшаго Кресто́м челове́ческия стра́сти во́лею.</p>
				<p>Пове́шен, я́ко а́гнец, на дре́ве, и стре́лами состре́лян, блаже́нне,/ и оче́с зени́цы избоде́н, и уязвле́н по всему́ телеси́,/ уязви́л еси́ враго́в сердца́ копием боле́зней твои́х.</p>
				<p>Пото́пы безме́рных мук,/ ко хра́мине припре́вшеся, му́чениче, твое́й души́, не поколеба́ша се́я:/ на недви́жимем бо ка́мени утверди́ся просия́вшаго от Де́вы/ и челове́ческий род просве́щшаго.</p>
				<p><style>Богоро́дичен:</style> Мари́е, всего́ ми́ра Госпоже́,/ я́ко Го́спода всех ро́ждши, вра́жия рабо́ты мя изба́ви,/ и того́ муче́ния исхи́ти, и спаси́ мя,/ на Тя несомне́нно упова́ющаго.</p>
				<p>Ин. Ирмо́с то́йже.</p>
				<p>Сый проро́ческаго испо́лнь вдохнове́ния, бу́дущих ра́зума па́че естества́ научи́вся,/ по́слан был еси́ пропове́дати благода́ть бу́дущую,/ день же креста́ ве́домый Го́сподеви, Богоприя́тне.</p>
				<p>Ра́зумом духо́вным укра́шен,/ даро́в су́щих па́че ума́ сподо́бился еси́,/ А́нгельская явле́ния, и чи́ны, и веща́ния, и сла́вы ви́дев, пребога́те,/ чу́дным науча́ющия и Боже́ственным та́йнам.</p>
				<p>Свещу́ доброде́телей стяжа́в, просвеще́нием Богоразу́мия сия́еши,/ таи́нственную провозвеща́я свещу́,/ е́юже па́че словесе́ Сло́ва воплоще́ние я́вится Боголе́пне от Сио́на,/ Заха́рие, проро́че Богоприя́тне.</p>
				<p><style>Богоро́дичен:</style> Поста́вивый Не́бо пока́за Тя Не́бо слове́сное, Богоро́дице,/ доброту́. Иа́ковлю возлюби́в,/ и из чре́ва Твоего́ Божества́ Со́лнце возсия́ пло́тски,/ и мир уясни́л есть благода́тию.</p>
				<p><style>Конда́к, глас 2.</style></p>
				<p><style>Подо́бен:</style> Вы́шних ища́:</p>
				<p>Му́жеством души́ в ве́ру оболки́йся/ и глаго́л Бо́жий, а́ки копие́, в ру́ку взем,/ врага́ победи́л еси́, му́чеников преве́лий Фео́доре,/ с ни́ми Христу́ Бо́гу моля́ся не преста́й о всех нас.</p>
				<p><style>И́кос:</style></p>
				<p>Страда́льцев пресве́тлую доброту́,/ прииди́те вси, пе́сненными венцы́, ве́рнии, Фео́дора венча́ем,/ дар бо Бо́жий вели́к ми́ру яви́ся сия́ньми чуде́с,/ врага́ бо победи́в Велиа́ра страда́нии че́стными,/ одождя́ет вме́сто кро́вных ка́плей исцеле́ний то́ки,/ с си́ми у́бо все́ми ра́дуется Христу́ и дае́т мир неоску́ден./ Тем вопие́м Ему́:/ моли́ непреста́нно о всех нас.</p>
				<p>Ин. <style>Песнь 7</style></p>
				<p><style>Ирмо́с:</style> Бо́жия снизхожде́ния/ огнь устыде́ся в Вавило́не иногда́,/ сего́ ра́ди о́троцы в пе́щи ра́дованною ного́ю,/ я́ко во цве́тнице, лику́юще, поя́ху:/ благослове́н еси́ Бо́же оте́ц на́ших.</p>
				<p>Глаго́лаше, ра́дуяся вели́чия Вседержи́телева,/ те́мже уди́вльшеся, зря́щий, пре́лести оста́виша мучи́тельство/ и ве́рою вопия́ху:/ благослове́н еси́, Бо́же оте́ц на́ших.</p>
				<p>Плени́цами прему́дрых твои́х слове́с, преблаже́нне,/ ра́дуяся, улови́л еси́ из глубины́ неразу́мия приступа́ющия/ и Боже́ственны му́ченики соде́лал еси́, Фео́доре, пою́щия:/ благослове́н еси́, Бо́же оте́ц на́ших.</p>
				<p>В темни́це к дре́ву тя свя́зана А́нгел свят, прише́д, разреши́,/ дерзнове́ние дая и укрепля́я тя велегла́сно вопи́ти, Фео́доре:/ благослове́н еси́, Бо́же оте́ц на́ших.</p>
				<p><style>Богоро́дичен:</style> Ме́не, жи́вша в ле́ности/ и презре́вша святы́я Твоя́ зако́ны и честны́я Твоя́, Христе́, за́поведи,/ уще́дри и спаси́ Ро́ждшия Тя ра́ди,/ я́ко Благоде́тель Бог и Многоми́лостив.</p>
				<p>Ин</p>
				<p><style>Ирмо́с:</style> О́троцы евре́йстии в пе́щи/ попра́ша пла́мень дерзнове́нно/ и на росу́ огнь преложи́ша, вопию́ще:/ благослове́н еси́, Го́споди Бо́же, во ве́ки.</p>
				<p>По всей земли́ твое́, проро́че, изы́де веща́ние Богодохнове́нное/ и глаго́л твои́х си́ла, вопи́ющих:/ благослове́н еси́, Го́споди Бо́же, во ве́ки.</p>
				<p>Весь вы́шними заря́ми просвеще́н,/ бу́дущая ви́дел еси́, я́ко су́щая./ Те́мже, пребога́те, вопия́л еси́:/ благослове́н еси́, Го́споди Бо́же, во ве́ки.</p>
				<p><style>Богоро́дичен:</style> Пе́сньми почита́ю Тя, Де́во, поче́тшую род челове́ческий,/ безче́стием лю́тым пе́рвее осужде́нный:/ благослове́н, Всечи́стая, Плод Твоего́ чре́ва.</p>
				<p>Ин. <style>Песнь 8</style></p>
				<p><style>Ирмо́с:</style> Седмери́цею пещь/ халде́йский мучи́тель/ Богочести́вым неи́стовно разжже́,/ си́лою же лу́чшею спасены́, сия́ ви́дев,/ Творцу́ и Избави́телю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
				<p>Све́тло подвиза́вся, врага́ победи́л еси́,/ и потре́бль во́инства его́ ору́жии ве́ры./ Те́мже побе́дным ве́нцем увя́злся еси́, поя́ Влады́це:/ о́троцы, благослови́те, свяще́ницы, воспо́йте,/ лю́дие, возноси́те во вся ве́ки.</p>
				<p>По распя́тии, сла́вне, по стра́сти блаже́нней,/ по безме́рных ра́нах, блаже́нне,/ Бо́гу вы́ю твою́ приклони́л еси́, му́чениче му́дре,/ ме́чем че́стная глава́ твоя́ усечена́ бысть,/ зовы́й Влады́це:/ о́троцы, благослови́те, свяще́ницы, воспо́йте,/ лю́дие, превозноси́те во вся ве́ки.</p>
				<p>Свяще́нное, Фео́доре, и многострада́льное те́ло твое́ исто́чник исцеле́ний ве́рным бысть,/ из него́же почерпа́ют благоче́стное притека́ющий разреше́ние страсте́й и ду́ты спасе́ние,/ вопию́ще Влады́це:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p><style>Богоро́дичен:</style> Умерщвле́нную оживи́, па́дшую возста́ви,/ уязвле́нную ду́шу мою́ исцели́,/ ум мой умири́,/ напа́стей во́лны укроти́, Де́во, и вопию́ща мя спаси́:/ о́троцы, благослови́те, свяще́нницы, воспо́йте,/ лю́дие, превозноси́те Го́спода во вся ве́ки.</p>
				<p>Ин</p>
				<p><style>Ирмо́с:</style> На горе́ святе́й просла́вльшася/ и в купине́ огне́м Присноде́вы Моисе́ови та́йну я́вльшаго,/ Го́спода по́йте/и  превозноси́те во вся ве́ки.</p>
				<p>Сио́не, горо́, гра́де святы́й, ра́дуйся зело́, —/ Боже́ственный Заха́рия, А́нгелов собесе́дник, повелева́ет, —/ и ты весели́ся, Иерусали́ме, во вся ве́ки.</p>
				<p>Заха́рие проро́че, красу́йся, испо́лньшаяся ви́дя словеса́,/ я́же предглаго́лал еси́, Ду́хом просвеща́емь,/ Го́спода пою́щим и превознося́щим Его́ во ве́ки.</p>
				<p>Посреди́ гор присе́нных ви́дел еси́ стоя́щия А́нгелы,/ и́же над все́ми промы́шленное науча́ющия тя, сла́вный проро́че,/ песносло́вящия Христа́ во ве́ки.</p>
				<p><style>Богоро́дичен:</style> Ра́дуйся, престо́ле огнезра́чный Госпо́день,/ ра́дуйся, две́ре невеще́ственнаго сия́ния,/ ра́дуйся, о́блаче ле́гкий, я́же Со́лнце Пра́вды возсия́вшая ми́ру,/ Чи́стая Богороди́тельнице.</p>
				<p>Ин. <style>Песнь 9</style></p>
				<p><style>Ирмо́с:</style> Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски/и чре́во Твое́ бысть простра́ннейшее Небе́с;/ тем Тя, Богоро́дицу,/ А́нгелов и челове́к чинонача́лия велича́ют.</p>
				<p>Освяти́л еси́, Богому́дре мучениче, сам себе́/ поже́ршемуся А́гнцу и Бо́гу на́шему,/ возвы́сився, я́ко всесожже́ние благово́нно, к Нему́,/ и свяще́нно возложе́ние, и соверше́нна и чиста́ благоприя́тна же́ртва./ Те́мже тя восхваля́ем и по до́лгу ублажа́ем.</p>
				<p>Я́ко у́тро, я́ко день светоза́рен, яви́лся еси́, Фео́доре, со́лнце,/ све́тлыми твоего́ страда́ния луча́ми и чудесы, всеблаже́нне, подсо́лнечную благоче́стно просвеща́я/ и отгоня́ тьму пре́лести и страсте́й на́ших, Фео́доре.</p>
				<p>Совокупи́лся еси́ со А́нгелы пло́тию,/ безпло́тныя враги́ побе́ждь,/ и со страда́льческими ли́ки весели́шися всегда́,/ и с ни́ми Боже́ственную песнь Тро́ице возглаша́вши, Фео́доре треблаже́нне,/ свети́льниче це́ркве и страстоте́рпцев удобре́ние.</p>
				<p>Земля́ положе́нием твоего́ честна́го, Фео́доре, телесе́ освяща́ется,/ Не́бо же ра́дуется, дух твой свяще́нный стяжа́в;/ всегда́ челове́цы, па́мять твою́ че́стную творя́ще,/ моле́бно про́сим тя мо́литвенника о нас, преблаже́нне.</p>
				<p><style>Богоро́дичен:</style> Боголюби́вая Де́во,/ Блага́го моли́ спасти́ мя от скверн всех,/ я́звы се́рдца моего́ омы́вши покая́нием чи́стым и пла́чем сле́зным,/ да Тя ублажа́ю и велича́ю, Пренепоро́чная.</p>
				<p>Ин</p>
				<p><style>Ирмо́с:</style> Тя, Неискусобра́чную Ма́терь Бо́га Вы́шняго,/ Тя, па́че ума́ ро́ждшую сло́вом вои́стинну Бо́га,/ вы́шшую Пречи́стых сил,/ немо́лчными славословле́нии велича́ем.</p>
				<p>Вся́ко чу́вство оста́вив,/ уму́ Боже́ственному и чисте́йшему, всему́дре, светоно́сен предстои́ши,/ о ми́ре моли́твы творя́./ Те́мже вси тя, Заха́рие, блажи́м.</p>
				<p>Глаго́лом         после́дующе         твои́х         у́стен, Богоявле́ние,/ Го́спода призыва́ем./ И́мже спа́саеми, я́ко и́стины тя проро́ка и пропове́дника, Заха́рие,/ благоче́стно блажи́м.</p>
				<p>Ми́лостива соде́лай твои́ми моли́твами Вла́дыку,/ свяще́нный и благознамени́тый пра́здник твой, Богодохнове́нне,/ ве́рою соверша́ющим и тя любо́вию чту́щим,/ я́ко проро́ка и Богоглаго́льника и́стиннейша.</p>
				<p><style>Богоро́дичен:</style> Бе́здну чуде́с Тя и дарова́ний, Богоро́дице, пучи́ну, Чи́стая, веду́ще и я́ве зна́юще,/ в Твое́ предста́тельство, наде́ющеся, притека́ем/ и спе́шно к Твоему́ кро́ву прибега́ем.</p>
				<p>Свети́лен му́ченика.</p>
				<p><style>Подо́бен:</style> Ду́хом во святи́лищи:</p>
				<p>Полки́ враго́в и де́монов на́глости до конца́ низложи́л еси́/ и кончи́ну прия́л еси́, Фео́доре блаже́нне, ве́ры ра́ди Зижди́теля твоего́,/ я́ко свиде́тель и́стины, спаса́вши всех от вся́ких скорбе́й и вреда́ чужда́го.</p>
				<p>Сла́ва, и ны́не, пра́здника.</p>
				<p>На стихо́вне стихи́ры пра́здника, глас 1.</p>
				<p><style>Подо́бен:</style> Всехва́льнии:</p>
				<p>Я́ко вои́стинну пресве́тлый/ Бо́жий ковче́г, Чи́стая,/ очище́ние <style>Днесь</style> Христа́ прине́сши,/ в це́рковь вно́сит/ и че́стно полага́ет/ на ру́ки Симео́на Богому́драго,/ те́мже освяти́шася/ святы́х ны́не свята́я/ и Еди́ному Свято́му сра́дуются.</p>
				<p><style>Стих:</style> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
				<p>Просла́вися <style>Днесь</style>,/ Христа́ Симео́н, я́ко угль,/ Боголе́пно прие́м,/ и облобыза́ет, очи́щь устне́,/ испове́дается же, и ра́дуется,/ и про́сит отпуще́ния./ Того́ у́бо вси, благоче́стно/ ны́не ублажа́юще,/ немо́лчными пе́сньми почита́ем.</p>
				<p><style>Стих:</style> Свет во открове́ние языко́в/ и сла́ву люде́й Твои́х Изра́иля.</p>
				<p>Дверь одушевле́на, Чи́стая Де́ва/ <style>Днесь</style> Царя́ и Го́спода,/ Его́же внутрь име́яше,/ в це́рковь вно́сит, две́рьми входя́ща,/ дре́вле та́йно затворе́нными на земли́./ Те́мже, лику́юще пред лице́м Ея́ вси,/ Боже́ственными пе́сньми Ту восхва́лим.</p>
				<p>Сла́ва, святаго, глас 8:</p>
				<p>Страда́льческий соста́вив по́двиг,/ на пре́лесть му́жествовал еси́, Фе́одоре:/ огневеща́нным язы́ком твои́м посрами́л еси́ Ликини́ево безчелове́чество./ Те́мже и, со А́нгелы ра́дуяся, блаже́нне,/ моли́ Христа́ Бо́га,/ я́ко да Ми́лостив бу́дет нам в день Су́дный.</p>
				<p>И ны́не, пра́здника, глас 5:</p>
				<p>Испыта́йте писа́ния,/ я́коже рече́ во Ева́нгелиих Христо́с Бог наш,/ в них бо обрета́ем Того́, ражда́ема/ и пелена́ми повива́ема, в я́слех полага́ема/ и мле́ком пита́ема,/ обреза́ние прие́млюща и Симео́ном носи́ма,/ не мне́нием, ни привиде́нием, но и́стиною ми́рови я́вльшася,/ к Нему́же возопии́м:/ Преве́чный Бо́же, сла́ва Тебе́.</p>
				<p>На литурги́и</p>
				<p>Блаже́нны пра́здника, песнь 8-я и свята́го, песнь 6-я. Проки́мен, глас 7: Возвесели́тся пра́ведник о Го́споде/ и упова́ет на Него́.
					<style>Стих:</style> Услы́ши, Бо́же, глас мой, внегда́ моли́ти ми ся к Тебе́.
					<style>Апо́стол к Тимофе́ю, зача́ло 292. </style>Аллилу́ия, глас
					<style>4: </style>Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.
					<style> Ева́нгелие от Матфе́я, зача́ло 36. Прича́стен: </style>В па́мять ве́чную бу́дет пра́ведник:
				</p>
			</section>
			<section>
				<title>
					<p>Святой великомученик Феодор Стратилат († 319)</p>
				</title>
				<p>Святой великомученик Феодор Стратилат († 319)
					<strong/>происходил из города Евхаит. Он был наделен разнообразными и яркими дарованиями, которые в сочетании с природной красотой выделяли его среди окружающих. В довершение Своих милостей Бог просветил великодушное сердце святого Феодора глубоким познанием христианской истины. Будучи военачальником в городе Гераклее, святой Феодор нес как бы двойное послушание: сочетал ответственное воинское служение с апостольской проповедью Евангелия среди подчиненных ему язычников. Его горячая вера, подкрепленная личным христианским примером, отвращала многих от пагубных привычек. В результате почти вся Гераклея приняла христианство.
				</p>
				<p>В то время император Ликиний (307–324) начал жестокое гонение на христиан. Желая разрушить новую веру, он обрушил свои преследования не на простой народ, а на благородных и просвещенных поборников христианства, в которых видел серьезную угрозу для отмиравшего язычества. В числе последних оказался и святой Феодор. Произошло это так. Прослышав о храбрости и красоте святого, император захотел его видеть и послал за ним своих приближенных. Святой Феодор принял послов с честью, но решил пострадать в своем городе. Поэтому он ответил императору, что не может сейчас покинуть Гераклею и просит его пожаловать к нему. Император приехал, захватив с собой золотых и серебряных идолов. Он обласкал святого, очень хвалил его управление городом и, чтобы еще более улучшить положение, повелел ему принести перед народом жертвы идолам. Святой Феодор обещал выполнить повеление, но просил сначала перенести идолов на ночь в свой дом. Ослепленный ненавистью к христианству, Ликиний поверил словам святого Феодора. Однако его ожидания были обмануты. Завладев многоценными истуканами, святой Феодор разбил их на куски и роздал нищим. За это он был схвачен и подвергнут жестоким и изощренным пыткам. Нотарий (писец) святого Феодора, святой Уар, едва находил в себе силы записывать, каким тяжелым мучениям подвергали его господина. Предчувствуя близкую смерть, святой Феодор обратился к Богу с молитвой: «Господи, рекл ми еси первее, Аз есмь с тобою, ныне же почто оставил мя еси? Виждь, Господи, яко зверие дивии растерзаша мя Тебе ради, избодены суть зеницы очес моих, плоть моя ранами раздробляется, уязвляется лице, сокрушаются зубы, едины точию нагие кости на кресте висят: помяни мя, Господи, претерпевающего крест Тебе ради, железо, и огнь, и гвоздие подъях за Тя: прочее же приими дух мой, уже бо отхожду от жизни сей». Однако Бог, по великой Своей милости, пожелал, чтобы кончина святого Феодора, как и вся его жизнь, принесла благие плоды для ближних. Он исцелил истерзанное тело святого и свел его с креста, на котором тот был оставлен на всю ночь. Утром царские воины застали святого Феодора живым и невредимым. Убежденные воочию в беспредельном могуществе христианского Бога, они тут же, недалеко от места несостоявшейся казни, приняли святое Крещение. Так святой Феодор явился «яко день светозарен» для пребывавших во тьме идолопоклонства язычников и просветил их души «светлыми своего страдания лучами».</p>
				<p>Святой Феодор, не желая избежать мученической смерти за Христа, добровольно вновь отдал себя в руки Ликиния. Он удержал множество уверовавших во Христа от мятежа против мучителей такими словами: «Перестаньте, возлюбленные! Господь мой Иисус Христос, вися на Кресте, удерживал Ангелов, дабы они не сотворили отмщение роду человеческому». Идя на казнь мимо тюрьмы, святой мученик словом своим отверз темничные двери и освободил заключенных от уз. Люди, прикасавшиеся на пути к его одежде, мгновенно исцелялись от болезней и освобождались от бесов.</p>
				<p>По приказу императора святой Феодор был усечен мечом. Перед смертной казнью он сказал святому Уару: «Запиши день кончины моей, а тело мое положи в Евхаите, земле предков моих». Этими словами он преклонил голову под меч. Казнь просил ежегодного поминовения. Засовершилась 8 февраля 319 года, в тем, сказав: «Аминь», святой Феодор субботу, в третий час дня.</p>
			</section>
			<section>
				<title>
					<p>Пророк Захария Серповиден из 12-ти († ок. 520 до Р.Х.) </p>
				</title>
				<p>Пророк Захария Серповиден из 12-ти († ок. 520 до Р.Х.) происходил из колена Левиина, в книге Неемии он назван главою священнического рода. Святой Захария был с юношеского возраста призван к пророческому служению и стал, по дивному слову церковного песнопения, «зрителем премирных видений». Именно в книге пророка Захарии содержатся вдохновенные пророчества о пришествии Мессии (6, 12), о последних днях земной жизни Спасителя, о входе Господнем в Иерусалим (9, 9), о предании Господа за 30 сребреников и покупке на них земли горшечника (11, 12–13), о прободении ребра Спасителя (12, 10), о рассеянии апостолов из Гефсиманского сада (13, 7), о затмении солнца во время крестных страданий Спасителя (14, 6–7). «Весь вышними зарями просвещен» пророк Захария «будущая видел, яко сущая». По преданию, этот «истиннейший Богоглагольник» дожил до глубокой старости и по преставлении был погребен недалеко от Иерусалима, рядом со своим знаменитым современником и сподвижником пророком Аггеем. Своим прозванием «Серповидца» Захария обязан одному из бывших ему откровений, в котором он видел летящий по воздуху свиток, изогнувшийся наподобие угрожающего серпа (5, 1—2). Скончался святой пророк Захария около 520 года до Рождества Христова.</p>
			</section>
			<section>
				<title>
					<p>Святителя Са́ввы Втора́го, архиепископа Се́рбскаго</p>
				</title>
				<p><style>На ма́лой вече́рни</style></p>
				<p>Стихи́ры на 4, глас 4:</p>
				<p>Житие́ непоро́чно яви́л еси́, святи́телю Са́вво,/ и к Престо́лу Госпо́дню, прехва́льне, доше́л еси́,/ пома́зався архиере́йским ми́ром/ и быв па́стырь слове́сна́го ста́да./ Тем тя ублажа́ем благочести́вно пе́сньми/ и всесвяще́нную твою́ соверша́ем па́мять.</p>
				<p>Зна́меньми и чудеса́ми тебе́ Влады́ка просла́ви,/ треблаже́нне Са́вво:/ прого́ниши бо ду́хи/ и врачу́еши стра́сти,/ ду́ши же ве́рных просвеща́вши,/ притека́ющих к свято́му твоему́ гро́бу,/ А́нгелов равностоя́телю,/ архиере́ом сопресто́льне,/ апо́столом единонра́вне,/ благове́рия побо́рниче,/ моли́твенниче о ду́шах на́ших.</p>
				<p>Благочести́ваго ко́рене блага́я о́трасль,/ от не́я же прозябе́ цвет благоуха́нный,/ мо́щи бо твоя́ проявля́ют доброде́тели,/ <style>ихже</style> мы облагоухающе,/ восхваля́ем Бо́га, тебе́ просла́вльшаго,/ Са́вво достоблаже́нне,/ моли́ся Господе́ви о душа́х на́ших.</p>
				<p><style>Сла́ва, глас 1:</style></p>
				<p>Свя́те и святи́телю всеблаже́нне Са́вво!/ посеща́й ста́до твое́/ и соблюда́й с невреди́мо от волко́в напада́ющих,/ загражда́я им злокова́рная уста́,/ я́ко да в ми́ре воспева́ем сла́ву твою́.</p>
				<p>И ны́не, чудотво́рней ико́не, или́ Богоро́дичен.</p>
				<p>На стихо́вне стихи́ры, глас 2:</p>
				<p>Яви́лся еси́ от млады́х ногте́й, Богоно́се,/ освяще́н сосу́д, Са́вво,/ и жили́ще Пресвята́го и Животворя́щаго Ду́ха.</p>
				<p><style>Стих:</style> Свяще́нницы Твои облеку́тся в пра́вду,/ и преподо́бнии Твои́ возра́дуются.</p>
				<p>Ра́дуйся, святи́телей похвале́, о́тче Савво,/ свяще́нником сла́ва,/ пра́вило мона́хом,/ бе́льцем украше́ние/ и Це́ркве утвержде́ние.</p>
				<p><style>Стих:</style> Блаже́н муж, боя́йся Го́спода,/ в за́поведех Его́ восхощет зело́.</p>
				<p>Приими́ ны́не пе́ние/чад твои́х, о́тче святи́телю Са́вво, лю́бящих тя,/ и подава́й серде́чная проше́ния сла́вящим тя.</p>
				<p><style>Сла́ва, глас 6:</style></p>
				<p>Излия́ся благода́ть во устна́х твои́х,/ преподо́бине о́тче святи́телю Са́вво,/ и был еси́ па́стырь Христо́вы Це́ркве,/ уча́ словесныя о́вцы/ ве́ровати в Тро́ицу Единосу́щную/ во еди́ном Божестве́.</p>
				<p>И ны́не, чудотво́рней ико́не, или́ Богоро́дичен.</p>
				<p>Тропа́рь пи́сан на вели́цей вече́рни</p>
				<p><style>На вели́цей вече́рни</style></p>
				<p>Блаже́н муж,
					<style>1-й антифо́н</style>
				</p>
				<p>На Го́споди, воззва́х:
					<style>стихи́ры на 8, глас 1:</style>
				</p>
				<p>О, ди́вное чу́до,/ исто́чник чу́до дея́ний,/ от гро́ба твоего́ возсия́ют святы́я мо́щи твоя́,/ святи́телю Христо́в, Са́вво преподо́бие./ Тем, чуде́с све́тлостьми просвети́в твоя́ ча́да ве́рная/ и и́стребив страсте́й омраче́ние, святи́телю,/ Христа́ Бо́га моли́/ дарова́ти нам ве́лию ми́лость.</p>
				<p>Преподо́бие о́тче Са́вво,/ испроси́ я́же к Бо́гу моли́твами твои́ми/ Це́ркви утвержде́ние,/ иера́рхи покры́ моли́твою́ твое́ю,/ спобори́ Се́рбскому наро́ду твоему́/ и всем правосла́вным христиа́ном, притека́ющим к ра́це моще́й твои́х/ и светло́ творя́щих пра́зднство успе́ния твоего́, свя́те, мо́лимся.</p>
				<p>Весели́ся и ра́дуйся, христоимени́тая Патриархи́е Се́рбская,/ такова́ име́вши святи́теля и пропове́дника благода́ти./ Воспои́м, ве́рнии, Дави́да иму́ще ликоначальника:/ свяще́нницы бо Твой облеку́тся в пра́вду,/ и преподо́бнии Твой возраду́ются,/ прося́ще у Христа́ ми́ра и ве́лия ми́лости.</p>
				<p>И́ны стихи́ры святаго, глас 4:</p>
				<p>О́тче Богоуго́дниче Са́вво,/ наказа́тель священни́ков и всея́ страны́ Се́рбския,/ звезда́ пресветла́я,/ осиява́ющая чудеса́ми вся ве́рныя,/ тя бо Бог пре́жде избра́ от ю́ности, о́тче,/ па́стыря о́вцам слове́сным./ Те́мже преподо́бных лик тя восприя́т,/ с ни́мже моли́ ста́ду твоему́ да́ти оставле́ние грехо́в/ и спасе́ние ве́чное.</p>
				<p>Гроб твой де́ржит че́стное те́ло, а́ки бога́тство,/ обогаща́ющее чудеса́ми всех,/ и́же ве́рно притека́ют к тебе́,/ блаже́нне святи́телю Са́вво,/ име́ющему о́бласть вяза́ти и разреша́ти, преподо́бие,/ разреши́ вся согреше́ния/ пра́зднующим светло́ твое́ успе́ние/ и Ца́рствия Небе́снаго сподо́би их мо́литва́ми твои́ми.</p>
				<p>Прииди́те, ве́рных собери́,/ псало́мски восплещи́те рука́ми,/ печа́льных утеши́теля, отча́янных засту́пника,/ Боже́ственнаго Са́вву воспева́юще,/ похвалу́ земли́ Се́рбския,/ всего́ свяще́нства украше́ние,/ ре́ку ми́лости вои́стину,/ Боже́ственнаго Христо́ва смире́ния ревни́теля,/ подаю́щаго ми́ру ве́лию ми́лость.</p>
				<p>Доброде́тельми светло́ процве́л еси́,/ я́ко ма́слина плодови́та, в до́му Бо́жий,/ ту́чами твои́х пречи́стых моли́тв./ Отону́дуже себе́ свещу́ вжег светло́,/ вшел еси́ в Небе́сныя оби́тели/ иде́же воздаде́ся тебе́ вене́ц воздая́ния:/ не дал бо еси́ сна свои́ма очи́ма,/ ни ве́ждома свои́ма дрема́ния,/ донде́же усну́л еси́ сном о́бщим,/ преподо́бие святи́телю Са́вво./ Христу́ мо́лися дарова́ти ду́шам на́шим мир и ве́лию ми́лость.</p>
				<p><style>Сла́ва, глас 8:</style></p>
				<p>Весели́ся и ра́дуйся <style>Днесь</style>, Се́рбская страно́,/ красу́йся и лику́й, вели́кая це́ркви, Патриархи́е Се́рбская,/ ди́вна в пра́вде, в не́йже лежи́т свята́я ра́ка,/ иму́щая дар благода́тнаго исцеле́ния./ Святи́телю вели́кий Са́вво,/ ты бо, смире́нием стяжа́в целому́дрие,/ твои́ми моли́твами дае́ши посо́бие/ к побежде́нию супоста́тов свои́х и наро́дных,/ тебе́ бо Христо́с пока́за вели́кое свети́ло Се́рбскому ро́ду,/ ты ему́ похвала́, ты защище́ние;/ твой гроб безме́здна врачба́ предлежи́т,/ к нему́ же приходя́щий слепи́и ве́рою просвеща́ются,/ хроми́и, влеку́щеся, ска́чуще, отхо́дят,/ неду́жнии исцеля́ются,/ бесну́ющии бе́сов избыва́ют./ Тем и мы <style>Днесь</style> вси, почита́юще че́стное твое́ успе́ние,/ мо́лим тя, преподо́бие о́тче,/ ми́ру испроси́ и ду́шам на́шим ве́лию ми́лость.</p>
				<p>И ны́не, пра́здника, глас 5:</p>
				<p>Ветхий де́ньми младе́нствовав пло́тию,/ Ма́терию Де́вою в це́рковь прино́сится,/ Своего́ зако́на исполня́я обеща́ние./ Его́же Симео́н прии́мь, глаго́лаше:/ ны́не отпуща́еши с ми́ром,/ по глаго́лу Твоему́, раба́ Твоего́,/ ви́деша бо о́чи мой спасе́ние Твое́, Святы́й.</p>
				<p>Проки́мен дне, чте́ния святи́тельская три.</p>
				<p>На литии́ стихи́ры самогла́сны, глас 6:</p>
				<p>Возсия́ <style>Днесь</style>, я́ко со́лнце,/ и, я́ко мо́лния, возблиста́, о́тче, веща́ние твое́,/ и, я́коже гром, возгреме́ с Небесе́,/ име́л бо еси́ свы́ше вдохнове́ние и́стинно;/ ны́не же честны́я мо́щи твоя́/ неугаси́мыя лучи́ чуде́с испуща́ют/ от гро́ба, я́ко от черто́га светла́,/ просвеща́юще ду́ши пою́щих тя.</p>
				<p>Пресла́вно просла́вися свята́я це́рковь,/ в не́йже поло́жены бы́ша честны́я мо́щи твоя́,/ к ним же лю́ди благове́рнии притека́юще,/ неисце́льным страсте́м прие́млют исцеле́ния/ о и́мени твое́м, святи́телю Са́вво,/ моли́ Христа́ Бо́га,/ да спасе́т ду́ши на́ша.</p>
				<p>Святи́телей удобре́ние, Са́вво прему́дре,/ сто́лпе и утвержде́ние Це́ркве,/ Богосло́вия труба́ златоко́ванная,/ Тро́ицы побо́рниче,/ благоче́стия законопи́сче,/ нам, пра́зднующим че́стное успе́ние твое́,/ те́мже лобыза́ем че́стный гроб твой/ и мо́лимся тебе́,/ святи́телю Христо́в, Са́вво пребога́те,/ испроси́ па́стве твое́й грехо́в оставле́ние/ и всех нас добре́ сохрани́,/ да вси ублажа́ем тя.</p>
				<p><style>Сла́ва, глас 8:</style></p>
				<p>На́ста светоно́сный день, чудотво́рца,/ архиеписко́па Се́рбскаго Са́ввы, па́мять./ Прииди́те, соше́дшеся, пра́зднуем светло́,/ соста́вим ли́ки и похвала́ми почти́м./ Ра́дуйся, Симео́не, ко́рене благоче́стия;/ ра́дуйся, Са́вво святи́телю, первопресто́льный ро́да на́шего;/ ра́дуйся, Симео́не первовенча́нный, блага́я ве́тве;/ ра́дуйся, Са́вво вторы́й, лозо́ и́стинная,/ принося́щая нам цвет весе́лия;/ ра́дуйся, честны́й свети́льниче Се́рбския земли́,/ источа́еши бо́ чудеса́,/ излива́вши исцеле́ния/ и мо́лишися о ду́шах на́ших.</p>
				<p>И ны́не, чудотво́рней ико́не, глас то́йже:</p>
				<p>Егда́ просвеща́шеся Се́рбский наро́д:</p>
				<p>На стихо́вне стихи́ры, глас 8:</p>
				<p>Что тя нарече́м, святи́телю Са́вво?/ звезду́, озаря́ющую поднебе́сная,/ ми́ра ли красова́ние всечестно́е,/ озаря́ющее лю́ди луча́ми веле́ний благове́рия,/ ересе́й же тьму отгоня́ющее./ Моли́, преподо́бие, от тли и бед изба́витися/ ве́рою творя́щим святу́ю па́мять твою́.</p>
				<p><style>Стих:</style> Свяще́нницы Твои облеку́тся в пра́вду,/ и преподо́бнии Твой возра́дуются.</p>
				<p>Что тя нарече́м, святи́телю Са́вво?/ ре́ку ли, излива́ющую исцеле́ния незави́стно/ всем, ве́рою приходя́щим к твоему́ свято́му гро́бу,/ и́ли исто́чник, источа́ющ уче́ния медото́чная во вся концы́/ и ве́рныя просвеща́ющ./ Моли́ся, преподо́бие, спасти́ся ду́шам на́шим.</p>
				<p><style>Стих:</style> Честна́ пред Го́сподем/ смерть преподо́бных Его́.</p>
				<p>Прииди́те, торжеству́им светло́ па́мять святи́теля Са́ввы чудотво́рца./ Преста́вися бо от земли́ к невеще́ственным оби́телем,/ иде́же зрит доброту́ неизрече́нную,/ а́нгельским ли́ком собесе́дник быв./ Те́мже, со апо́столми и му́чениками лику́я,/ о́тче наш, Са́вво пребога́те,/ моли́ся приле́жно Христу́ Бо́гу/ о чтущих ве́рою святу́ю па́мять твою́.</p>
				<p><style>Сла́ва, глас 5:</style></p>
				<p>Благода́ть Свята́го Ду́ха/ де́йствует в раце́ моще́й твои́х/ на тех, и́же с ве́рою притека́ют,/ испуща́ют бо оне ми́ро благово́нное/ и подава́ют неду́гов исцеле́ние./ Те́мже, преосвяще́нне святи́телю Са́вво,/ име́я дерзнове́ние к Бо́гу/ и со Безпло́тными лику́я на Небесе́х,/ моли́ся спасти́ся ста́ду твоему́ от вся́ких бед.</p>
				<p>И ны́не, пра́здника, глас 6:</p>
				<p>На рука́х ста́рческих во дне́шний день,/ я́ко на колесни́це херуви́мстей,/ восклони́тися благоизво́ливый, Христе́ Бо́же,/ и нас, пою́щих Тя,/ страсте́й мучи́тельства изба́ви/ и спаси́, я́ко Человеколю́бец.</p>
				<p>Тропа́рь святаго, глас 4:</p>
				<p>Исправле́ние ве́ры и о́браз кро́тости,/ и я́коже сад посреде́ ра́я,/ преподо́бными де́лы твои́ми мир просвеща́еши,/ сего́ ра́ди к честне́й ра́не моще́й твои́х любо́вию прикаса́емся,/ лобыза́ем их и ве́рно вопие́м:/ предста́ни в по́мощь воспева́ющим па́мять святу́ю твою́ и светоно́сную,/ святи́телю о́тче Са́вво пребога́те, мо́лимся,/ Христу́ Бо́гу моли́ся/ спасти́ся ду́шам на́шим.</p>
				<p>Сла́ва, и ны́не, чудотво́рней ико́не, глас 4: <style>Днесь</style> светло́ красу́ется:
					<style> или́ Богоро́дичен, гла́са.</style>
				</p>
				<p><style>На у́трени</style></p>
				<p>На Бог Госпо́дь:
					<style>тропа́рь свята́го два́жды. Сла́ва, и ны́не, пра́здника.</style>
				</p>
				<p>По 1-м стихосло́вии седа́лен, глас 1:</p>
				<p>Плоды́ слове́сныя принося́, му́дре Са́вво, Го́сподеви,/ восхваля́вши Его́ со архиере́йми и преподо́бными./ Те́мже с ни́ми и ра́дуешися в земли́ живы́х,/ зане́ сла́ву их возлюби́л еси́./ Сего́ ра́ди, о́тче свяще́нне,/ непреста́й моли́ти Царя́ Небе́снаго за весь наро́д Се́рбский,/ Еди́наго Человеколю́бца.</p>
				<p>Сла́ва, и ны́не, пра́здника, глас 3:</p>
				<p>От Де́вы Тя воплоще́нна, Христе́, ра́дуяся, подъя́т свяще́нный Симео́н,/ ны́не отпуща́еши, вопие́т, раба́ Твоего́, Влады́ко./ А́нна же, непоро́чная проро́чица и сла́вная,/ ны́не испове́дание и пе́ние прино́сит Тебе́./ Мы же, Жизнода́вче, вопи́ем Ти:/ сла́ва та́ко Благоволи́вшему.</p>
				<p>По 2-м стихосло́вии седа́лен свята́го, глас 3:</p>
				<p>Ми́лостивому Христо́ву уго́днику, незлоби́вому и кро́ткому,/ вси тебе́ зове́м, приле́жно моля́щеся:/ разреши́ междоусо́бную страсте́й на́ших брань,/ разруши́ злочести́вая ага́рянов кова́рства и покори́ их, присноблаже́нне,/ вся́ческих же искуше́ний изба́ви любо́вию воспева́ющих тя.</p>
				<p>Сла́ва, и ны́не, пра́здника, глас 8:</p>
				<p>Роди́лся еси́ на земли́, Собезнача́льный Отцу́,/ прине́слся еси́ в це́рковь, Непостижи́ме./ Ра́дуяся же, ста́рец на ру́ки Тя восприя́т, зовы́й:/ ны́не отпуща́еши, его́же посети́л еси́, по глаго́лу Твоему́,/ благоизво́ливый спасти́ я́ко Бог род челове́ческий.</p>
				<p>По полиеле́и седа́лен свято́му, глас 8:</p>
				<p>Пропове́дует, о́тче, твоя́ чудеса́ ны́не Се́рбская Патриархи́я и вся́ка страна́ оте́чествия,/ я́ко от боле́зней и скорбе́й избавля́вши вся, Богоблаже́нне Савво,/ пита́телю вдови́ц, и си́рых, аки оте́ц,/ помо́щник в ско́рбех всеизря́ден,/ пла́чущих утеше́ние,/ па́стырь и наста́вник блужда́ющим, Са́вво преподо́бие,/ изба́ви нас от бед моли́твами твои́ми,/ прося́ у Христа́ Бо́га прегреше́ний оставле́ние/ ве́рою и любо́вию чту́щим святу́ю па́мять твою́.</p>
				<p>Сла́ва, и ны́не, чудотво́рней ико́не, глас 4: Пречи́стый о́браз Твой:
					<style>Та́же, степе́нна, 1-й антифо́н глас 4:</style>
				</p>
				<p>Проки́мен глас 4:</p>
				<p>Свяще́нницы Твои облеку́тся в пра́вду,/ и преподо́бнии Твои́ возра́дуются.</p>
				<p><style>Стих:</style> Та́мо возращу́ рог Да́видови, угото́вах свети́льник пома́занному моему́. Вся́кое дыха́ние:
					<style>Ева́нгелие от Матфе́я, зача́ло 10.</style>
				</p>
				<p>По 50-м псалме́ стихи́ра, глас 6:</p>
				<p>Ду́ха Свята́го благода́ть/ излия́ся во твои́х устна́х, о́тче,/ и был еси́ па́стырь Христо́вы Це́ркве,/ уча́ слове́сныя о́вцы/ ве́ровати в Тро́ицу во еди́ном Божестве́.</p>
				<p>Кано́н святаго, глас 8. Катава́сия пра́здника.</p>
				<p><style>Песнь 1</style></p>
				<p><style>Ирмо́с:</style> Во́ду проше́д, я́ко су́шу,/ и еги́петскаго зла избежа́в,/ израильтя́нин вопияше:/ Изба́вителю и Бо́гу на́шему пои́м.</p>
				<p>Боже́ственными заря́ми и свяще́нными светосия́ньми/ при́сно мою́ ду́шу озари́, о́тче,/ сла́вяща твой пра́здник, иера́рше.</p>
				<p>Из коре́не блага́го блажа́йшая о́трасль прозя́бл еси́,/ Бо́жия ра́зума вода́ми напая́емь./ Тем и плод благоуха́нен яви́лся еси́ житие́м свои́м от ю́ности,/ веселя́я сердца́ и ду́ши пою́щих тя.</p>
				<p>Возлюби́в му́дрости нача́ло, страх Бо́жий,/ и за́поведем его́ при́сно поуча́яся,/ насади́лся еси́, аки дре́во, при исхо́дищих вод духо́вных,/ от ни́хже, о́тче, напая́емь,/ плод Христу́, Са́вво, прине́слся еси́ пресла́дкий.</p>
				<p>Всесве́тлую тя звезду́ Мы́сленное Со́лнце пока́за,/ све́тлость твои́х доброде́телей просвети́ зе́млю на́шу,/ святи́телю Христо́в, о́тче Савво.</p>
				<p>Чистото́ю любве́ одержи́мь,/ благоро́дием души́ поработи́л еси́ плотолю́бие,/ тем ны́не, венцы́ чистоты́ прие́мля, со А́нгелми у Христа́ весели́шися,/ Его́же моли́ за нас, о́тче Са́вво.</p>
				<p>Житие́, при́сно очище́нно и чи́сто/ и скве́рне несмеше́нно, яви́в,/ показа́лся еси́ на земли́ Христо́в свяще́нный сосу́д,/ прему́дре Са́вво блаже́нне.</p>
				<p><style>Богоро́дичен:</style> Со Отце́м Сый Единоро́дный/ земны́я обожи́, Чи́стая,/ за мно́гая щедро́ты, я́ко Бог Преблаги́й.</p>
				<p><style>Песнь 3</style></p>
				<p><style>Ирмо́с:</style> Небе́снаго кру́га Верхотво́рче, Го́споди,/ и Це́ркве Зижди́телю,/ Ты ме́не утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бие.</p>
				<p>Сын дне и све́та яви́лся еси́, святи́телю, труда́ми твои́ми,/ ны́не же во све́тлостех святы́х я́сно сия́еши благода́тию.</p>
				<p>Свети́льник души́ свое́й слеза́ми украша́я/ и ра́но у́тренюя ко Христу́/ рук свои́х просте́ртием в моли́твах,/ свое́ те́ло, мы́сленнаго Амали́ка, умертви́л еси́/ и на го́ру безстра́стия возше́л еси́.</p>
				<p>Путь нечести́ваго искуше́ния обличи́л еси́ всем прельще́нным,/ приве́д их к Сло́ву Пастыренача́льнику,/ я́ко па́стырь слове́сный и спаси́тельный.</p>
				<p>Безстра́стия любо́вию подстрека́емь,/ пло́тская взыгра́ния изсуши́л еси́,/ ду́шу же свою́ Бо́жественными сия́ньми просвети́л еси́,/ те́мже мо́лимся и нам улучи́ти свет разу́мный, о́тче Са́вво.</p>
				<p>Благоро́дием высо́к, доброду́шием изя́щен/ и ра́зума му́дростию удивле́н был еси́, сия́я чи́стото́ю,/ я́ко цвет, украси́вся, Са́вво о́тче, све́тлым смире́нием.</p>
				<p>Правове́рно, преподо́бие, Це́рковь Христо́ву упасл еси́,/ отгнав ерети́ческия пле́велы,/ ны́не же во Вы́шних водворя́ешися, преблаже́нне.</p>
				<p><style>Богоро́дичен:</style> Разу́мно в купине́ огнепа́льней ви́де Тя Моисе́й,/ я́сно образу́ющей Бо́га, хотя́ща роди́тися из Тебе́ неизрече́нно, Богоро́дице Присноде́во.</p>
				<p>Седа́лен, глас 8:</p>
				<p>Украша́лся прему́дростию ра́зума,/ низложи́л еси́ горды́ню плотски́я тя́готы/ и был еси́ оби́тель Ду́ха Пресвята́го,/ непреста́нно простира́лся раз́умом к лю́бящему Тя./ Тем, ре́вностию Божественно́ю разгара́яся, сла́вне,/ яви́лся еси́ сиро́там и убо́гим утвержде́ние/ и А́нгелом собесе́дник, Са́вво,/ моли́ Христа́ Бо́га грехо́в оставле́ние по́дати/ чту́щим любо́вию святу́ю па́мять твою́.</p>
				<p>Сла́ва, и ны́не, пра́зднику, глас 4:</p>
				<p>На горе́ Сина́йстей дре́вле ви́де Моисе́й за́дняя Божия/ и то́нкий Боже́ственный глас сподо́бися во мра́це и ви́хре слы́шати;/ ны́не же Симео́н воплоще́ннаго Бо́га непрело́жне нас ра́ди на ру́ки прия́т/ и ра́достно тща́шеся ити́ от су́щих зде к животу́ ве́чному./ Те́мже вопия́ше:/ ны́не отпуща́еши раба́ Твоего́, Влады́ко.</p>
				<p><style>Песнь 4</style></p>
				<p><style>Ирмо́с:</style> Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</p>
				<p>Предве́дый Бог, блаже́нне, твоея души́ красоту́ и ра́зума чистоту́/ священнопропове́дника мудра́ и учи́теля пока́за тя.</p>
				<p>Ду́хом просвеще́н сын, су́щия во тьме пре́лести просвеща́вши/ и твои́м сла́дким поуче́нием сыны́ дне соверша́вши, святи́телю Са́вво.</p>
				<p>От тем звере́й изба́вил еси́, ста́до твое́ растерзати и́щущих,/ но ты, я́ко бодр архипа́стырь, и ны́не ревну́еши о сохране́нии ро́да и оте́чества твоего́.</p>
				<p>Руко́ю вели́каго архиере́я Се́рбскаго Арсе́ния/ и освяще́ннаго собо́ра прие́млеши пома́зание архиере́йства/ и, Ду́хом воздвиза́емь, о́тче Са́вво,/ и па́стырь ро́ду Се́рбскому и оби́тели твое́й столп был еси́.</p>
				<p>Мир утверди́ся в оби́тели твое́й, иера́рше,/ и в твое́м ро́де и епи́скопстве моли́твами твои́ми,/ мо́лися приле́жно в ми́ре утверди́тися ми́ру, святи́телю Са́вво.</p>
				<p>Твои́ роди́телие бы́ша рачи́тели и те́пли подража́тели Христу́ Бо́гу,/ Ему́же созда́ша храм прекра́сный во и́мя пресла́внаго Вознесе́ния Госпо́дня./ Те́мже в хра́ме Его́ те́ло свое́ полага́вши,/ аки во дворы́ Спа́са своего́.</p>
				<p><style>Богоро́дичен:</style> Име́я Тя Помо́щницу, кого́ у́боюся когда́ и́ли страшу́ся?/ Кто же, хотя́ ско́рбная навести́ рабу́ Твоему́,/ не устраши́тся Тебе́, Пречи́стая, и не па́дает на но́зе?</p>
				<p><style>Песнь 5</style></p>
				<p><style>Ирмо́с:</style> Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир подаждь нам,/ Человеколю́бче.</p>
				<p>Прильпе́ любо́вию душа́ твоя́ ко Го́споду, святи́телю блаже́нне,/ те́мже те́ло твое́ че́стное/ в честнем хра́ме Его́ нетле́нно во мно́гая ле́та соблюде́ся.</p>
				<p>Просла́ви тя Госпо́дь, Са́вво пребога́те,/ и те́ло твое́ соблюде́ на мно́гая ле́та нетле́нно,/ явля́я тя о́бщника рабо́м Свои́м,/ и́хже и по сме́рти досто́йно соублажа́ешися, блаже́нне.</p>
				<p>Красота́ гове́ния твоего́, е́же ко Го́споду,/ привлече́ благода́ть благоле́пию души́ твоея́, свяще́нне,/ и возведе́ тя вели́кому ро́ду Се́рбскому отца́,/ и архипа́стыря пока́за тя, преподо́бие.</p>
				<p>Пе́сньми почти́л еси́ па́мять иера́рха Са́ввы пе́рваго/ и хвала́ми, я́ко досто́йно, ублажи́л еси́ того́./ Ны́не же сам, иера́рше Са́вво, прича́ствуеши похвала́м его́/ и по сотворе́нию твоему́ к бли́жнему восприе́млеши.</p>
				<p>Приноси́мое аки че́стное возноше́ние Бо́гу пе́рвопрестольником Се́рбским Са́ввою/ твое́ священно́е па́стырства возведе́ние,/ я́ко пасу́щу ти Госпо́дни лю́ди, Са́вво святи́телю, преподо́бием и крото́стию.</p>
				<p>Возлюби́л еси́, архиере́е, свяще́нныя мужи́ пе́сньми восхваля́ти,/ я́ко рачи́тель доброты́ их и подража́тель дея́ний Боголюбе́зных.</p>
				<p><style>Богоро́дичен:</style> Низложи́, Влады́чице, враго́в моих шата́ние,/ Тя бо и́мам и Предста́тельницу, и наде́жду, и по́мощь кре́пкую,/ Ты мя соблюди́, Чи́стая, наве́та вра́жия и ла́яния их.</p>
				<p><style>Песнь 6</style></p>
				<p><style>Ирмо́с:</style> Моли́тву пролию ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя</p>
				<p>Возвы́шенное смире́ние, чистоту́ ума́,/ любо́вь нелицеме́рну, ве́ру и наде́жду име́я и́стинну, Са́вво всесла́вне,/ Тро́ицы яви́лся еси́ жили́ще.</p>
				<p>Се, прему́дре, Ду́ха благода́тию быва́вши наста́вник слове́сных ове́ц,/ и́хже приво́диши к же́ртвеннику доброде́телей.</p>
				<p>Патриа́ршее седа́лище украси́ся тобо́ю,/ тя бо, прехва́льне, у́чит Дух Святы́й/ и тебе́ па́стыря руко́ю святи́тельскою соверша́ет.</p>
				<p>Весь у́бо ум впери́в к высоте́,/ земна́я же ни во что же вмени́в,/ смире́нием, достоблаже́нне Са́вво, высо́кая восприя́л еси́.</p>
				<p>Хвала́ми да почти́м треблаже́ннаго отца́,/ и́же Небе́сная возжела́в, земна́я же оста́вив,/ усе́рдно потече́, я́ко еле́нь на исто́чник,/ после́довав стопа́м роди́телей свои́х.</p>
				<p>Святи́тельства пра́вило святи́телем показа́лся еси́,/ де́тельнаго же подписа́ние./ Сло́во Твое́ обре́те о́браз виде́ния,/ Богосло́вия же твоего́ преде́л уче́нию яви́ся.</p>
				<p><style>Богоро́дичен:</style> Сло́во О́тчее,/ предочи́стившися, о Чи́стая, Ду́хом слове́снаго естества́,/ на благодея́ние родила́ еси́.</p>
				<p><style>Конда́к, глас 8:</style></p>
				<p>Я́ко архиере́ем сопресто́льник/ и святи́телем изря́дный побо́рник был еси́, святи́телю Са́вво,/ сохраня́яй оте́чество, оби́тель, град же и лю́ди, почита́ющия тя ве́рою/ и че́стным твои́м моще́м покланя́ющияся,/ да велегла́сно тебе́ вопи́ем:/ ра́дуйся, Са́вво Богому́дре.</p>
				<p><style>И́кос:</style></p>
				<p>От чре́ва мате́рия хва́лит освяще́ннаго святи́теля Госпо́дня вся страна́ Се́рбская,/ преподо́бнаго Са́вву, своему́ оте́честву утвержде́ние,/ прие́мшаго благода́тныя да́ры Боже́ственныя сла́вы,/ к нему́ же притека́ем вси с ве́рою/ и любе́зно целу́ем ра́ку моще́й его́./ Те́мже мы, недосто́йнии и гре́шнии,/ наде́ющеся на моли́твы твоя́, святи́телю,/ я́же ко Влады́це и Пречи́стей Его́ Ма́тери,/ жела́ем, аки пси, прия́ти насыще́ние от крупи́ц,/ па́дающих от тра́пезы господе́й свои́х,/ и е́же в День су́дный улучи́ти облегче́ние соде́янных ра́ди зол,/ да велегла́сно тебе́ вопие́м:/ ра́дуйся, Са́вво Богому́дре.</p>
				<p><style>Песнь 7</style></p>
				<p><style>Ирмо́с:</style> От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, но́юще:/ отце́в Бо́же, благослове́н еси́.</p>
				<p>Процве́л еси́, я́ко фи́никс, во дво́рех Бо́жиих/ и до́лжным сном преподо́бных усну́л еси́,/ сего́ ра́ди гроб твой быва́ет наслажде́ние нам,/ и сам, пропове́дниче Са́вво, показу́еши чу́до ви́дящим./</p>
				<p>Самово́льне оста́вил еси́, о́тче наш Са́вво, вся сла́вная, и сро́дная, и подру́жная,/ после́довав Христу́ Бо́гу, по Ева́нгельскому глаго́лу.</p>
				<p>Вопло́щшагося Сло́ва слуга́ был еси́, Са́вво Богогла́се,/ мно́гия бо лю́ди изба́вил еси́ безеловесия́,/ я́ко Боже́ственный учени́к Возсия́вшаго.</p>
				<p>Тле́нная оста́вив, треблаже́нне, восприя́л еси́ нетле́нная,/ насыща́йся Боже́ственныя све́тлости во дворех Го́спода на́шего, Са́вво прему́дре.</p>
				<p>Лю́дие твой, о́тче, и ча́да Ду́хом Святы́м порожде́нна,/ жа́лостная оста́вльше, ра́достная тебе́ воспева́ют пе́ния, вопию́ще:/ не оста́ви нас, свя́те, в ра́дости Го́спода твоего́,/ моля́ о ду́шах на́ших.</p>
				<p>Насле́довав, я́ко сын возлю́бленный, оте́ческую му́дрость и доброде́тель,/ прие́мник был еси́ Бо́жественнаго престо́ла,/ стопа́м Евангели́ста после́дуя.</p>
				<p><style>Богоро́дичен:</style> Свы́ше Тебе́ глас ра́достно возопи́, А́нгел, Богоро́дице,/ неизрече́нное Влады́ки возвеща́я Тебе́ зача́тие.</p>
				<p><style>Песнь 8</style></p>
				<p><style>Ирмо́с:</style> Царя́ Небе́снаго,/ Его́же пою́т во́и А́нгельстии,/ хвали́те и превозноси́те во вся ве́ки.</p>
				<p>Вразумля́л еси́ неразу́мный,/ обраща́л еси́ прельще́нный,/ совраща́ющияся же, о́тче, спасл еси́,/ привед их к Бо́гу, пою́щия:/ благослове́н еси́, Го́споди Бо́же оте́ц на́ших.</p>
				<p>Ны́не лице́ Христо́во созерца́й, ты, о Са́вво,/ сою́зу бо теле́сному разре́шшуся,/ соедини́лся еси́ с твои́м жела́нием.</p>
				<p>Твое́ сло́во уподо́бися вои́стинну реце́, о Са́вво,/ наводня́ющей свои́м тече́нием сю́ду и сю́ду,/ злосла́вных же ухищре́ния отвраща́ющей.</p>
				<p>Хору́гвь Христо́ва, христиа́ном хвала́, по апостолу́, о́тче Са́вво, взыва́л еси́,/ ничи́м же хваля́ся, то́кмо о Кресте́ Го́спода на́шего Иису́са Христа́.</p>
				<p>Кро́ткое и молчали́вое нра́ва твоего́ восприи́м, Госпо́дь, блаже́нне,/ поста́ви тя па́стыря лю́дем Свои́м,/ на кого́ бо призира́ет, <style>Аще</style> не на кро́ткаго, и молчали́ваго,/ и трепе́щущаго слове́с Его́.</p>
				<p>Уста́ вдови́ц благослови́ша тя,/ заступле́ния твоего́ сподо́бльшися, иера́рше блаже́нне,/ ты бо благоугожда́л еси́ Бо́гу по непоро́чному Ио́ву,/ изыма́вшему оби́димыя от наси́лия.</p>
				<p><style>Богоро́дичен:</style> Боголе́пная Де́во,/ озло́бленную мою́ ду́шу грехо́м/ ублажи́ бла́гостию ро́ждшагося от <style>Тебе</style>́ Го́спода Бо́га.</p>
				<p><style>Песнь 9</style></p>
				<p><style>Ирмо́с:</style> Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</p>
				<p>Я́ко свет, я́ко све́щник,/ я́ко вели́кое со́лнце, я́ко мо́лния, Христо́вы Це́ркве возсия́л еси́,/ и ве́рных ра́зумы просвети́л еси́,/ и в невече́рняя места́ всели́лся еси́,/ поя́ трисвяты́ми гла́сми Тро́ицу Несозда́нную.</p>
				<p>Во́здух у́бо освяти́ся благово́нием моще́й твои́х, Са́вво блаже́нне, Христо́в святи́телю,/ Це́рковь же и оби́тель твоя́ Патриархи́я, веселя́щися, вопие́т:/ благосло́вен Бог оте́ц на́ших.</p>
				<p>Пло́тию ми́ра кро́ме быв, святи́телю,/ и в прекра́сных чи́на своего́ обита́я,/ обогаща́вши род наш творе́нием све́тлым./ Те́мже па́мять твою́ ве́рою соверша́ем на земли́, Са́вво прему́дре.</p>
				<p>Ца́рский цвет Це́ркви цвете́т, Крест и́стинный,/ ты же, святи́телю Са́вво досточу́дне, вземь той крест,/ поте́кл еси́ ца́рским путе́м, вопия́:/ благослови́те, вся дела́ Госпо́дня, Го́спода.</p>
				<p>Земля́ те́ло твое́ блаже́нное скрыва́ет,/ я́ко исцеле́ния точа́щее ве́рным,/ не́бо же дух со и́збранными от ве́ка но́сит,/ Боже́ственными сия́ньми озаре́н вои́стину.</p>
				<p>Красно́ у́бо Це́рковь весели́тся в па́мяти твое́й, о святи́телю треблаже́нне Са́вво,/ Се́рбский же ро́дове стека́ются, пра́зднственная тебе́ принося́ще/ и восхваля́юще Христа́, тебе́ просла́вльшаго.</p>
				<p><style>Богоро́дичен:</style> Де́во Преблаженная,/ ублажа́ем Тя, ро́ди челове́честии,/ я́ко роди́ла еси́ Спаси́теля душ на́ших.</p>
				<p>Свети́лен свята́го:</p>
				<p>Чу́днаго и сла́внаго святи́теля Са́вву вели́каго,/ прииди́те, Се́рбстии ро́ди и собо́ри, пе́сньми Боже́ственными/ и свяще́нными гла́сми восхва́лим,/ я́ко сопресто́льна Патриархи́и Се́рбской/ и а́нгельским чи́ном сослуже́бника.</p>
				<p>Сла́ва, святаго:</p>
				<p>Сла́вно краси́тся <style>Днесь</style> светоза́рное Се́рбское торжество́,/ и́же во све́те сла́вы Бо́жия предстоя́, святи́телю Са́вво блаже́нне,/ помяни́ нас, хваля́щих твою́ па́мять.</p>
				<p>И ны́не, пра́здника:</p>
				<p>Ду́хом во святи́лищи предста́в, ста́рец/ на руки́ восприя́т зако́на Влады́ку, вопия́:/ ны́не соуз мя пло́тских разреши́,/ я́коже рекл еси́, с ми́ром,/ ви́дех бо очи́ма открове́ние языко́в и Изра́илю спасе́ние.</p>
				<p>На хвали́тех стихи́ры свято́му на 6, глас 6:</p>
				<p>Руко́ю вели́каго архиере́я Се́рбскаго, Арсе́ния,/ ку́пно со судо́м освяще́ннаго Собо́ра/ прие́млеши пома́зание архиере́йское/ и, Ду́хом воздвиза́емь, о́тче Са́вво,/ полага́ешися в па́стыря Се́рбскому ро́ду и Патриархи́и.</p>
				<p>От тем звере́й, и́щущих разтерза́ти ста́до твое́,/ Се́рбский род изба́вил еси́,/ я́ко бодр архипа́стырь,/ сохраня́я старе́йшинство свое́.</p>
				<p>Мир умири́ся, иера́рше, твои́ми моли́твами./ Проси́ и нам утверди́тися в ми́ре/ моли́твами твои́ми, святи́телю.</p>
				<p>Свои́м роди́телем те́плый рачи́тель/ и подража́тель был еси́,/ ти́и бо созда́ша прекра́сный храм/ во и́мя пресла́внаго Вознесе́ния Госпо́дня,/ те́мже в то́мже хра́ме полага́ешися,/ аки во дворы́ Спа́са своего́.</p>
				<p>Просла́ви тя Госпо́дь, Са́вво пребога́те,/ и те́ло твое́ соблюде́ на мно́гая ле́та нетле́нно,/ тем бо был еси́ о́бщник рабо́м Его́,/ подража́я им житие́м,/ сего́ ра́ди соублажа́ешися с ни́ми и по сме́рти.</p>
				<p>Красота́ гове́ния твоего́ ко Го́споду/ привлече́ благода́ть благоле́пия души́ твое́й, свяще́нне,/ и поста́ви тя быти Се́рбскому ро́ду/ отца́ архипа́стыря и святи́теля.</p>
				<p><style>Сла́ва, глас 1:</style></p>
				<p><style>Днесь</style> све́тло красу́ется святе́йшая Патриархи́я Се́рбская/ в па́мяти треблаже́ннаго отца́ Са́ввы,/ <style>Днесь</style> и мы, обстоя́ще и облобыза́юще ра́ку его́,/ аки Боголюби́вая его́ ча́да,/ и хва́ляще его́, вопием:/ ди́вен Бог во святы́х Свои́х,/ в церква́х благослови́м Тя, Го́споди.</p>
				<p>И ны́не пра́здника, глас 5:</p>
				<p>Испыта́йте Писа́ния,/ я́коже рече́ во Ева́нгелиих Христо́с Бог наш,/ в них бо обрета́ем Того́ ражда́ема/ и пелена́ми повива́ема,/ в ясле́х полага́ема/ и мле́ком пита́ема,/ обреза́ние прие́млюща и Симео́ном носи́ма,/ не мне́нием, ни привиде́нием,/ но и́стиною ми́рови явльшася,/ к Нему́ же возопие́м:/ преве́чный Бо́же, сла́ва Тебе́.</p>
				<p>Славосло́вие вели́кое и отпу́ст.</p>
				<p>На литурги́и</p>
				<p>Блаже́нны от кано́на пра́зднику и свято́му. Тропари́ и кондаки́ пра́зднику и свято́му. Про́кимен, глас 7: Честна́ пред Господем смерть преподо́бных Его́.
					<style>Стих:</style> Что возда́м Го́сподеви о всех, я́же воздаде́ ми.
					<style> Апо́стол ко Евре́ем, зача́ло 318. Аллилу́ия, глас 2: </style>Свяще́нницы Твои́ облеку́тся в пра́вду, и преподо́бнии Твои́ возра́дуются.
					<style>Евангели́е от Иоа́нна, зача́ло 36, от полу́. Прича́стен: </style>В па́мять ве́чную бу́дет пра́ведник:
				</p>
			</section>
			<section>
				<title>
					<p>Святитель Савва II, архиепископ Сербский</p>
				</title>
				<p>Святитель Савва II, архиепископ Сербский был сыном короля Стефана Первовенчанного и племянником святителя Саввы I, архиепископа Сербского (†237; память 12 января). Он родился около 1200 года, Мирское имя святого было — Предислав. Следуя примеру своего великого родственника, Предислав принял постриг с именем Саввы и подвизался в Хилендаре — Сербском монастыре на Святой Горе Афон. Он побывал в Святой Земле, где поклонился Гробу Господню и видел все места страдания Спасителя. Из Хилендара святого отозвали для хиротонии во епископа Хушского. В 1266 году святитель Савва стал архиепископом Сербским. Он управлял Церковью с великой преданностью и любовью. Как пишет его биограф, святой архиепископ Даниил, зная «...что каждый будет отвечать за данный ему талант», архиепископ Савва II неустанно заботился о дарованном ему Богом стаде Христовом. Святитель преставился в 1271 году в Пече. Мощи его находятся в монастыре Печ.</p>
			</section>
		</section>
		<section>
			<title>
				<p>9-й день</p>
			</title>
			<section>
				<title>
					<p>Святителя Иннокентия, епископа Иркутскаго</p>
				</title>
				<p>Службу зри 26 ноября</p>
				<p>Тропа́рь, глас 3:</p>
				<p>Свети́льниче Це́ркве пресве́тлый,/ озари́вый луча́ми добро́т твои́х страну́ сию́,/ и исцеле́ньми мно́гими притека́ющих к тебе́ с ве́рою/ Бо́га просла́вивый,/ мо́лим тя, святи́телю Инноке́нтие,/ огражда́й моли́твами твои́ми град сей/ от всех бед и печа́ли.</p>
				<p><style>Конда́к, глас 4:</style></p>
				<p>Непоро́чности соиме́ннаго па́стыря,/ проповедни́ка ве́ры в язы́цех Монго́льских,/ сла́ву и украше́ние Ирку́тския па́ствы/ любо́вию восхва́лим, вси ве́рнии:/ той бо есть храни́тель страны́ Сиби́рския/ и моли́твенник о ду́шах на́ших.</p>
			</section>
			<section>
				<title>
					<p>Святитель Иннокентий, епископ Иркутский († 1731)</p>
				</title>
				<p>Святитель Иннокентий, епископ Иркутский († 1731) в миру Иоанн, происходил из древнего и во многих отношениях замечательного дворянского рода Кульчицких. Родители его в середине XVII века переселились с Волыни в Черниговские пределы. Святитель Иннокентий родился около 1680 года. В возрасте 12–13 лет он был отдан в Киево-Могилянскую духовную коллегию (вскоре преобразованную в Академию). За время обучения будущий Святитель основательно изучил Богословие, философские и другие предметы и получил самое высокое образование, какое только можно было получить в то время.</p>
				<p>После окончания Академии в 1706 году святой Иоанн вступил в братство Киево-Печерской Лавры и принял монашеский постриг с именем Иннокентий. Вскоре его посвятили в сан иеродиакона, а потом — иеромонаха. В 1710 году иеромонах Иннокентий Кульчицкий был назначен преподавателем в Московскую Славяно-греко-латинскую академию, где преподавал догматическое, обличительное и нравственное Богословие, метафизику и словесность. Затем он был префектом Академии и профессором Богословия до 1719 года, когда его перевели в братство Александро-Невской Лавры со званием соборного иеромонаха. Но вскоре он был назначен обер-иеромонахом флота (т. е. старшим иеромонахом) с пребыванием в г. Або, в Финляндии.</p>
				<p>14 февраля 1721 г. в соответствии с определением Святейшего Правительствующего Синода иеромонаха Иннокентия хиротонисали во епископа Переяславского с назначением в русскую духовную миссию в Китае.</p>
				<p>По прибытии на границу с Китаем выяснилось, что китайское правительство отказало в визе святителю Иннокентию, и он около шести лет вынужден был жить в Забайкалье, не имея ни крова, ни средств к пропитанию.</p>
				<p>Только в 1727 году указом Святейшего Синода святитель Иннокентий был назначен епископом Иркутским и Нерчинским, в связи с образованием Иркутской епархии. Обширность и малонаселенность епархии, близость китайской границы, большое количество разных народностей, не просвещенных Христовой верой, бездорожье — все это делало пастырский труд святителя Иннокентия тяжелым, а жизнь его — полной лишений. Из-за недосмотра Синода он не получал жалованья до самой своей смерти и терпел крайнюю нужду.</p>
				<p>Святителю Иннокентию приходилось решать и административные вопросы, связанные с определением границ новой епархии.</p>
				<p>Очень важным (и именно для заброшенной Иркутской епархии, занимавшей почти всю Восточную Сибирь) было разрешение вопросов духовно-нравственного воспитания паствы. В этих трудных условиях, на скудные средства Иркутского Вознесенского монастыря, содержались две открытые при нем школы — монгольская и русская. Неустанные заботы святителя Иннокентия были направлены на подбор учителей, обеспечение учеников нужными книгами, одеждой и продовольствием.</p>
				<p>В Иркутской епархии проживало большое количество бурят, которые еще не были крещены. Предстояла большая и трудная задача обращения их в Православие. Язычники, желавшие принять Крещение, приходили к Вознесенскому монастырю г. Иркутска, и святитель Иннокентий сам обращался к ним со словами назидания. Из основанной им при Вознесенском монастыре монгольской школы, где новообращенные обучались закону Божию и русскому языку, выходили проповедники Православной веры между монголами. Эта школа положила начало духовной семинарии. Святитель, не обеспеченный ни жалованием, ни доходами, целые 10 лет содержал эту школу своими трудами. При этом сам зарабатывал себе пропитание трудом иконописца, сам шил для себя одежду и обувь.</p>
				<p>За время управления святителем Иннокентием епархией было построено и возобновлено около десяти церквей, то есть пятая часть всех церквей епархии. Большой заботой святителя Иннокентия были монастыри, где преимущественно и можно было встретить образцы святой подвижнической жизни.</p>
				<p>Святитель Иннокентий был строг к тем клирикам, которые нарушали нравственные устои жизни, прибегал временами к крайней мере — лишению сана. Чтобы поднять духовный уровень пастырей, он требовал от них серьезного и внимательного отношения к своим обязанностям. Им были разработаны строгие инструкции как относительно поведения духовенства, так и относительно порядка в приходах.</p>
				<p>Духовно-нравственный уровень паствы был также чрезвычайно низким. Святитель Иннокентий всеми силами искоренял пьянство и разврат, распространенные в Иркутской епархии. Спившиеся или умиравшие от невоздержания лишались по распоряжению святителя Иннокентия христианского погребения и хоронились за городом, как самоубийцы.</p>
				<p>Когда приходили к святителю Иннокентию за помощью обиженные несправедливостью местных властей, он всех выслушивал и старался помочь. Жертвуя своим здоровьем и отдыхом, он был для своей паствы и отцом, и судьей, и утешителем, и миротворцем. Святитель Иннокентий хорошо знал нужды народа и в своих частых проповедях говорил просто, жизненно, пробуждая в своих слушателях стремление к духовному возрастанию.</p>
				<p>Поучения его к пастве проникнуты отеческой, трогательной любовью. «Бога молю о помощи, а вашу любовь — в прилежное слушание»,— часто говорил святитель Иннокентий (в 1900 году был издан сборник из 35 поучений Святителя).</p>
				<p>Святитель Иннокентий, не обладавший крепким здоровьем, рано отошел ко Господу.</p>
				<p>В октябре 1731 года святитель Иннокентий слег в постель после тяжелых трудов, понесенных при объезде епархии. Продолжая заботиться о епархиальных делах, он вместе с тем просил молиться за него во всех храмах, а также благодарил всех, служивших ему. Через месяц, утром 27 ноября, святитель мирно отошел ко Господу на 50-м году жизни.</p>
				<p>Святитель Иннокентии отличался кротостью, незлобием, простотой и был горячо любим всеми — толпы народа пришли к его гробу. Погребли его в Тихвинской церкви Вознесенского монастыря.</p>
				<p>В 1764 году тело святителя Иннокентия было обретено нетленным, а в 1805 году ввиду многочисленных чудес совершилось торжественное прославление его честных мощей.</p>
				<p>Память святителя Иннокентия отмечается дважды в год: 26 ноября (преставление, — с 27 ноября память перенесена в связи с празднованием Пресвятой Богородице, ради Ея иконы «Знамение») и 9 февраля (прославление).</p>
			</section>
			<section>
				<title>
					<p>Свята́го му́ченика Ники́фора</p>
				</title>
				<p>В сей день отдае́тся пра́здник Сре́тения Госпо́дня. А́ще же не случи́тся в сей день отда́ние пра́здника, пое́тся си́це:</p>
				<p>На Го́споди, воззва́х:
					<style>стихи́ры, глас 2.</style>
				</p>
				<p><style>Подо́бен:</style> Егда́ от Дре́ва:</p>
				<p>Зако́ном повину́йся нас ра́ди плоть на земли́ прие́мшаго/ и страсть честну́ю, му́чениче, претерпе́вшаго,/ Богоблаже́нне, любо́вь соблю́л еси́ я́же к бли́жнему,/ зако́на глави́зну су́щу и проро́ков./ Те́мже и блаже́нную кончи́ну прия́л еси́,/ Исто́чнику любве́ ны́не, о Ники́форе, предстоя́.</p>
				<p>Прекланя́еши вы́ю Бо́гу,/ Ему́же вся прекланя́ются коле́на,/ му́чениче чу́дне, во главу́ посека́емь/ и разлуча́емь от до́бляго твоего́ теле́се,/ Христу́ же, всех Главе́, соединя́емь чисте́йшим умо́м./ Его́же ны́не све́ту приближа́лся,/ испроси́ нам, Ники́форе,/ всем просвеще́ние, хваля́щим тя.</p>
				<p>Струя́ми крове́й твои́х, мудре,/ за Христа́ излия́нными,/ зе́млю освяти́л еси́/ ду́хом же ду́хи возвесели́л еси́ Безпло́тных сил/ и му́чеников стада́ вся просвети́л еси́,/ с си́ми соединя́лся, блаже́нне,/ я́ко добль ору́жник,/ я́ко непобеди́мый му́ченик,/ и о нас Бо́гу моля́ся.</p>
				<p><style>Сла́ва, глас 6.</style> Иоа́нна мона́ха:</p>
				<p>Показа́л еси́ всем я́ве,  страда́льче Ники́форе,/ я́ко бли́жняго не любя́й ни Влады́ку возлюби́ти мо́жет,/ те́мже у́бо самого́ чи́сте возлюби́л еси́ Саприки́я бли́жняго./ Отсю́ду и к Боже́ственному впери́лся еси́ жела́нию/ и ду́шу твою́ положи́л еси́ по Христо́ве испове́дании и ве́ре./ Саприки́й же злоимени́тый, неприми́рну к тебе́ не́нависть стяжа́в,/ отме́тник показася и Влады́ки Христа́,/ Ему́же ны́не ты предстоя́,/ моли́ спасти́ся душа́м на́шим.</p>
				<p>И ны́не, Богоро́дичен и́ли Крестобогоро́дичен.</p>
				<p><style>Подо́бен:</style> Всю отложи́вше:</p>
				<p>Ору́жие, я́коже рече́ Симео́н, се́рдце Твое́ про́йде,/ Пречи́стая Влады́чице,/ егда́ узре́ла еси́ из Тебе́ Возсия́вшаго/ неизрече́нным сло́вом,/ от беззако́нных я́ко осуждена́ возноси́ма на Крест,/ о́цтом и же́лчию напоя́емаго,/ ре́бра же пробода́ема,/ и ру́це и но́зе пригвожда́емы/ и, рыда́ющи, восклица́ла еси́, ма́терски вопию́щи:/ что сие́, Ча́до сладча́йшее, но́вое та́инство?</p>
				<p>Тропа́рь му́ченика, глас 4:</p>
				<p>Му́ченик Твой, Го́споди, Ники́фор,/ во страда́нии свое́м вене́ц прия́т нетле́нный от <style>Тебе</style>́, Бо́га на́шего,/ име́яй бо кре́пость Твою́,/ мучи́телей низложи́,/ сокруши́ и де́монов немощны́я де́рзости./ Того́ моли́твами/ спаси́ ду́ши на́ша.</p>
				<p>Кано́н свята́го, его́же краегране́сие: Сла́внаго в страстоте́рпцех Ники́фора пе́сньми пою́.
					<style> Творе́ние Феофа́ново. Глас 8.</style>
				</p>
				<p><style>Песнь 1</style></p>
				<p><style>Ирмо́с:</style> Колесницегони́теля фарао́ня погрузи́/ чудотворя́й иногда́/ Моисе́йскии крестообра́зно порази́в/ и раздели́в мо́ре;/ Изра́иля же, беглеца́, пешехо́дца, спа́се,/ песнь Бо́гови воспева́юща.</p>
				<p>Воздвиза́ема жите́йскаго мо́ря волну́ющься лю́те душе́вный кора́бль напа́стьми и страстьми́,/ ми́ра Вино́вниче,/ к тишине́ глубо́цей, я́ко Благоде́тель, преложи́,/ му́ченика, Христе́, мольба́ми.</p>
				<p>Разу́мною мы́слию, прему́дре, мы́сленней души́ гне́ва страсть благоче́стно покори́л еси́/ и к бли́жнему прите́кл еси́ Саприки́ю, тща́ся премени́ти, чу́дне,/ зако́ном Спа́совым повину́яся.</p>
				<p>Тро́ичен: Равномо́щную, Единоесте́ственную, и Сопресто́льную, и Единосу́щную,/ Трисия́нную зарю́ Еди́наго Божества́ испове́дающе, чтим в Тре́х Ли́цех,/ неразде́льно пропове́дающе Сло́во со Отце́м и Ду́хом.</p>
				<p><style>Богоро́дичен:</style> Ум Небе́сный Твое́ та́инство непости́жное разуме́ти и́стинно не мо́жет, Всепе́тая:/ Отцу́ бо Сопресто́льный, во чре́во Твое́ всели́вся,/ из Тебе́ роди́тися благоволи́, во двою́ естеству́ познава́емь.</p>
				<p><style>Песнь 3</style></p>
				<p><style>Ирмо́с:</style> Утвержде́й в нача́ле Небеса́ ра́зумом/ и зе́млю на во́дах основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́, Еди́не Человеколю́бче.</p>
				<p>Ники́фор про́зван быв, при де́лех яви́ся победоно́сец,/ пре́лести бо мрак, благода́ти све́том разори́в, отгна́, зовы́й:/ несть свят, па́че Тебе́, Еди́не Человеколю́бче.</p>
				<p>Умерщвле́нному тебе́ ра́ди ве́ровав Влады́це,/ самово́льно к сме́рти притека́вши, во́льныя Его́ возжела́в ме́ртвости,/ я́ко победоно́сец му́ченик, Боже́ственною си́лою укрепля́емь.</p>
				<p>На земли́ подви́жник, на Небесе́х вене́чник, уго́дник Христо́в Ники́фор показа́ся я́ве,/ с Безпло́тными чи́нми зовы́й:/ несть свят, па́че Тебе́, Еди́не Человеколю́бче.</p>
				<p>Тро́ичен: От ума́ вели́каго Отца́ устре́мльшееся Сло́во, исходя́ща же и Свята́го Ду́ха,/ просвеща́еми ве́рно Богодохнове́нными повеле́нии,/ испове́даем вси несозда́нное Еди́но Божество́.</p>
				<p><style>Богоро́дичен:</style> Неискусобра́чно от Отца́ пре́жде век Ро́ждшагося, во чре́ве Твое́м заче́нши, Де́во,/ породила́ еси́ нам Бо́га, вку́пе и Челове́ка,/ в ко́емждо естестве́ соверше́нна, неразде́льна.</p>
				<p><style>Конда́к, глас 1.</style></p>
				<p><style>Подо́бен:</style> Лик А́нгельский:</p>
				<p>Любве́ сою́зом связа́вся, Ники́форе,/ разру́шил еси́ я́ве зло́бу не́нависти/ и ме́чем во главу́ твою́ усече́н был еси́,/ му́ченик Боже́ственный вопло́щшагося Спа́са,/ Его́же о нас моли́, пою́щих сла́вную па́мять твою́.</p>
				<p>Седа́лен, глас 1.</p>
				<p><style>Подо́бен:</style> Ка́мени запеча́тану:</p>
				<p>Багряни́цу твои́ми кровьми́ омочи́л еси́, и се́ю я́ко во́ин оде́явся непобеди́мь,/ и, я́коже скиптр, крест держа́, восте́кл еси́ от земли́ к Небесе́м,/ Ники́форе блаже́нне,/ Царю́ вся́ческих предстои́ши./ Сла́ва Да́вшему ти кре́пость,/ сла́ва Венча́вшему тя,/ сла́ва Де́йствующему тобо́ю всем исцеле́ния.</p>
				<p><style>Сла́ва, и ны́не, Богоро́дичен:</style></p>
				<p>Ру́це Твой Боже́ственнии,/ и́миже Созда́теля понесла́ еси́, Де́во Пречи́стая,/ вопло́щшагося благосты́нею, просте́рши,/ умоли́ Его́ изба́вити нас от искуше́ний, и страсте́й, и бед,/ хваля́щих Тя любо́вию и вопию́щих:/ сла́ва Все́льшемуся в Тя,/ сла́ва Проше́дшему из Тебе́,/ сла́ва Изба́вльшему нас Рождество́м Твои́м.</p>
				<p>Крестобогоро́
					<style>дичен: </style>Зря́щи Тя, Христе́, Всенепоро́чная Ма́ти мертва́ на Кресте́ просте́рта, вопия́ше:/ Сы́не Мой, Собезнача́льне Отцу́ и Ду́ху,/ что неизрече́нное Твое́ сие́ смотре́ние,/ и́мже спасл еси́ пречи́стых рук Твои́х, Ще́дре, созда́ние?
				</p>
				<p><style>Песнь 4</style></p>
				<p><style>Ирмо́с:</style> Ты моя́ кре́пость, Го́споди,/ Ты моя́ и си́ла,/ Ты моя́ Бог, Ты мое́ ра́дование,/ не оста́вль не́дра О́тча,/ и на́шу нищету́ посети́в./ Тем с проро́ком Авва́кумом зову́ Ти:/ Си́ле Твое́й сла́ва, Человеколю́бие.</p>
				<p>Боже́ственную жизнь, о Ники́форе, получи́л еси́,/ Боже́ственныя зари́, блаже́нне, сподо́бився,/ Боже́ственным све́том светови́дно ны́не озаря́еши/ творя́щия па́мять твою́, Богомудре, и ве́рою вопию́щия:/ си́ле Твое́й сла́ва, Человеколю́бче.</p>
				<p>Сия́еши, Христо́вым му́чеником совоку́плься,/ разори́л бо еси́ лесть многобо́жную,/ ме́чем усече́н быв во главу́ твою́,/ и кро́вными тече́нии твои́ми всю потопи́л еси́ и́дольскую пре́лесть, Влады́це зовя́:/ си́ле Твое́й сла́ва, Челове́колюбче.</p>
				<p>И́же зако́нов Твои́х не сохрани́в Саприки́й,/ Твоея́ обнажа́ется, Спа́се, Боже́ственныя благода́ти/ и, враго́м плещи́ пода́в, Твои́х му́ченик лиша́ется сла́вы окая́нный./ Те́мже, Твоему́ пра́ведному уди́вльшеся промышле́нию, зове́м:/ си́ле Твое́й сла́ва, Человеколю́бче.</p>
				<p>Тро́ичен: Свет Оте́ц Безнача́льный и всех вино́вный,/ Свет Сло́во, Свет Дух Святы́й,/ от Отца́, я́коже от исто́чника,/ пре́жде всех век неизрече́нно сия́ющее Трисо́лнечное Божество́/ во Еди́ном Существе́, и си́ле, и сла́ве познава́ется.</p>
				<p><style>Богоро́дичен:</style> Всего́ в Тебе́ обновля́ет челове́ка весь, всему́, Пречи́стая, соединя́емь,/ Оте́ческих недр не оста́вль и в Твою́ утро́бу всели́тися изво́лив,/ И́же бога́тством милосе́рдия во́лею обнища́в и обогати́в мир Божество́м.</p>
				<p><style>Песнь 5</style></p>
				<p><style>Ирмо́с:</style> Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чу́ждая тьма, окая́ннаго?/ Но обрати́ мя и к све́ту за́поведей Твои́х/ пути́ моя́ направи, молю́ся.</p>
				<p>Тече́ньми твои́х крове́й церко́вный рай напои́л еси́,/ разделя́емыми в нача́ла четверочи́сленная, блаже́нне, доброде́телей Боже́ственных,/ от ни́хже ду́шам, о Ники́форе, почерпа́ем Боже́ственная дарова́ния.</p>
				<p>Се́ятель зло́бы злопомне́нием окая́ннаго восхити́,/ бла́гости же и ми́ра Вино́вник привлече́ вме́сто о́наго/ Боже́ственным световиде́нием укра́шена Ники́фора, Богому́драго му́ченика.</p>
				<p>Освяща́ется, Спа́се, Твое́й вольне́й стра́сти подо́бяся,/ из ребр бо Твои́х Богому́дрый ка́плями окропле́н,/ свои́х крове́й Тебе́ то́ки приноша́ет, ме́чем посека́емь, к Тебе́ гряды́й.</p>
				<p>Тро́ичен: Спасе́ния основа́ние правосла́вие ве́дуще,/ Собезнача́льна Отцу́ Сло́ва и Свята́го Ду́ха/ пропове́дуем в Тре́х Ли́цех Еди́но Нача́ло, Еди́но Существо́,/ Еди́ну во́лю, Еди́но де́йство.</p>
				<p><style>Богоро́дичен:</style> Мы́сленно научи́ся проро́ков собо́р Твои́м та́йнам,/ Небесе́ бо дверь на земли́ Влады́ка Тя показа́,/ и из Тебе́, Де́во, вопло́щься, Пра́вды Со́лнце,/ су́щим во тьме возсия́.</p>
				<p><style>Песнь 6</style></p>
				<p><style>Ирмо́с:</style> Бе́здна грехо́в и прегреше́ний бу́ря мя смуща́ет/ и во глубину́ ну́жднаго ре́ет мя отча́яния,/ но Твою́ кре́пкую ру́ку мне простри́, я́ко Петро́ви,/ о Управи́телю, и спаси́.</p>
				<p>Исцели́ сокруше́ние души́ мое́й, Ники́форе Богому́дре,/ и, страсте́й мрак разори́в,/ отжени́ заря́ми су́щия в тебе́ Божественныя све́тлости,/ моля́ Избави́теля Христа́, блаже́нне.</p>
				<p>Бу́рю и́дольскаго треволне́ния, страда́льче Ники́форе, кре́стным ветри́лом/ и дыха́нии духо́вными ти́хо преплы́в, му́чениче непобеди́ме,/ в приста́нище ти́хое Христо́во дости́гл еси́.</p>
				<p>Пострада́л еси́ му́ченически и вои́стинну победоно́сец был еси́,/ кова́рствия благомо́щно разори́в зми́ева,/ и, страсте́м я́ко о́бщник, блаже́нне, быв Влады́ки,/ ны́не по достоя́нию спросла́вился еси́.</p>
				<p><style>Богоро́дичен:</style> Ужаса́ются мы́сленнии А́нгельстии чи́ни, дивя́щеся,/ со Отце́м Су́щаго пре́жде век и Ду́хом из чре́ва Твоего́ пло́тски Младе́нца ражда́ема зря́ще,/ Богороди́тельнице Пречи́стая.</p>
				<p><style>Конда́к, глас 3.</style></p>
				<p><style>Подо́бен:</style> Де́ва <style>Днесь</style>:</p>
				<p>Впери́вся, сла́вне, Госпо́днею любо́вию/ и Сего́ сла́вный Крест на ра́мо взем, посрами́л еси́ диа́воли ко́зни,/ пострада́л еси́ да́же до сме́рти/ и и́стины яви́лся еси́ победоно́сец,/ ору́жник и таи́нник Бо́жия благода́ти.</p>
				<p><style>И́кос:</style></p>
				<p>Па́влово я́ве уче́ние возлюби́л еси́/ и в персех твои́х, сла́вне, насади́л еси́, вопия́:/ любо́вь не безсту́дствует,/ сия́ Зижди́теля Челове́ка соверше́нна нам дарова́;/ любве́ ра́ди вся претерпе́:/ гво́здие и Крест, о́цет и оплева́ния,/ копне́м прободе́н бысть в ре́бра свята́я, и́миже источи́ нам кровь и во́ду Богоде́льную./ Его́же возжела́в, яви́лся еси́ победоно́сец,/ и зва́нием ору́жник, и таи́нник Бо́жия благода́ти.</p>
				<p><style>Песнь 7</style></p>
				<p><style>Ирмо́с:</style> Бо́жия снизхожде́ния/ огнь устыде́ся в Вавило́не иногда́./ Сего́ ра́ди о́троцы в пе́щи ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</p>
				<p>Смерть бысть тебе́, Ники́форе, отше́ствие от су́щих зде,/ блаже́нне, к Небеси́ же и на Небе́сная возше́л еси́,/ ны́не лику́я, со А́нгелы пое́ши:/ благослове́н еси́, Бо́же оте́ц на́ших.</p>
				<p>Укрепля́емь страстьми́ Вседержи́теля,/ не́мощи превозвы́шенное о́ко и превзя́тую бровь низве́ргл еси́ на зе́млю, Богому́дре,/ взыва́я Созда́телю твоему́:/ благослове́н еси́, Бо́же оте́ц на́ших.</p>
				<p>Путь свиде́тельства твоего́ Ники́фор теки́й соверши́,/ разшири́в се́рдце де́йством Боже́ственнаго Ду́ха,/ ны́не усе́рдно взыва́ет Ти, Влады́ко:/ благослове́н еси́, Бо́же оте́ц на́ших.</p>
				<p>Тро́ичен: Ума́ пе́рваго и безнача́льнаго,/ ро́ждшаго Сло́во Собезнача́льное безстр́стно и безде́тно/ и произве́дша Всесвята́го Ду́ха,/ Тя, Отца́ веду́ще, взыва́ем:/ благослове́н еси́, Бо́же оте́ц на́ших.</p>
				<p><style>Богоро́дичен:</style> Обо́я была́ еси́, Де́вома́ти, Богороди́тельнице Чи́стая,/ во чре́ве заче́нши Бо́га несказа́нно,/ из Тебе́ воплоща́ема, во обо́их зра́цех познава́ема,/ Богому́жно на земли́ пожи́вшаго.</p>
				<p><style>Песнь 8</style></p>
				<p><style>Ирмо́с:</style> Седмери́цею пещь/ халде́йский мучи́тель/ Богочести́вым неи́стовно разжже́,/ си́лою же лу́чшею спасены́, сия́ ви́дев,/ Творцу́ и Избави́телю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
				<p>Зна́менався благода́тию Спа́са, самозва́н ты к подвиго́м му́жески отлучи́лся еси́/ и, побе́ду взем на сопроти́вныя, му́чениче Христо́в,/ победи́тельными укра́сился еси́ венцы́,/ Боже́ственне воспева́я:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
				<p>Освяти́вся водо́ю, Ники́форе, и Ду́хом/ и му́ченическими обагре́н кровьми́/ стяжа́л еси́ я́ко му́ченик и́стинный Христа́ Бо́га светови́дную све́тлость, всеблаже́нне,/ в не́йже ны́не взыва́вши:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>Тро́ичен: Со Безпло́тными чи́нми/ в Трие́х Ипоста́сех Еди́н бла́гости исто́чник приснотеку́щий,/ нерожде́но, безнача́льно и пресоверше́нно Божество́,/ соде́тельное и Царя́ всех, о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p><style>Богоро́дичен:</style> Святе́йши Ты была́ еси́, Богоро́дице Всепе́тая, преми́рнаго А́нгельскаго чи́на,/ сих бо родила́ еси́ Соде́теля и Го́спода от де́вственна неискусобра́чна чре́ва/ во дву существа́х несли́янно, непревра́тно,/ во Еди́ней же Ипоста́си Бо́га воплоще́нна.</p>
				<p><style>Песнь 9</style></p>
				<p><style>Ирмо́с:</style> Ужасе́ся о сем Не́бо,/ и земли удиви́шася концы́,/ я́ко Бог яви́ся челове́ком пло́тски/и чре́во Твое́ бысть простра́ннейшее Небе́с:/ тем Тя, Богоро́дицу,/ А́нгелов и челове́к чинонача́лия велича́ют.</p>
				<p>Преста́вился еси́, я́ко жени́х, украси́вся оде́ждами, истка́нными от кро́ве муче́ния,/ Боже́ственный све́тлости ко прича́стию украси́вшаго, сла́вне/ и, удобри́вшаго на Кресте́ стра́стию честно́ю всех Благоде́теля,/ о Ники́форе преблаже́нне.</p>
				<p>Привле́клся еси́ Влады́ки добро́тами,/ и́хже ничто́же красне́йше, сла́вне,/ и Того́ тща́ся наслади́тися непреста́нный и благоле́пныя све́тлости,/ ме́чем отсещи́ твою́ главу́ поуща́л еси́ мучи́тели,/ разжига́емь любо́вию, о Ники́форе, Го́спода твоего́.</p>
				<p>Светло́ на лесть, му́чениче Христо́в, до́блествовав и сию́ победи́в, я́ко победи́тель,/ вене́ц прия́л еси́ твое́й главе́ дарова́ний, сла́вне,/ и ны́не лику́еши му́ченически с му́ченическими ли́ки, всеблаже́нне Ники́форе,/ у престо́ла всех Царя́.</p>
				<p>Тро́ичен: От нерожде́нна Отца́ Боголе́пно Сы́на рожде́нна сла́вяще/ и Ду́ха Пра́ваго, пре́жде век исхо́днаго,/ Три Ипоста́си чтим пресу́щныя и нача́льныя Тро́ицы, соедине́нный еди́нством неслия́нным,/ Богосло́вяще велича́ем.</p>
				<p><style>Богоро́дичен:</style> Яви́лася еси́, о Де́во, Ма́ти Божий,/ па́че естества́ ро́ждши пло́тию Преблаго́е Сло́во,/ Его́же Оте́ц отры́гну от се́рдца Своего́ пре́жде всех век, я́ко Благ./ Его́же ны́не и теле́с превы́шша разуме́вшем,/ а́ще и в плоть облече́ся.</p>
				<p>Свети́лен.</p>
				<p><style>Подо́бен:</style> Не́бо звезда́ми:</p>
				<p>Тезоимени́т показа́лся еси́ побе́ды, о Ники́форе,/ любо́вию и муче́нием победи́в мучи́тели./ Те́мже и побе́ды вене́ц прия́л еси́ от Го́спода.</p>
				<p><style>Богоро́дичен:</style> Держа́вным Твои́м покро́вом от враго́в наве́та/ нас, Чи́стая, Твоя́ рабы́, сохраня́й вся невреди́мы,/ Тя бо стяжа́хом Еди́ну прибе́жище в ну́ждах.</p>
				<p>Ука́з о отда́нии пра́здника Сре́тения Госпо́дня</p>
				<p>Подоба́ет ве́дати, а́ще прилучи́тся отда́ние Сре́тения пре́жде неде́ли мытаря́ и фарисе́я в седми́це в ко́йлюбо день, кроме́ неде́ли. Ве́чер по обы́чной кафи́зме, на Го́споди, воззва́х:
					<style>стихи́ры пра́здника на 6, пое́мыя на са́мый пра́здник. Сла́ва, и ны́не, пра́здника, самогла́сен. А́ще в пято́к ве́чера, Сла́ва, пра́здника: И ны́не, Богоро́дичен настоя́щаго гла́са. Проки́мен дне, вхо́да и чте́ния несть. На стихо́вне стихи́ры пра́здника со стихи́ их. Сла́ва, и ны́не, пра́здника. По трисвято́м тропа́рь пра́здника. Та́же ектения́ и отпу́ст. На повече́рии по трисвято́м конда́к пра́здника. Полу́нощницу пое́м, по обы́чаю, с кафи́змою и с тропари́ обы́чными.</style>
				</p>
				<p><style>На у́трени</style>, на Бог Госпо́дь:
					<style>тропа́рь пра́здника три́жды. По обои́х кафи́змах седа́льны пра́здника и чте́ния. Кано́н пра́здника, со ирмосо́м на 14: ирмо́с по два́жды. Катава́сия, то́йже ирмо́с. По 3-й пе́сни седа́лен пра́здника, два́жды. По 6-й пе́сни конда́к и и́кос пра́здника и чте́ние в про́логе. На 9-й пе́сни </style>Честне́йшую:
					<style> не пое́м, но пое́м припе́вы пра́здника, я́коже и на са́мый пра́здник. Свети́лен пра́здника, два́жды. На хвали́тех стихи́ры пра́здника на 4: Сла́ва, и ны́не, самогла́сен пра́здника, посе́м славосло́вие вели́кое. По трисвято́м тропа́рь пра́здника, еди́ножды. Та́же ектении́, и отпу́ст, и обы́чное исхожде́ние в притво́р, и час 1-й. На часе́х тропа́рь и конда́к пра́здника.</style>
				</p>
				<p>На Литурги́и: Блаже́нны: песнь 9-я со ирмосо́м на 6. По вхо́де тропа́рь пра́здника. Сла́ва, и ны́не, конда́к пра́здника. Проки́мен, аллилу́йя и прича́стен пра́здника. Апо́стол и Ева́нгелие дне.</p>
				<p>ЗРИ Свята́го же прилучи́вшагося пое́м слу́жбу на повече́рии или́ ка́ко настоя́тель изво́лит.</p>
				<p>А́ще ли прилучи́тся отда́ние пра́здника Сре́тения Госпо́дня в неде́лю, пре́жде неде́ли мытаря́ и фарисе́я.</p>
				<p>В суббо́ту ве́чера на ма́лой ве́черни стихи́ры воскре́сны, по обы́чаю. На стихо́вне стихи́ра воскре́сна еди́на и пра́здника стихо́вна с припе́вы вели́кия вече́рни: Сла́ва, и ны́не, пра́здника. Тропа́рь воскре́сен. Сла́ва, и ны́не, пра́здника.</p>
				<p><style>На вели́цей вече́рни</style> по предначина́тельном псалме́ пое́м Блаже́н муж:
					<style>кафи́зму всю. </style>На Го́споди, воззва́х:
					<style>стихи́ры воскре́сны 3, и восто́чен, Анато́лиев, еди́н, и пра́здника 6, пое́мыя на са́мый пра́здник. Сла́ва, пра́здника: И ны́не, Богоро́дичен 1-й гла́са. На лити́и стихи́ры пра́здника. Сла́ва, и ны́не, пра́здника. На стихо́вне стихи́ры воскре́сны. Сла́ва, и ны́не, пра́здника. На благослове́нии хле́бов тропа́рь, </style>Богоро́дице Де́во:
					<style>два́жды, и пра́здника, еди́ножды, и чте́ние в посла́ниих Апо́стольских.</style>
				</p>
				<p><style>На у́трени</style>, на Бог Госпо́дь:
					<style>тропа́рь воскре́сен, два́жды: Сла́ва, и ны́не, пра́здника. По обо́их кафи́змах седа́льны воскре́сны с Богоро́дичны их, и чте́ние во Ева́нгелии толково́м, и полиеле́й, и тропари́, </style>А́нгельский собо́р:
					<style>ипакои́ гла́са и чте́ние. Степе́нна и проки́мен гла́са. </style>Вся́кое дыха́ние:
					<style>Ева́нгелие воскре́сно, и про́чее воскре́сно, и до кано́на. Кано́н воскре́сен со ирмосо́м на 4, и Богоро́дице на два, и пра́здника на 8. Катава́сия пра́здника: </style>Су́шу глубородительную, зе́млю:
					<style>По 3-й пе́сни конда́к пра́здника, и и́кос, и седа́лен пра́здника, два́жды. По 6-й пе́сни конда́к воскре́сен и и́кос и чтем проло́г. На 9-й пе́сни пое́м </style>Честне́йшую:
					<style>Свети́лен воскре́сен. Сла́ва, и ны́не, пра́здника. На хвали́тех стихи́ры воскре́сны 4 и пра́здника со Сла́вным на 4 со стихи́ пра́здничными. Сла́ва, стихи́ра Ева́нгельская: И ны́не, </style>Преблагослове́нна еси́, Богоро́дице Де́во:
					<style>и Славосло́вие вели́кое. По трисвято́м тропа́рь воскре́сен то́чию. Ектении́, и отпу́ст, и оглаше́ние Студи́тово, и исхожде́ние обы́чное в притво́р, и час 1-й. На часе́х тропа́рь воскре́сен: Сла́ва, пра́здника: И ны́не, Богоро́дичен часо́в. По трисвято́м конда́к пра́здника, и коне́чный отпу́ст: та́кожде и на про́чих часе́х глаго́лем тропари́ и кондаки́.</style>
				</p>
				<p>ЗРИ На Литурги́и: Блаже́нны гла́са на 6, и пра́здника песнь 9-я на 4. По вхо́де тропа́рь воскре́сен, и пра́здника: Сла́ва, конда́к воскре́сен: И ны́не, конда́к пра́здника. Проки́мен гла́са, и пра́здника. Апо́стол, и Ева́нгелие неде́ли ряд, и пра́здника. Прича́стен: Хвали́те Го́спода с Небе́с, хвали́те Его́ в Вы́шних.
					<style> Други́й прича́стен пра́здника: </style>Ча́шу спасе́ния прииму́ и И́мя Госпо́дне призову́.
				</p>
				<p>Прилучи́вшаго же ся свята́го рядова́го в сию́ неде́лю слу́жбу пое́м на повече́рии, или́ ка́ко настоя́тель изво́лит.</p>
				<p>Ука́з о празднице Сре́тения Госпо́дня.</p>
				<p>А́ще в кой день Сре́тение бу́дет или́ в кой день прилучи́тся отда́ние его́.</p>
				<p>ЗРИ А́ще ли пра́здник Сре́тения прилучи́тся в неде́лю блу́днаго, и́ли в понеде́льник, и́ли во вто́рник мясопу́стныя неде́ли, и отдае́тся пра́здник в пято́к тоя́же неде́ли, поне́же в неде́лю мясопу́стную отда́ния не быва́ет. А́ще ли прилучи́тся Сре́тение Госпо́дне в сре́ду, или́ в четверто́к, или́ в пято́к, или́ в суббо́ту мясопу́стныя неде́ли, и отдае́тся во вто́рник сы́рныя неде́ли. А́ще ли случи́тся в неде́лю мясопу́стную или́ в понеде́льник сы́рныя неде́ли, и отдае́тся в четверто́к тоя́же неде́ли. А́ще ли случи́тся во вто́рник или́ в сре́ду сыропу́стныя неде́ли, и отдае́тся в суббо́ту тоя́же неде́ли. А́ще ли случи́тся в четверто́к сы́рный, или́ в пято́к, или́ в суббо́ту, и отдае́тся в неде́лю сыропу́стную. А́ще ли Сре́тение бу́дет в неде́лю сыропу́стную, тогда́ пра́зднуем еди́н день.</p>
				<p>ЗРИ А́ще случи́тся отда́ние Сре́тения Госпо́дня в неде́лю фарисе́еву, или́ блу́днаго, или́ сыропу́стную:</p>
				<p>В суббо́ту на ма́лой вече́рни стихи́ры воскре́сны гла́са, по обы́чаю. На стихо́вне стихи́ра воскре́сна и пра́здника стихо́вна вели́кия вече́рни.</p>
				<p><style>На вели́цей вече́рни</style>: на Го́споди, воззва́х:
					<style>стихи́ры воскре́сны 3, и Трио́ди 3 и пра́здника со Сла́вным 4. Сла́ва, Трио́ди: И ны́не, Богоро́дичен 1-й гла́са. А́ще ли храм Сре́тения: И ны́не, пра́здника. На лити́и стихи́ры пра́здника и Трио́ди хвали́тныя, кроме́ Славна́: Сла́ва, Трио́ди: И ны́не, пра́здника. На стихо́вне стихи́ры воскре́сны. Сла́ва, Трио́ди: И ны́не, пра́здника. На благослове́нии хле́бов тропа́рь, </style>Богоро́дице Де́во:
					<style>два́жды, и пра́здника, еди́ножды. </style>На Бог Госпо́дь:
					<style> тропа́рь воскре́сен, два́жды. Сла́ва, и ны́не, пра́здника. По кафи́змах седа́льны воскре́сны, и Богоро́дичны их, и чте́ние, и пое́м поли́елей, псало́м: </style>Хвали́те и́мя Госпо́дне:
					<style>и други́й псало́м: </style>Испове́дайтеся Го́сподеви:
				</p>
				<p>ЗРИ А́ще ли неде́ля блу́днаго, или́ сыропу́стная: пое́м и 3-й псало́м: На ре́ках Вавило́нских:
					<style>со аллилу́иею, и про́чее воскре́сно, и до кано́на. Кано́н воскре́сен на 4, и Трио́ди на 4, и пра́здника на 6. Катава́сия пра́здника. По 3-й пе́сни конда́к и седа́лен Трио́ди: Сла́ва, и ны́не, пра́здника. По 6-й пе́сни конда́к пра́здника и и́кос. На 9-й пе́сни пое́м </style>Честне́йшую:
					<style> Свети́лен воскре́сен, Сла́ва, Трио́ди: И ны́не, пра́здника. На хвали́тех стихи́ры воскре́сны, 4 и пра́здника со Сла́вным 4. Сла́ва, Трио́ди. И ны́не, </style>Преблагослове́нна еси́:
				</p>
				<p>А́ще ли неде́ля сыропу́стная: И по стихи́рах пра́здника глаго́лем припе́вы Воскресни́, Го́споди Бо́же мой:
					<style>и пое́м самогла́сну стихи́ру Трио́ди дне. Сла́ва, и́ну стихи́ру: И ны́не, </style>Преблагослове́нна еси́:
					<style>и по отпу́сте, Сла́ва, и ны́не, стихи́ра Ева́нгельская и час пе́рвый.</style>
				</p>
				<p>На часе́х тропа́рь воскре́сен: Сла́ва, пра́здника: И ны́не, Богоро́дичен часо́в. По О́тче наш:
					<style> конда́к пра́здника, и Трио́ди, пременя́юще, глаго́лем.</style>
				</p>
				<p>На Литурги́и: Блаже́нны гла́са на 4, и Трио́ди песнь 3-я на 4 и пра́здника 9-я на 4. По вхо́де тропа́рь воскре́сен и пра́здника: Сла́ва, конда́к Трио́ди. И ны́не, пра́здника. Проки́мен дне, и пра́здника. В суббо́ту у́бо мясопу́стную отда́ние Сре́тения не быва́ет, та́кожде и в неде́лю мясопу́стную.</p>
				<p>ЗРИ А́ще ли отда́ние Сре́тения Госпо́дня случи́тся во вто́рник или́ в четверто́к сы́рныя неде́ли, и пое́м си́це:</p>
				<p>Ве́чер на Го́споди, воззва́х:
					<style>стихи́ры пра́здника на 6. Сла́ва, и ны́не, пра́здника. На стихо́вне Трио́ди самогла́сен дне, два́жды, и му́ченичен с припе́вы обы́чными. Сла́ва, и ны́не, пра́здника. Тропа́рь пра́здника и отпу́ст. Рядова́го же свята́го слу́жбу пое́м на повече́рии, или́ ка́ко настоя́тель изво́лит.</style>
				</p>
				<p><style>На у́трени</style>, на Бог Госпо́дь:
					<style>тропа́рь пра́здника, три́жды. По кафи́змах седа́льны пра́здника. Кано́н пра́здника со ирмосо́м на 14. А иде́же трипе́снец, пое́м пра́здника со ирмосо́м на 6, и Трио́ди на 8. По 3-й пе́сни седа́лен Трио́ди, пи́сан по 2-й кафи́зме. Сла́ва, и ны́не, пра́здника. По 6-й пе́сни конда́к пра́здника и и́кос. На 9-й пе́сни пое́м </style>Честне́йшую:
					<style>Свети́лен пра́здника, два́жды. На хвали́тех стихи́ры пра́здника на 4. Сла́ва, и ны́не, пра́здника. На стихо́вне Трио́ди самогла́сен дне, два́жды, и му́ченичен. Сла́ва, и ны́не, пра́здника. Тропа́рь пра́здника, ектения́ и отпу́ст.</style>
				</p>
				<p>На Литурги́и: Блаже́нны пра́здника, песнь 9-я на 6. По вхо́де тропа́рь пра́здника. Сла́ва, и ны́не, конда́к пра́здника. Проки́мен, аллилу́ия и прича́стен пра́здника. Апо́стол и Ева́нгелие дне. В сре́ду же и в пято́к отда́ние Сре́тения не быва́ет.</p>
				<p>А́ще ли отда́ние Сре́тения в суббо́ту сыропу́стную:</p>
				<p>В пято́к сы́рный ве́чера на Го́споди, воззва́х:
					<style>стихи́ры пра́здника, 3: и отце́в, 3. Сла́ва, отце́в: И ны́не, пра́здника. Проки́мен дне, и паремия́, и по ней проки́мен</style>: Да упова́ет Изра́иль на Го́спода:
					<style>На стихо́вне Трио́ди самогла́сен дне, два́жды, и му́ченичен. Сла́ва, отце́в: И ны́не, пра́здника. Тропа́рь отце́в: Сла́ва, и ны́не, пра́здника.</style>
				</p>
				<p><style>На у́трени</style>, на Бог Госпо́дь:
					<style>тропа́рь пра́здника, два́жды. Сла́ва, отце́в: И ны́не, пра́здника. По кафи́змах седа́льны пра́здника. Кано́н пра́здника со ирмосо́м на 8 и отце́в на 6. Катава́сия пра́здника. По 3-й пе́сни конда́к, и и́кос отце́в, и седа́лен их, два́жды: Сла́ва, и ны́не, пра́здника. По 6-й пе́сни конда́к пра́здника и и́кос. На 9-й пе́сни пое́м </style>Честне́йшую:
					<style>Свети́лен пра́здника: Сла́ва, отце́в: И ны́не, пра́здника. На хвали́тех стихи́ры пра́здника, 3 и отце́в, 3. Сла́ва, отце́в: И ны́не, пра́здника. Славосло́вие вели́кое. Тропа́рь отце́в. Сла́ва, и ны́не, пра́здника, и обы́чное исхожде́ние в притво́р, и час пе́рвый, и коне́чный отпу́ст.</style>
				</p>
				<p>На Литурги́и: Блаже́нны пра́здника, песнь 9-я на 4 и отце́в песнь 6-я на 4. По вхо́де тропа́рь пра́здника и отце́в. Сла́ва, конда́к отце́в. И ны́не, конда́к пра́здника. Проки́мен пра́здника и отце́в. Апо́стол и Ева́нгелие дне и отце́в: Аллилу́йя пра́здника и отце́в. Прича́стен пра́здника и отце́в.</p>
			</section>
			<section>
				<title>
					<p>Святой мученик Никифор († ок. 257) </p>
				</title>
				<p>Святой мученик Никифор († ок. 257) жил в городе Антиохии Сирийской. В том городе жил также пресвитер Саприкий, с которым святой Никифор был очень дружен, так что их считали за родных братьев. По наущению вражию они поссорились, и прежнюю любовь заменила вражда и ненависть. Через некоторое время святой Никифор пришел в себя, раскаялся в грехе и не раз просил через своих друзей прощения у Саприкия, но тот не хотел простить его. Тогда Никифор сам пришел к своему бывшему другу и горячо просил прощения. Саприкий был неумолим.</p>
				<p>В то время императорами Валерианой (253–259) и Галлиеном (260–268) было воздвигнуто гонение на христиан, и одним из первых предстал пред судом пресвитер Саприкий. Он твердо исповедал себя христианином, претерпел истязания за свою веру и был приговорен к смерти через усечение мечом. Когда его вели на казнь, святой Никифор со слезами умолял пресвитера Саприкия о прощении, называя его святым мучеником, который скоро предстанет перед Господом и восприимет от Него венец.</p>
				<p>Но пресвитер Саприкий ожесточился сердцем и даже перед смертью не захотел простить своего собрата. За это Господь отнял от Саприкия Свою благодать, укреплявшую его во время перенесения мучений, и он, почти достигший блаженного конца своего подвига, вдруг устрашился смерти и согласился принести жертву идолам. Напрасно святой Никифор уговаривал со слезами Саприкия, чтобы он не губил себя отречением. При этом святой Никифор сказал палачам: «Я христианин и верую в Господа нашего Иисуса Христа, от Которого отвергся Саприкий. Казните меня вместо Саприкия». Тут же палачи донесли об этом правителю. Последовал приказ: Саприкия отпустить, а вместо него усечь мечом Никифора.</p>
				<p>Так восприял за Христа мученический венец святой Никифор (†ок. 257).</p>
			</section>
			<section>
				<title>
					<p>Преподо́бнаго Панкра́тия, затво́рника, в Да́льних пеще́рах почива́ющаго</p>
				</title>
				<p>Тропа́рь, глас 2:</p>
				<p>Панкра́тие Богому́дре,/ свяще́нниче Госпо́день изря́дне,/ и чуде́с мно́гих самоде́телю,/ моли́ся Го́сподеви,/ во е́же спасти́ ду́ши на́ша.</p>
				<p><style>Конда́к, глас 2:</style></p>
				<p>В по́стницех яви́лся еси́ вели́к,/ во иере́ех же нарочи́т/ и в чудотворе́ниях да́ре показа́ся сла́вен,/ свяще́нне о́тче Панкра́тие,/ тем тя чтим и ублажа́ем.</p>
			</section>
			<section>
				<title>
					<p>Преподобный Панкратий Печерский</p>
				</title>
				<p>Преподобный Панкратий Печерский жил в XIV веке. Подвизался в Киево-Печерском монастыре, в Дальних пещерах которого и был погребен. Память преподобного Панкратия совершается вместе с собором преподобных Дальних пещер (28 августа), во 2-ю неделю Великого поста и 9 февраля — вместе со святителем Панкратием, епископом Тавроменийским (I в.). Преподобный Панкратий был посвящен в сан иеромонаха, прославился в подвигах поста, а также чудотворениями. Имя его упоминается в каноне преподобным Дальних пещер.</p>
			</section>
		</section>
		<section>
			<title>
				<p>10-й день</p>
			</title>
			<section>
				<title>
					<p>
						<style>Свята́го свяще́нномученика Харала́мпия, епи́скопа Магнези́йскаго</style>
					</p>
				</title>
				<p>
					<style>На</style> Го́споди, воззва́х:
					<style>стихи́ры, глас 6.</style>
				</p>
				<p>
					<style>Подо́бен:</style> Всю отложи́вше:
				</p>
				<p>Весь, от ю́ности возложи́вся Влады́це,/ Сего́ возжела́л еси́ и Того́ стопа́м после́довал еси́;/ очи́стився же вся́кия страсте́й скве́рны,/ Боже́ственною благода́тию обогати́лся еси́/ твори́ти исцеле́ния/ и чудоде́йствовати пресла́вная./ И му́ченик был еси́,/ вся́кими прило́ги муче́ний непрекло́нен пребы́в/ си́лою поже́ршагося на Кресте́./ Его́же приле́жно мо́ли/ о ду́шах на́ших.</p>
				<p>Гвоздьми́ пригвожда́емо/ твое́ блаже́нное те́ло терпели́вное,/ страда́льче Харала́мпие, и непобеди́мое,/ душу́ непрело́жну и ум некра́домь соблю́д сокруша́емь/ Боже́ственное бо жела́ние тя, сла́вне,/ бога́тно распаля́ше/ и терпе́ти мук вся́кий вид поуща́ше,/ му́чениче страстоте́рпче,/ Христо́вых страда́ний о́бщниче./ Его́же со дерзнове́нием мо́ли/ о ду́шах на́ших.</p>
				<p>Ра́дость пресве́тлую,/ и пречестну́ю сла́ву,/ пострада́в, насле́довал еси́/ и ве́чнующее ра́дование,/ свяще́нниче преподо́бие, страда́льче честны́й,/ во́ине до́блественный,/ и́же во́инства и ополче́ния змии́на/ крове́й твои́х тече́ньми я́ве потопи́л еси́, благода́тию/ и Боже́ственною моли́твою́/ ме́ртвыя воздви́гл еси́ и́стинно,/ со дерзнове́нием моля́ся/ о ду́шах на́ших.</p>
				<p>
					<style>Сла́ва, и ны́не, Богоро́дичен.</style>
				</p>
				<p>
					<style>Подо́бен то́йже</style>:
				</p>
				<p>Уязвле́ннаго мя/ разбо́йническими де́монов нахо́ды/ и лежа́ща всего́ неде́йственна, Всенепоро́чная,/ на пути́ всегда́ нестоя́ннаго жития́,/ и ми́лости тре́бующа,/ вско́ре посети́,/ вино́ возлия́вши и еле́й/ на неисце́льныя ра́ны,/ и ко благоздра́вию возведи́,/ я́ко да Тя сла́влю/ и любо́вию по до́лгу воспою́ вели́чия Твоя́,/ Чи́стая Еди́на Ма́ти Де́во.</p>
				<p>
					<style>Крестобогоро́дичен.</style>
				</p>
				<p>
					<style>Подо́бен то́йже:</style>
				</p>
				<p>Ору́жие, я́коже рече́ Симео́н,/ се́рдце Твое́ про́йде,/ Пречи́стая Влады́чице,/ егда́ узре́ла еси́ из Тебе́ возсия́вшаго/ неизрече́нным сло́вом,/ от беззако́нных я́ко осужде́на возноси́ма на Крест,/ о́цет и же́лчь вкуша́юща,/ в ре́бра же пробода́ема,/ и ру́це и но́зе пригвожда́емы,/ и, рыда́ющи, восклица́ла еси́, ма́терски вопию́щи:/ что сие́, Ча́до сладча́йшее,/ но́вое та́инство?</p>
				<p>
					<style>Тропа́рь свято́му, глас 4.</style>
				</p>
				<p>
					<style>Подо́бен</style>: Ско́ро предвари́:
				</p>
				<p>Я́ко столп избра́нный Це́ркве Христо́вой/ и свети́льник присносве́тлый всея́ вселе́нныя,/ прему́дре показа́ся, Харала́мпие,/ возсия́ в ми́ре муче́нием,/ разруши́ и́дольское мракобе́сие, блаже́нне,/ сего́ ра́ди яви́ся предста́тель Христу́,/ моли́ся спасти́ся нам.</p>
				<p>
					<style>Кано́н, глас 6.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с</style>: Я́ко по суху́, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу, побе́дную песнь пои́м, вопия́ше.
				</p>
				<p>С  ли́ки ше́ствуя ве́село в мы́сленных Небе́сных се́лех/ и сия́я све́том невече́рним,/ изба́ви мя от страсте́й моли́твами твои́ми, му́дре, я́ко да пою́ тя.</p>
				<p>Светоно́сная твоя́ па́мять со́лнечная облиста́ет дарова́ния/ и просвеща́ет ве́рно в ней чту́щия  тя,/ ра́дости пресве́тлыя вои́стинну,/ му́чениче тезоимени́те.</p>
				<p>Крове́й твои́х ка́плями сла́ное неве́рия мо́ре потопи́л еси́,/ река́ благоче́стия был еси́,/ Христо́ву напоя́ющи вои́стинну Це́рковь при́сно.</p>
				<p>
					<style>Богоро́дичен</style>: Грехо́в бу́ря, и помышле́ний проти́вныя во́лны,/ и страсте́й наше́ствия на мне преидо́ша,/ но Твое́ю, Богоро́дице Де́во,/ держа́вною моли́твою спаси́ мя.
				</p>
				<p>
					<style>Песнь 3</style>
				</p>
				<p>
					<style>Ирмо́с</style>: Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.
				</p>
				<p>Несть отню́д изрещи́ чуде́с мно́жества, я́же соде́лал еси́,/ еще́ в жи́зни ходя́ и к Бо́гу преше́д,/ страстоте́рпче му́чениче досточу́дне.</p>
				<p>Си́лою Боже́ственною укре́плься,/ некре́пкую на́глость беззако́нных низложи́л еси́,/ я́коже во́ин кре́пок, Харала́мпие страда́льче,/ я́ко ору́жник Боже́ственнаго ополче́ния.</p>
				<p>Крове́й исте́кшия то́ки твоего́ телесе́/ весь нече́стия пла́мень и лю́тое запале́ние угаси́ша,/ сла́дости же пото́к тебе́ исхода́таиша.</p>
				<p>
					<style>Богоро́дичен</style>: Святы́х Свята́го Бо́га родила́ еси́, Всесвята́я,/ свя́тости храм я́вльшися чист и дверь, е́юже Еди́н Христо́с про́йде,/ спаса́яй челове́чество.
				</p>
				<p>
					<style>Седа́лен, глас 3.</style>
				</p>
				<p>
					<style>Подо́бен:</style> Боже́ственныя ве́ры:
				</p>
				<p>Столп незы́блен Це́ркве,/ свети́льник неугаси́мый вселе́нныя, страстоте́рпче, яви́лся еси́, Харала́мпие,/ и, просия́в со́лнца светле́е, и́дольскую отгоня́еши тьму́,/ му́чениче сла́вне,/ Христа́ Бо́га моли́ дарова́ти нам ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Боже́ственная была́ еси́ ски́ния Сло́ва,/ Еди́на Всечи́стая Де́во Ма́ти,/ чистото́ю А́нгелы превозше́дшая,/ па́че всех мене́  персть бы́вша, оскверне́на пло́тскими прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
				<p>
					<style>Крестобогоро́дичен:</style>
				</p>
				<p>Нескве́рная  А́гница Сло́ва, нетле́нная Де́во Ма́ти,/ на Кресте́ зря́ши пове́шена из Не́я без боле́зни прозя́бшаго,/ Матероле́пно рыда́ющи, вопия́ше:/ увы́ Мне, Ча́до Мое́, ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
				<p>
					<style>Песнь 4</style>
				</p>
				<p>
					<style>Ирмо́с</style>: Христо́с моя́ си́ла,/ Бог и Госпо́дь,/ честна́я Це́рковь/ Боголе́пно пое́т, взыва́ющи,/ от смы́сла чи́ста о Го́споде пра́зднующи.
				</p>
				<p>Кра́сен был еси́, пома́зався кро́вию честна́го муче́ния/ и добро́тами сего́ украси́вся, Харала́мпие,/ страда́льцев украше́ние и утвержде́ние.</p>
				<p>Де́монская ка́пища твои́м сокруши́л еси́, страстоте́рпче, му́жеством,/ храм тебе́ сама́го Свята́го Ду́ха и терпе́ния нело́жнаго столп показа́л еси́ и о́браз.</p>
				<p>На высоту́ возне́сше руце, сла́вне,/ тьмы предстате́ле твоя́ ре́бра строга́ху ноготьми́,/ ве́чное и́стинно исхода́таивше тебе́ наслажде́ние.</p>
				<p>
					<style>Богоро́дичен</style>: Кре́пость моя́ и пе́ние мое́, Христо́с Бог, из Тебе́ возсия́вый,/ премно́жеством, Чи́стая, бла́гости изба́ви ны пе́рваго преступле́ния.
				</p>
				<p>
					<style>Песнь 5</style>
				</p>
				<p>
					<style>Ирмо́с</style>: Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя веде́ти, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.
				</p>
				<p>Боже́ственную страсть/ нас ра́ди стра́сти претерпе́вшаго тве́рдо, му́чениче Христо́в, подража́в,/ терпи́ши во все́м те́ле, сла́вне,/ гвозде́й пригвожде́ния до́блественне.</p>
				<p>Безслове́сие гони́телей,/ Сло́во, Собезнача́льное Отцу́, исправля́я, прему́дре,/ сло́во безслове́сным я́ве влага́ет,/ разреши́ти от юз тя повелева́юща.</p>
				<p>Рожны́ пронзе́н, уязви́л еси́ се́рдце лю́таго земноро́дных бори́теля/ копие́м му́жества и терпе́ния твоего́,/ Богому́дре страстоте́рпче досточу́дне.</p>
				<p>
					<style>Богоро́дичен</style>: Боже́ственным сия́нием Твои́м, Блага́я, омраче́нную мою́ ду́шу сластьми́ просвети́,/ и ко спасе́ния стезя́м наста́ви,/ я́же Еди́на, Спа́са Христа́ ро́ждшая.
				</p>
				<p>
					<style>Песнь 6</style>
				</p>
				<p>
					<style>Ирмо́с</style>: Жите́йское мо́ре,/ воздвиза́емое зря/ напа́стей бу́рею/ к ти́хому приста́нищу Твоему́ прите́к, вопию́ Ти:/ возведи́ от тли живо́т мои́,/ Многоми́лостиве.
				</p>
				<p>Свети́льник был еси́, страда́ний твои́х све́том просвеща́я концы́:/ испове́дуеши и́мя Христо́во пред мучи́тели,/ страстоте́рпче Христо́в пресла́вне.</p>
				<p>Боже́ственныя распаля́емь огне́м любве́,/ росо́ю ве́ры злоче́ствующих угаси́л еси́ запале́ние,/ Христо́ва чудеса́ неве́рным показу́я, досточу́дне.</p>
				<p>Жи́зни жела́я безсме́ртныя,/ плотска́я, Харала́мпие, умертви́л еси́ страстна́я движе́ния/ и мо́литво́ю ме́ртвыя возста́вил еси́, воспева́ющия во всех тя просла́вльшаго.</p>
				<p>
					<style>Богоро́дичен</style>: Страсте́й мя коле́блющася сопроти́вными прило́ги, Ма́ти Бо́жия, утверди́,/ я́ко безстра́стия ро́ждши Исто́чник,/ к Тебе́ бо прибего́х, челове́ком вели́кому прибе́жищу.
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен:</style> Я́ко нача́тки:
				</p>
				<p>Подо́бствовав благода́тию свяще́нства, сла́вне,/ Це́рковь светло́ украси́л еси́ Боже́ственным страда́нием,/ е́же за Христа́ прия́л еси́ до́блественно, ра́дуяся, Харала́мпие,/ честны́й свети́льниче всеми́рный, осиява́яй концы́,/ я́ко непобеди́мый.</p>
				<p>
					<style>И́кос:</style> Па́стыря, Христа́ Бо́га на́шего, я́ко А́гнца, на зе́млю благоволи́вшаго прийти́,/ грехи́ взе́млющаго и неду́ги всех поне́сшаго, равнообразова́в, му́чениче свя́те,/ ду́шу за о́вцы положи́л еси́, возвеща́я Его́ стра́сти./ Тем <style>Днесь</style> вси пое́м тя пе́сньми, я́ко непобеди́ма.
				</p>
				<p>
					<style>Песнь 7</style>
				</p>
				<p>
					<style>Ирмо́с:</style> О́троцы  в  Вавило́не/ пе́щнаго пла́мене не убоя́шася,/ но, посреде́ пла́мене вве́ржени, ороша́еми, поя́ху:/ благослове́н еси́, Го́споди Бо́же оте́ц на́ших.
				</p>
				<p>Приобща́яся му́кам и огне́м опаля́емь, страстоте́рпче Христо́в,/ я́ко зла́то чи́сто, быв/ и свяще́нно возложе́ние Христо́во был еси́.</p>
				<p>Моли́тв твои́х росо́ю пребеззако́ннующих пещь угасе́, му́дре,/ и изба́влен был еси́, песнопоя́ Сотво́ршему:/ благослове́н еси́, Го́споди Бо́же оте́ц на́ших.</p>
				<p>Ополче́нием страда́ний дре́во яви́лся еси́ высокора́слено,/ соосеня́ющо ве́рныя от пла́меннаго греха́, зову́щия:/ благослове́н еси́, Го́споди Бо́же оте́ц на́ших.</p>
				<p>
					<style>Богоро́дичен</style>: Ра́дость прие́мшая в Пречи́стем чре́ве твое́м, Богоро́дице Чи́стая,/ весе́лия се́рдце мое́ испо́лни,/ печа́ль отгоня́щи страсте́й, Присноде́во.
				</p>
				<p>
					<style>Песнь 8</style>
				</p>
				<p>
					<style>Ирмо́с</style>: Из пла́мене преподо́бным росу́ источи́л еси́/и пра́веднаго же́ртву водо́ю попали́л еси́,/вся бо твори́ши, Христе́, то́кмо е́же хоте́ти./ Тя превозно́сим во вся ве́ки.
				</p>
				<p>Тече́нии крове́й нака́паемь, ран добро́тою украша́емь,/ победи́тельным благоле́пно ве́нцем удо́брен, Бо́гу предста́л еси́, му́чениче.</p>
				<p>Мук о́блацы не покры́ша му́жества твоего́, му́чениче, и до́блестей,/ гони́телей не омрачи́ сопротивле́ние твоего́ пресве́тлаго, Богому́дре,/ терпе́ния.</p>
				<p>Свяще́нник же и му́ченик непобеди́м,/ во́ин добль и столп непоколеби́м,/ утвержде́ние ве́рных, нече́стия противобо́рец,/ вои́стинну яви́лся еси́, Богому́дре страстоте́рпче.</p>
				<p>
					<style>Богоро́дичен</style>: Вся́ческая сотвори́вый Боже́ственным хоте́нием,/ восхоте́в, во чре́ве Твое́м всели́ся, Чи́стая, истле́вшия ны обнови́ти хотя́./ Его́же превозно́сим во вся ве́ки.
				</p>
				<p>
					<style>Песнь 9</style>
				</p>
				<p>
					<style>Ирмо́с</style>: Бо́га/ челове́ком невозмо́жно ви́дети,/на Него́же не сме́ют чини́  А́нгельстии взира́ти./ Тобо́ю же, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными вои́ Тя ублажа́ем.
				</p>
				<p>Ни о́гнь, ни меч, но ни́же смерть,/ ни гоне́ние, ни ско́рбь, ни глад,/ ни́же беда́, ни мук вся́ких умышле́ние/ возмо́же от любве́ Бо́жия вои́стинну отлучи́ти тя сотво́ршаго,/ страда́льче досточу́дне.</p>
				<p>Строга́ньми ногте́й умерщвле́ния совле́к ри́зы,/ оде́ждами от крове́й тебе́, страстоте́рпче, украси́л еси́,/ те́мже со дерзнове́нием, му́чениче непобеди́ме,/ всех Владыце и Бо́гу, ра́дуяся, предстои́ши.</p>
				<p>Ра́дости полна́ и Боже́ственныя све́тлости пода́тельна, Харала́мпие, па́мять твоя́ ми́ру возсия́,/ страсте́й зи́му отгоня́щи, вся просвеща́ющи,/ ю́же пра́зднующе, обрета́ем прегреше́ний очище́ние моли́твами твои́ми.</p>
				<p>
					<style>Богоро́дичен</style>: Страсте́й бу́ря  смуща́ет мя,/ и сласте́й погружа́ет треволне́ние, Веенепоро́чная,/ Ко́рмчия Христа́ ро́ждшая, ру́ку ми по́мощи простри́/ и спаси́ мя, Еди́на спасе́ние ве́рно блажа́щих Тя.
				</p>
				<p>
					<style>Моле́бный кано́н свято́му священному́ченику Харала́мпию</style>
				</p>
				<p>
					<style>Пое́мый во вся́кой ско́рби и душе́вном обстоя́нии, его́же </style>
					<style>краегране́сие:</style> Священному́чениче, буди́ вои́стинну ско́рый предста́тель.
				</p>
				<p>
					<style>Тропа́рь, глас 4.</style>
				</p>
				<p>
					<style>Подо́бен:</style> К Богоро́дице приле́жно:
				</p>
				<p>Cтрастоте́рпцу Харала́мпию присту́пим/ и о́бразу его́ поклони́мся, от се́рдца вопию́ще:/ му́чениче Харала́мпие и о́тче,/ от вся́каго обстоя́ния и всех бед свои́х раб изба́ви нас,/ в це́ркве твоея́ вы́ну пребыва́ющих.</p>
				<p>
					<style>Сла́ва, глас то́йже.</style>
				</p>
				<p>
					<style>Подо́бен:</style> Вознесы́йся на Крест:
				</p>
				<p>Пострада́вый му́жески и му́ченический наде́вый вене́ц,/ священному́чениче пресла́вне Харала́мпие,/ свободи́ раб твои́х от губи́тельства и вся́каго зла,/ напа́стей и бед, свя́те,/ с любо́вию твое́ призыва́ющих чу́дное и́мя.</p>
				<p>
					<style>И ны́не, <style>Богоро́дичен:</style></style>
				</p>
				<p>Не умолчи́м никогда́, Богоро́дице,/ си́лы Твоя́ глаго́лати недосто́йнии,/ <style>Аще</style> бо Ты не бы предстоя́ла, моля́щи,/ кто́ бы нас изба́вил от толи́ких бед?/ кто́ же бы сохрани́л до ны́не свобо́дны?/ Не отсту́пим, Влады́чице, от <style>Тебе</style>́,/ Твоя́ бо рабы́ спаса́вши при́сно от вся́ких лю́тых.</p>
				<p>
					<style>Песнь 1</style>
				</p>
				<p>
					<style>Ирмо́с</style>: Во́ду проше́д, я́ко су́шу/ и еги́петскаго зла избежа́в,/ израильтя́нин вопия́ше:/Изба́вителю и Бо́гу на́шему пои́м.
				</p>
				<p>Сый во мно́зех напа́стех, губи́тельстве и бе́дах вся́ческих,/ к тебе́ с ве́рою вопию́,/ да изба́влюся моли́твами твои́ми, Харала́мпие.</p>
				<p>Ка́пища и́дольская разру́шив, це́рковь Бо́жию узре́,/ исто́чниче ты чудотво́рный,/ гони́телю па́губных и напа́стей отверга́ющий, Харала́мпие.</p>
				<p>Я́ко же́ртва и му́ченик Христо́в, име́я дерзнове́ние,/ моли́твами изба́ви нас па́губных и зол, и бед,/ напа́сти отверга́ющий, Харала́мпие.</p>
				<p>
					<style>Богоро́дичен</style>: Еди́ну Неискусому́жную и Чи́стую мо́лим Тя, раби́ Твои́,/ губи́тельства, вреда́ да изба́ви.
				</p>
				<p>
					<style>Песнь 3</style>
				</p>
				<p>
					<style>Ирмо́с</style>: Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.
				</p>
				<p>Лю́тых неду́г и бед волна́ми/ от грех пои́стине вся ниспа́ли есмы́ в лука́вое,/ но те́плыми моли́твами нас свободи́, Боже́ственный Харала́мпие.</p>
				<p>Изнемога́ющих от губи́тельнаго  -  це́льба,/ беду́ прия́вших  -  бы́строе заступле́ние и печа́лующихся ра́дость./ Те́мже нас моли́твами свободи́, Боже́ственный Харала́мпие.</p>
				<p>От боле́зней вся́ческих, помышле́ний бесо́вских,/ скорбе́й, па́губы лю́той, бед злых/ всех нас свои́ми моли́твами свободи́, Боже́ственный Харала́мпие.</p>
				<p>
					<style>Богоро́дичен</style>: От поги́бели, зол, Пречи́стая,/ вся́ческаго вреда́, па́губы и обстоя́ния/ Харала́мпия мольба́ми и Твои́ми моли́твами всех нас свободи́,/ Де́во Богоневе́стная.
				</p>
				<p>Спаси́ от напа́стей раб свои́х, страстоте́рпче,/ я́ко вси тя при́сно нарица́ем,/ я́ко моли́твенника к Бо́гу и избави́теля.</p>
				<p>Призри́ благосе́рдием, Всепе́тая Богоро́дице,/ на мое́ лю́тое телесе́ озлобле́ние/ и исцели́ души́ моея́ боле́знь.</p>
				<p>
					<style>Тропа́рь, глас 2:</style>
				</p>
				<p>Моли́твами твои́ми ко Го́споду/ от зол, бед, напа́стей свободи́/ ве́рно к тебе́ прибега́ющих/ и сете́й изба́ви вра́жиих,/ ве́лий страстоте́рпче Харала́мпие.</p>
				<p>
					<style>Песнь 4</style>
				</p>
				<p>
					<style>Ирмо́с</style>: Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.
				</p>
				<p>Слугу́ тя равноа́нгельна и испове́дника/ Христо́с тя пока́за/ и боле́зней цели́теля, ве́лий Харала́мпие.</p>
				<p>Изнемога́ющаго мя исцели́,/ в напа́стех су́ща мя исхи́ти/ и свободи́ твои́ми моли́твами, ве́лий Харала́мпие.</p>
				<p>Возвели́чи Госпо́дь тя в ми́ре,/ благода́ть пода́л еси́ всем исцели́ти неду́ги,/ ве́лий Харала́мпие.</p>
				<p>
					<style>Богоро́дичен</style>: Цели́тельницу Тя разуме́ем,/ от зол, губи́тельства и обстоя́ния/ изба́ви нас мо́литва́ми Твои́ми к Бо́гу, Пречи́стая Богоро́дице.
				</p>
				<p>
					<style>Песнь 5</style>
				</p>
				<p>
					<style>Ирмо́с</style>: Просвети́ нас повеле́нии Твои́ми, Го́споди,/ и мы́шцею Твое́ю высо́кою/Твой мир пода́ждь нам,/ Человеколю́бче.
				</p>
				<p>Прибега́ем к тебе́ от коне́ц всего́ ми́ра вси,/ и́же в напа́стех су́ще,/ моли́твами твои́ми изба́ви от сих, му́чениче Харала́мпие.</p>
				<p>Со чи́ны святы́х всех, свя́те,/ бесе́дуя пря́мо Христу́,/ от бед мя изба́ви, му́чениче Харала́мпие.</p>
				<p>Весь в напа́стех, в па́губах и в зле пребыва́ю,/ от вся́ких бед твои́ми мольба́ми мя изба́ви, му́чениче Харала́мпие.</p>
				<p>
					<style>Богоро́дичен</style>: Я́ко страшна́ нам та́йна Су́днаго дне, Влады́чице,/ тре́петом ве́лиим содержи́т и ужаса́ет,/ но моли́твами Харала́мпия изба́ви, Пречи́стая, Всенепоро́чная, осужде́ния нас.
				</p>
				<p>
					<style>Песнь 6</style>
				</p>
				<p>
					<style>Ирмо́с</style>: Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.
				</p>
				<p>Струя́ми ты мно́гими исцели́ злы́я па́губы губи́тельство,/ и из мно́гих напа́стей и бед бу́ри мя изыми́/ и, молю́ся, твои́ми моли́твами утиши́ ю, Харала́мпие.</p>
				<p>Осени́ благода́тию ду́шу  мою́, свя́те,/ оче́са ра́зума и се́рдца к све́ту Христо́вых дел твое́ю моли́твою, всеблаже́нне, приведи́/ и, молю́ся, неи́стия тле́ние утиши́, му́чениче Харала́мпие.</p>
				<p>Нетле́нное сокро́вище тя ве́дахом и исто́чник сый це́льбы, всеблаже́нне,/ я́ко из тебе́ излия́ется благода́ть исцеля́ти неду́ги,/ и, молю́ся, твои́ми моли́твами утиши́ я, Харала́мпие.</p>
				<p>
					<style>Богоро́дичен</style>: Неневе́стная Богоро́дице, Госпоже́,/ бед и напа́стей па́губу Харала́мпия те́плыми мольба́ми разори́/ и, молю́ся, зло́е тле́ние утиши́ , Всепе́тая.
				</p>
				<p>Изба́ви от напа́стей раб свои́х, страстоте́рпче,/ и от па́губы страсте́й к тебе́ прибега́ющия,/ я́ко Боже́ственный ко Христу́ моли́твенниче.</p>
				<p>
					<style>Богоро́дичен</style>: Пречи́стая, я́же чрез сло́во Сло́во неистолко́ванно напосле́док ден ро́ждшая,/ я́ко иму́щая ма́тернее дерзнове́ние,/ моли́ Христа́ Бо́га о нас.
				</p>
				<p>
					<style>Конда́к, глас 6.</style>
				</p>
				<p>
					<style>Подо́бен:</style> Предста́тельство христиа́н:
				</p>
				<p>Я́ко му́ченик и испове́дник цвет,/ двойны́м венце́м Христо́с тя увенча́,/ возвели́чив безчи́сленными чудесы́ на земли́,/ но я́ко благода́ть Госпо́дню явля́я нам,/ ве́рно к тебе́ прибега́ющим,/ да́руй мир, помози́ в напастех и лю́тых бе́дах,/ святе́йший Харала́мпие.</p>
				<p>
					<style>И абие проки́мен: </style>Честна́ пред Го́сподем/ смерть преподо́бных Его́.
					<style>Стих:</style> Что возда́м Го́сподеви о всех/ я́же воздаде́ ми?
					<style>Ева́нгелие от Луки́, зача́ло 106, и а́бие, <style>Сла́ва, глас 2:</style></style>
				</p>
				<p>Страсто́терпца моли́твами поми́луй,/ очи́сти мно́жество мои́х прегреше́ний.</p>
				<p>
					<style>И ны́не, <style>Богоро́дичен:</style></style>
				</p>
				<p>Богоро́дицы моли́твами поми́луй,/ очи́сти мно́жество мои́х прегреше́ний.</p>
				<p>
					<style>По 50-м псалме́ стихи́ра, глас 6.</style>
				</p>
				<p>
					<style>Подо́бен:</style> Все отло́жше:
				</p>
				<p>Ве́лий Харала́мпие,/ святи́телю Го́спода/ кровь твою́ честну́ю,/ ю́же ты излия́ за ве́рныя,/ Христу́ принесе́  за бли́жния своя́,/ в боле́знех и в злых неду́зех су́щих,/ и за предстоя́щих людий, тебе́ моля́щихся,/ я́ко избы́ти печа́ли и благода́ти сподо́битися,/ темже просла́вятся пра́ведники со А́нгельскими чи́ны.</p>
				<p>
					<style>Песнь 7</style>
				</p>
				<p>
					<style>Ирмо́с</style>: От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще: I отце́в Бо́же, благослове́н еси́.
				</p>
				<p>Изба́витися неви́димых и ви́димых враг, борю́щих нас, всеблаже́нне,/ умоли́ Христа́ твои́ми, священному́чениче Харала́мпие, моли́твами.</p>
				<p>Труда́ми твои́ми благи́ми разори́ и́долом зло́е служе́ние,/ Христо́с же тебе́ благода́ть чуде́с дарова́л есть/ исцеля́ти боле́зни твои́ми, священному́чениче Харала́мпие, моли́твами.</p>
				<p>Мно́жество правосла́вных, одержи́мии печа́льми от злых,/ к тебе́ с благоче́стием и с любо́вию возопию́т,/ да изба́ви лю́тых твои́ми, священному́чениче Харала́мпие, моли́твами.</p>
				<p>
					<style>Богоро́дичен</style>: Спасти́ от напа́стей, бед всю́ду и злых, нас, бли́жних свои́х,/ Христа́ Ро́ждшую ти́хо умоли́/ твои́ми, священному́чениче Харала́мпие, моли́твами.
				</p>
				<p>
					<style>Песнь 8</style>
				</p>
				<p>
					<style>Ирмо́с</style>: Царя́ Небе́снаго,/ Его́же пою́т во́и А́нгельстии,/ хвали́те и превозноси́те во вся ве́ки.
				</p>
				<p>И́же чуде́с у Го́спода благода́ть взя́вый,/ боле́знь и па́губу изгони́ мольба́ми твои́ми, Харала́мпие преблаже́нне.</p>
				<p>Вверг твои́х раб лука́вый в многоразли́чныя неду́ги лю́тыя,/ но сих изгони́, Харала́мпие преблаже́нне.</p>
				<p>Пото́к неду́г, и па́губ, и напа́стей,/ и зло́е обстоя́ние изгони́ мольба́ми твои́ми, Харала́мпие преблаже́нне.</p>
				<p>
					<style>Богоро́дичен</style>: Всяк вред душ и теле́с/ и вся́кую злу́ю напа́сть изгони́/ мольба́ми Твои́ми, Мари́е Богоро́дице.
				</p>
				<p>
					<style>Песнь 9</style>
				</p>
				<p>
					<style>Ирмо́с</style>: Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/с Беспло́тными ли́ки Тя велича́юще.
				</p>
				<p>Вся́кими боле́знями одержи́мыя/ и благоче́стно притека́ющии ко хра́му/ твои́ми моле́ниями вся изба́ви, му́чениче Харала́мпие.</p>
				<p>Па́губы губи́тельныя, вся́кия не́мощи,/ помышле́ния душетле́ннаго враг лука́вых/ твои́ми моле́ниями вся изба́ви, му́чениче Харала́мпие.</p>
				<p>И́же вся спаса́яй, тя призыва́ющия,/ и ны́не от разруше́ний и всякия поги́бели/ твои́ми моле́ниями вся изба́ви, му́чениче Харала́мпие.</p>
				<p>
					<style>Богоро́дичен</style>: Поги́бели лю́тыя ве́рных Твои́х раб,/ бед злых Харала́мпия моли́твами,/ Твои́ми моле́ниями вся изба́ви, Де́во Преблаже́нная.
				</p>
				<p>
					<style>Стихи́ры, глас 2:</style>
				</p>
				<p>Я́ко Ни́льския во́ды,/ та́ко мно́жество чуде́с твои́х/ прибега́ющих благоче́стно к Боже́ственному хра́му твоему́/ напая́ют незави́стно,/ исцеля́юще боле́зни, Харала́мпие.</p>
				<p>Вся, и́же лю́бящии,/ от па́губы, напа́сти и от бед свободи́ти/ вопие́м с любо́вию, Боже́ственный Харала́мпие,/ да обрете́м бога́тно избавле́ние.</p>
				<p>Изба́ви притека́ющая к тебе́/ и твоему́ о́бразу поклоня́ющаяся благоче́стно/ от вся́каго осужде́ния, Харала́мпие преблаже́нне,/ и Боже́ственное Ца́рствие получи́ти сподо́би.</p>
				<p>Не има́мы ина́го к Бо́гу моли́твенника/ и избави́теля от неду́га лю́таго,/ ра́зве тебе́ Боже́ственнаго Христо́ва страстоте́рпца:/ Харала́мпия в пе́снех да просла́вим.</p>
				<p>Сохрани́ и защити́ твои́ми моли́твами, Харала́мпие му́чениче,/ я́ко благода́ть прия́вый,/ нас от вся́кия боле́зни и лю́тыя сме́рти исхити́.</p>
				<p>
					<style>Богоро́дичен</style>: Вся А́нгелов во́инства,/ Предте́че Госпо́день, апо́столов двоенадеся́тице,/ святи́и вси с Богоро́дицею/ сотвори́те моли́тву, во е́же спасти́ся нам.
				</p>
				<p>
					<style>Тропа́рь свято́му, глас 4.</style>
				</p>
				<p>
					<style>Подо́бен:</style> Ско́ро предвари́:
				</p>
				<p>Я́ко столп избра́нный Це́ркве Христо́вой/ и свети́льник присносве́тлый всея́ вселе́нныя,/ прему́дре показа́ся, Харала́мпие,/ возсия́ в ми́ре муче́нием,/ разруши́ и́дольское мракобе́сие, блаже́нне,/ сего́ ра́ди яви́ся предста́тель Христу́,/ моли́ся спасти́ся нам.</p>
				<p>
					<style>Сла́ва, и ны́не, Богоро́дичен:</style>
				</p>
				<p>От вся́ких бед раб Твои́х защити́,/ Благослове́нная Богоро́дице,/ да Тя просла́вим, наде́жду душ на́ших.</p>
				<p>
					<style>Стихи́ра на целова́ние о́браза, глас 2.</style>
				</p>
				<p>
					<style>Подо́бен:</style> За вся заступа́еши:
				</p>
				<p>За всех заступа́вши, страстоте́рпче,/ целу́ющих с ве́рою о́браз Боже́ственный твой/и в покая́нии моля́щихся при́сно,/ му́чениче Харала́мпие,/ молитва́ми Боже́ственными изба́ви бу́ри страсте́й на́ших/ свободи́ и гее́нны свои́х раб/ и Небе́снаго Ца́рствия насле́дники сотвори́, мо́лимся.</p>
				<p>
					<style>Богоро́дичен</style>: Наде́ждо моя́, к Тебе́ прибега́ю,/ Ма́терь Бо́жия,/ защити́ мя под кро́вом Твои́м.
				</p>
				<p>
					<style>Моли́тва</style>
				</p>
				<p>О, свяще́ннейшая главо́, па́стырю до́брый слове́сных ове́ц Христо́вых, священному́чениче Христо́в Харала́мпие, вели́кий о нас засту́пниче в скорбе́х и бе́дах и во всех ну́ждах! Услы́ши нас, гре́шных и недосто́йных раб твои́х, моля́щихся тебе́, да твои́ми всеси́льными моли́твами Всеблаги́й Госпо́дь изба́вит ны от вся́каго зла́го обстоя́ния, прости́т вся согреше́ния, во́льная и нево́льная, сподо́бит ны про́чая ле́та жи́зни на́шея сконча́ти в соблюде́нии за́поведей Его́ и покая́нии. Испроси́, уго́дниче Бо́жий, да пребу́дет благослове́ние Царя́ Небе́снаго над благослове́нною им Росси́ею. Ты бо прия́л еси́ еще́ в житии́ свое́м от Го́спода  си́лу всем притека́ющим к тебе́ с мольбо́ю подава́ти потре́бное, те́мже и ста́рцы, и во́зрастнии, и де́ти приима́ху исцеле́ния ра́ди хода́тайства твоего́, уго́дниче, пред Престо́лом Го́спода. Егда́ же на ме́чное тя усече́ние осуди́ша, слы́шал еси́ превожделе́нный и сладча́йший глас Го́спода, глаго́лющ к тебе́ сицева́я; прииди́, Харала́мпие, дру́же мой, мно́гая ра́ди И́мене Моего́ претерпе́вый, проси́ у Ме́не, чесо хо́щеши, и дам ти. Ты же, вели́кий свети́льниче, рекл еси́ Ему́ усты́ свои́ми: Го́споди, <style>Аще</style> уго́дно Тебе́ есть, молю́ Тя, даждь сла́ву И́мени Твоему́, иде́же поло́жены бу́дут моя́ мо́щи и па́мять моя́ и́мать почита́тися, да не бу́дет на ме́сте том глад и мор или́ тлетво́рный во́здух, погубля́ющ плоды́, но да бу́дет па́че на ме́стех тех мир, телесе́м здра́вие и ду́шам спасе́ние, изоби́лие же пшени́цы и ви́на и ското́в умноже́ние на потре́бу челове́ком. И та́ко по проше́нию твоему́ прия́л еси́ от Го́спода ве́лию благода́ть. На твоя́ моле́ния, на тя, священному́чениче Христо́в Харала́мпие, упова́ем, получи́ти ве́лию ми́лость от Го́спода в безконе́чный век. Ами́нь.</p>
			</section>
			<section>
				<title>
					<p>
						<style>Святой священномученик Харалампий</style>
					</p>
				</title>
				<p>Был епископом в городе Магнезии, в Фессалии; жил во второй половине II века. Он обратил ко Христу многих из язычников, наставлял их на путь спасения, поучая Слову Божию. За Евангельскую проповедь святого епископа Харалампия привели на суд к правителю Лукиану и военачальнику Лукию. Угрожая мучениями, они требовали от епископа Харалампия принесения жертвы языческим богам. В ответ святой твердо исповедал свою веру во Христа. Тогда священномученика Харалампия подвергли жестоким истязаниям. Его подвесили на дереве и строгали тело железными крюками до тех пор, пока не содрали кожу с головы до ног. «Благодарю вас, братие,— говорил при этом мученик.— Острогавши тело, вы обновили мой дух». Воины
					<strong>Порфирий и Ваптос</strong>,
					<strong/>истязавшие святого епископа, были так поражены его незлобием и терпением, что открыто исповедали Воскресшего Христа. Оба они были тотчас усечены мечом. Вместе с ними были усечены три женщины, которые, подобно Порфирию и Ваптосу, уверовали во Христа.
				</p>
				<p>Военачальник Лукий сам взял орудия пыток и жестоко терзал тело святого Харалампия, но вдруг руки его отнялись у локтей. Лукиан, увидя это, плюнул в лицо священномученика Харалампия и внезапно голова его повернулась назад лицом. Тогда народ, объятый ужасом, стал молить святого мученика отвратить Божий гнев. С ними просил и Лукий. По молитвам святого мученика Лукий и Лукиан были исцелены. Тогда и Лукий уверовал во Христа и крестился. Множество очевидцев также обратились к истинной Христовой вере, другие получали исцеления от различных недугов по молитвам священномученика Харалампия.</p>
				<p>Лукиан донес обо всем случившемся императору Септимию Северу (193—211), находившемуся в Антиохии. Император распорядился привести святого к нему. Исполняя приказание, воины вбили в тело мученика острый железный гвоздь, в бороду вплели веревку и, обмотав вокруг шеи, повлекли его к императору. Сам император, увидев святого, вонзил в грудь священномученика Харалампия три острых кола, а потом приказал палить его на медленном огне. Но сила Божия укрепляла святого Харалампия, и он остался невредим.</p>
				<p>По молитве священномученика вновь стали совершаться чудеса. Святой изгнал диавола из человека и воскресил мертвого юношу. Сам император пришел в ужас, но вскоре вновь ожесточился и подверг святого Харалампия другим страшным мукам. Видя его терпение, дочь Септимия Севера Галина уверовала во Христа и стала убеждать в истинности христианской веры своего отца. Но император после новых истязаний осудил священномученика на смерть.</p>
				<p>«Благодарю Тебя, Господи, за милость Твою. Помяни меня во Царствии Твоем»,— сказал святой, воззрев на Небо, и после этих слов преставился — прежде, чем меч коснулся его (†10 февраля 202).</p>
				<p>Галина с честью погребла святое тело страдальца. Память священномученика Харалампия Церковь празднует в день его преставления.</p>
				<p>
					<style>В тойже день
						<strong/>
						<style>Преподо́бнаго Про́хора, чудотво́рца Пече́рскаго</style>
					</style>
				</p>
				<p>
					<style>Вечер</style>
				</p>
				<p>
					<style>На </style>Го́споди, воззва́х:
					<style> стихи́ры глас 4.</style>
				</p>
				<p>
					<style>Подо́бен:</style> Дал еси́ зна́мение:
				</p>
				<p>Про́хоре чу́дне,/ ты, а́нгельское проходя́  житие́,/ вся́кия сла́сти жите́йския отбегл  еси́,/ сло́вом па́че Бо́жиим пита́яся, не  бра́шны./ Тем был еси́ по́стником сия́ние,/ с ни́ми же и дарова́ тебе́ в Небе́сных оби́телех селе́ние/ Иису́с Человеколю́бец и Спас душ на́ших.</p>
				<p>Про́хоре сла́вне,/ ты, челове́ческия убега́я сла́вы,/ я́ко паря́щая пти́ца, на холм Пече́рский устреми́лся еси́/ и прелета́л еси́, осо́бящися виде́нием и дея́нием зако́на Госпо́дня,/ отню́дуже, возше́д на верх доброде́телей,/ прия́л еси́ дар чудотворе́ния/ от Иису́са Человеколю́бца и Спа́са душ на́ших.</p>
				<p>Про́хоре преблаже́нне,/ блаже́нных оте́ц стопа́м после́дуя,/ те́сное стяжа́л еси́ в ми́ре се́м житие́,/ я́ко и обы́чнаго хле́ба не вкуси́л еси́,/ но расту́щим зе́лием удоволя́лся еси́;/ те́мже в блаже́нной жи́зни ны́не пребыва́я,/ пита́ешися пи́щею Небе́сныя ра́дости,/ ю́же подаде́ тебе́ от бла́гости Своея́/ Иису́с Человеколю́бец и Спас душ на́ших.</p>
				<p>
					<style>Сла́ва, глас 5:</style>
				</p>
				<p>Кто не удиви́тся житию́ твоему́,/ или́ кто не испове́сть терпе́ние твое́, преблаже́нне о́тче Про́хоре?/ Ты бо в вели́цем воздержа́нии житие́ проходя́,/ о телеси́ небре́гл еси́,/ сластолюби́ваго зми́я стерл еси́ до конца́,/ утверди́в но́зе свои́ на сте́пени по́стнических доброде́телей./ Тем, в дне́шний день па́мять твою́ почита́юще,/ испове́дуем по́двиги твоя́/ и мо́лимся, к раце моще́й твои́х припада́юще:/ я́ко имы́й дерзнове́ние у Христа́ Бо́га,/ проси́ ми́ра ми́рови и ду́шам на́шим ве́лия ми́лости.</p>
				<p>
					<style>И ны́не, Богоро́дичен или́ Крестобогоро́дичен.</style>
				</p>
				<p>
					<style>На стихо́вне в Окто́ихе.</style>
				</p>
				<p>
					<style>Сла́ва, преподо́бному, глас 6:</style>
				</p>
				<p> Мона́хов мно́жество, в па́мяти твое́й, преподо́бие,/ лик похва́л соста́вльше,/ труды́ и по́двиги твоя́ почита́ем и удивля́емся,/ ка́ко сам житие́ те́сное и убо́гое проводя́,/ ины́х, в простра́нстве живу́щих, во вре́мя ну́жды сохрани́л еси́,/ та́ющия бо гла́дом хле́бом, от зе́лия сотворе́нным, препита́л еси́/ и тре́бующим соль от пе́пела подава́л еси́./ И ны́не душе́вным гла́дом нас изнемога́ющих,/ мо́лимтися, Про́хоре чу́дне,/ молитва́ми твои́ми укрепи́/ и испроси́ от Христа́ Бо́га ве́лию ми́лость.</p>
				<p>
					<style>И ны́не, Богоро́дичен или́ Крестобогоро́дичен.</style>
				</p>
				<p>
					<style>Тропа́рь, глас 4:</style>
				</p>
				<p>Преподо́бие и чудотво́рче, о́тче Про́хоре,/ препита́вый во гла́де а́лчущия хле́бом от бы́лия и со́лию от пе́пела,/ напита́й и нас пи́щею духо́вною,/ моля́ Христа́ Бо́га о душа́х на́ших.</p>
				<p>
					<style>Кано́н, глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с</style>: Колесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца спасе́,/ песнь Бо́гови воспева́юща.
				</p>
				<p>Препоя́ши нас, Влады́ко Христе́,/ ору́жием духо́вным на неви́димыя враги́/ и научи́, ка́ко подвиза́тися и одоле́ти си́лу их,/ да торже́ственную Тебе́, Бо́гу на́шему, песнь/ в па́мяти уго́дника Твоего́ любо́вию возсыла́ем.</p>
				<p>Бо́дростию препоя́сана чре́сла иму́ще,/ и́ночествующих ли́цы тебе́, о́тче, помина́ют,/ и ле́тнюю па́мять твою́ в похвалу́ тебе́ соверша́ют,/ песнь Бо́гови возсыла́юще.</p>
				<p>Блаже́нство ве́чное воспомяну́в, блаже́нне,/ тле́нная ми́ра сего́ оста́вил еси́/ и А́нгелом совсе́льник да бу́деши, во а́нгельский о́браз обле́клся еси́./ Тем по́стническое житие́ твое́ чтем,/ песнь Бо́гови возсыла́юще.</p>
				<p>Благо́е воздержа́ния и́го возложи́в на ся,/ жесто́кое житие́ по́стнических дея́ний стяжа́л еси́, Богому́дре,/ в не́мже спле́тшися с неви́димым враго́м, победи́л еси́ того́./ Тем сла́вим тя, песнь Бо́гови возсыла́юще.</p>
				<p>
					<style>Богоро́дичен</style>: Простра́нным путе́м нас ходя́щих и во а́дову про́пасть сла́стию теку́щих,/ на те́сный путь, к блаже́нному животу́ веду́щий, наста́ви, Богоро́дице:/ се бо, со́браннии раби Твои́, в дне́шний день припада́ем к Тебе́,/ моле́бная возсыла́юще.
				</p>
				<p>
					<style>Песнь 3</style>
				</p>
				<p>
					<style>Ирмо́с</style>: Утвержде́н в нача́ле Небеса́ ра́зумом/ и зе́млю на во́дах основа́вый,/ на ка́мени мя, Христе́, за́поведей Твои́х утверди́,/ я́ко несть Свят, па́че Тебе́, Еди́не Человеколю́бче.
				</p>
				<p>Утверди́в, о́тче, но́зе твои́ на ка́мени за́поведей Христо́вых,/ непоколеби́мь пребы́л еси́ от бесо́вских наве́тов,/ вы́ну хвале́ние поя́ Бо́гу:/ несть Свят, па́че Тебе́, Человеколю́бче.</p>
				<p>Страсте́й плотски́х разжже́ния ту́чею воздержа́ния угаси́л еси́,/ ни хле́ба бо, но зе́лие лобо́дное я́дый, пребы́л еси́,/ пи́щу име́яй па́че сло́во Бо́жие, и сие́ укрепля́ше тя, преподо́бие.</p>
				<p>Глад ни во что же вмени́л еси́, блаже́нне,/ на Пита́ющаго пти́цы взира́я,/ и Той да́де тебе́ хлеб не от се́яннаго зе́лия я́сти,/ и́же бе сла́док тебе́, па́че ме́да и сота.</p>
				<p>Чу́дному твоему́ смире́нию удивля́емся, свя́те,/ я́ко и за лобо́дный хлеб себе́ осужда́л еси́, недосто́йна творя́й и сицево́й пи́щи/ о не́йже легко́ проше́л еси́ по́стнический путь приско́рбный.</p>
				<p>
					<style>Богоро́дичен</style>: Вознося́щияся горды́нею вы́я на́ша во смире́ние преклони́, Чи́стая Де́во,/ Ты бо еди́на ре́кла еси́:/ се раба́ Госпо́дня, -  и ца́рствуеши во ве́ки над все́ми, блажа́щими Тя ро́ды.
				</p>
				<p>
					<style>Седа́лен, глас 4:</style>
				</p>
				<p>Вели́ким отце́м ревну́я, кра́йнее возлюби́л еси́ по́стничество,/ еди́ным бо зе́лием и водо́ю пита́яся,/ не изнемо́гл еси́ от поста́, но пребы́л еси́ кре́пок, па́че адама́нта./ И ны́не воздержа́ния своего́ прие́мь плоды́: мздовоздая́ние от Бо́га./ Моли́ся о нас, преподо́бие, да прии́мем и мы мзду тобо́ю,/ я́ко любо́вию блажа́щии па́мять твою́, досточу́дне.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Блажи́м Тя, ублажи́вшую род челове́ческий,/ и сла́вим превозше́дшую вся́кое творе́ние,/ пе́сньми чту́ще безсе́менное зача́тие и несказа́нное Рождество́ Твое́,/ Мари́е, Ма́ти Де́во Чи́стая.</p>
				<p>
					<style>Песнь 4</style>
				</p>
				<p>
					<style>Ирмо́с</style>: Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча,/ и на́шу нищету́ посети́в,/ тем с проро́ком Авваку́мом зову́ Ти:/ си́ле Твое́й сла́ва, Человеколю́бче.
				</p>
				<p>Ты, о́тче, име́яй от Бо́га благода́ть чудотворе́ния,/ мно́гия напита́л еси́ хле́бом лобо́дным во вре́мя гла́да/ и, соль от пе́пела творя́, ту́не подава́л еси́ приходя́щим./ О, сла́ва да́вшему тя нам засту́пника Человеколю́бцу.</p>
				<p>Ты, преподо́бие, моли́твою свое́ю подава́л еси́ лобо́дному хле́бу сла́дость,/ бысть бо сла́док в снедь, све́тел и чист, аки пшени́чный, со благослове́нием прие́млющим./ От о́наго твоего́ благослове́ния пода́ждь и нам, о́тче свяще́ннейший,/ я́ко има́мы тя хода́тая ко Христу́ Человеколю́бцу.</p>
				<p>Твой, о́тче преблаже́нне, лобо́дный хлеб/ бысть сла́док и све́тел со благослове́нием прие́млющим,/ взе́млющим же о́тай<a type="note" xlink:href="#note7">7</a> черн, а́ки персть, показо́вашеся и го́рек./ Благослове́нием твои́м благослови́ нас и пода́ждь от сла́дости твоея́,/ я́ко седя́й на тра́пезе Небе́сней, Про́хоре сла́вне.
				</p>
				<p>Не о́тай, но лик благохвале́ний ве́дуще, душе́вным гла́дом изнемога́ющии,/ прихо́дим к тебе́, о́тче, в дне́шний день па́мяти твоея́ и мо́лимся:/ пода́ждь нам от благода́ти твое́й, да просла́вим о тебе́ Христа́ Человеколю́бца.</p>
				<p>
					<style>Богоро́дичен</style>: Кто, притека́ли к Тебе́, посрамле́н от <style>Тебе</style>́ исхо́дит, Чи́стая Де́во,/ или́ кто прося́й не прие́млет от бла́гости Твоея́, Госпоже́?/ Е́же и мы, ве́рующе и испове́дающе, мольбу́ прино́сим Тебе́, Цари́це:/ да́руй нам щедро́ты Твоя́, я́ко Блага́я, Блага́го су́щи Роди́тельница.
				</p>
				<p>
					<style>Песнь 5</style>
				</p>
				<p>
					<style>Ирмо́с</style>: Вску́ю мя отри́нул еси́/ от Лица́ Твоего́, Све́те Незаходи́мый?/ и покры́ла мя есть чу́ждая тьма, окая́ннаго./ Но обрати́ мя и к све́ту за́поведей Твои́х/ пути́ моя́ напра́ви, молю́ся.
				</p>
				<p>Про́хоре сла́вне, не укосни́ прийти́ и благослове́ния твоего́ сподо́би нас,/ я́коже иногда́ всем подава́л еси́ невозбра́нно,/ изря́днее же любо́вию сла́вящих тя/ пути́ к за́поведей Госпо́дним напра́ви, мо́лимтися.</p>
				<p>Смуща́яй зе́млю и потряса́яй лю́ди, брань наведе́ на ны враг сопроти́вный,/ и отсю́ду приспе́ к нам глад душе́вный,/ но ты, преблаже́нне, предвари́ ско́ро и моли́твою твое́ю напита́й нас мы́сленныя пи́щи,/ и напра́ви пути́ на́ша, мо́лимтися.</p>
				<p>Благоутро́бие твое́, свя́те, ви́дяще,/ мно́зи к тебе́ во вре́мя гла́да прихожда́ху,/ и́мже хлеб от бы́лий и соль от пе́пела, твори́мый рука́ма твои́ма, неоску́дно подава́л еси́./ Призри́ у́бо и ны́не на ны и моли́твою́ твое́ю да́руй оби́тели на́шей изобили́е вся́ко,/ мо́лимтися, о́тче преподо́бие.</p>
				<p>Мно́зи, ненави́дящии нас, воста́ша на ны врази́,/ и́же тща́тся лиши́ти нас душе́вныя и теле́сныя пи́щи,/ но ты прииди́ к нам и запрети́ тем,/ моли́твою же твое́ю да́руй оби́тели на́шей вся, я́же на по́льзу,/ мо́лимтися, Про́хоре преподо́бие.</p>
				<p>
					<style>Богоро́дичен</style>: Враг сопроти́вный, зави́дя ста́ду Твоему́, брань дви́жет на ны вы́ну,/ но Ты, Пречи́стая, я́ко си́льнаго Царя́ Ма́ти, сего́ воспяти́,/ на́ша же пути́ к за́поведем Госпо́дним напра́ви, мо́лимтися.
				</p>
				<p>
					<style>Песнь 6</style>
				</p>
				<p>
					<style>Ирмо́с</style>: Очи́сти мя, Спа́се,/ мно́га бо беззако́ния моя́,/и из глубины́ зол возведи́, молю́ся./К Тебе́ бо возопи́х, и услы́ши мя,/ Бо́же спасе́ния моего́.
				</p>
				<p>Очи́сти кал души́ моея́ моли́твою́ твое́ю, Про́хоре сла́вне,/ и согни́вшия стру́пы се́рдца  моего́ пла́стырем благода́ти твоея́ исцели́,/ к тебе́ бо в дне́шний день взыва́ю, я́ко к моли́твеннику спа́сения моего́.</p>
				<p>Побежде́н князь по́мыслом лихоима́ния/ повеле́ всю соль, моли́твою твое́ю от пе́пела твори́мую, разгра́бити,/ я́же обраще́нием в пе́пел па́ки горька́ обрете́ся во усте́х его́./ От таковы́я зло́бы и стра́сти изба́ви мя, о́тче, я́ко помо́щник спасе́ния моего́.</p>
				<p>Покры́ срамота́ лице́ отъе́млющих пи́щу  а́лчущим,/ и́бо ви́дяще претворе́ние со́ли твоея́, о́тче, в пе́пел, со сту́дом вон изсы́паша,/ но ты повеле́л еси́ пове́рженный пе́пел взима́ти, и бысть соль чиста́ па́ки моли́твою́ твое́ю, я́ко и пре́жде./ Дару́й и мне ны́не моли́тву твою́, молю́тися, помо́щниче спа́сения моего́.</p>
				<p>Скры́ти мня́ще студ свой,/ повеле́ша соль, претвори́вшуюся в пе́пел, изсы́пати в но́щи вон,/ но нощь вопия́ше, свиде́тельствуя чудеса́ твоя́,/ па́ки бо преложи́ся пе́пел в соль,/ и повеле́нием твои́м собира́ху тре́бующии,/ блажа́ще тя, преподо́бие, засту́пника своего́.</p>
				<p>
					<style>Богоро́дичен</style>: Нощь мя обде́ржит ле́ности,/ и, во тьме отча́яния ходя́й,/ к мы́сленному бо́дрости не приближа́ются све́ту./ Ма́ти Бо́жия, просвети́ ми ра́зум, к славосло́вию наставля́я, да пою́ Ти вы́ну:/ ра́дуйся, Све́ще, Боже́ственным пла́менем возжже́нная.
				</p>
				<p>
					<style>Конда́к, глас 2:</style>
				</p>
				<p>Ве́лиим воздержа́нием удруча́я плоть свою́, свя́те,/ лиши́вся пи́щи челове́ческий,/ зе́лием и траво́ю вме́сто хле́ба, пе́пелом же, аки со́лию, пита́лся еси́,/ чудоде́йственне Про́хоре./ Е́же ви́дя, Госпо́дь преложи́ зе́лие во хлеб и пе́пел в соль,/ и́миже ты мно́жество гла́дных препита́л еси́,/ тем тя чтем и ублажа́ем.</p>
				<p>
					<style>Песнь 7</style>
				</p>
				<p>
					<style>Ирмо́с</style>: Бо́жия снизхожде́ния/ о́гнь устыде́ся в Вавило́не иногда́,/ сего́ ра́ди о́троцы в пещи́ ра́дованною ного́ю,/ я́ко в цве́тнице, лику́юще, поя́ху:/ благослове́н еси́, Бо́же оте́ц на́ших.
				</p>
				<p>Бо́жие схожде́ние и стра́шный Суд воспомяну́в, князь убоя́ся,/ я́ко озло́би тя, Про́хоре преподоби́е,/ не ве́дый свы́ше в тебе́ де́йствуемыя благода́ти,/ но, прише́д в себе́, воззва́: благослове́н Бог оте́ц на́ших.</p>
				<p>Бо́жия раба́ позна́в тя, о́тче, влады́чествуяй/ ублажа́ше последи́ чудоде́йствия твоя́, и, прие́м тепле́йшую любо́вь к оби́тели многочуде́сней,/ка́яшеся лихоима́ния своего́,/ и, прося́щи о соде́янном зле проще́ния, поя́ще:/ благослове́н Бог оте́ц на́ших.</p>
				<p>Я́ко и́стинный служи́тель и раб незлоби́ваго А́гнца, Сы́на Бо́жия,/ незло́бие свое́ показу́я, озло́бившему тя проще́ние дал еси́, блаже́нне,/ и утверди́л с ним сло́во:/ да еди́н друга́го вло́жит во гроб,/ внегда́ изы́ти от те́ла еди́ному от вас повели́т Бог оте́ц на́ших.</p>
				<p>В преподо́бии пожи́в и свя́то жизнь свою́ упра́вив,/ к блаже́нной кончи́не дости́гл еси́, свя́те,/ тем, ра́достен, к А́нгельским ликостоя́нием взира́я, воззва́л еси́:/ благослове́н Бог оте́ц на́ших.</p>
				<p>
					<style>Богоро́дичен</style>: В преподо́бии пожи́вшим не поревнова́х,/ но в ле́ности жизнь мою́ проводи́х,/ к кончи́не приближа́ющися, к кому́ воззри́ши, душе́ моя́?/ Еди́ну то́чию иму́щи наде́жду, Богома́терь, воззови́:/ Влады́чице, помози́ и изба́ви мя ве́чнаго осужде́ния.
				</p>
				<p>
					<style>Песнь 8</style>
				</p>
				<p>
					<style>Ирмо́с</style>: Седмери́цею пещь/ халде́йский мучи́тель/ Богочести́вым неи́стовно разжже́,/ си́лою же лу́чшею спасены́, сия́ ви́дев,/ Творцу́ и Избави́телю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.
				</p>
				<p>Седмогла́внаго зми́я закла́в копие́м по́стнических дея́ний/ и к прия́тию венца́ гото́вяся, с ра́достию взыва́л еси́, Про́хоре:/ лю́дие, Творца́ и Избави́теля Го́спода по́йте и превозноси́те во ве́ки.</p>
				<p>Блаже́нную кончи́ну твою́, преподо́бие, от посла́ния твоего́ услы́шав, князь/ оста́ви во́ев и спе́шно прите́кл к тебе́, да благослове́ния твоего́ сподо́бится,/ и не лиши́ся, его́же жела́ше, прие́м твое́ благослове́ние, воспе́т:/ лю́дие, превозноси́те Христа́ во ве́ки.</p>
				<p>Я́ко пре́жде в моли́твах простира́л еси́, преподо́бие, свои́ ру́це,/ та́ко при кончи́не, всем дав целова́ние,/ горе́ сотвори́в воздея́ние ру́ку свое́ю,/ испусти́л еси́ дух свой, и вси воспе́ша:/ лю́дие, сла́вите засту́пника своего́ во ве́ки.</p>
				<p>Весе́лое отше́ствие твое́ к сожи́тию Небе́сным, весе́лаго испо́лни всех пла́ча, вси бо рыда́ху:/ ни́щии  -  пита́теля, си́роты - отца́,/ мы же в дне́шний день, успе́ние твое́ сла́вяще, о́тче, зове́м:/ лю́дие, превозноси́те Христа́ во ве́ки.</p>
				<p>
					<style>Богоро́дичен</style>: Весе́лия на́шего Вину́ и Ра́дость всех преподо́бных Ро́ждшая,/ ра́дости ве́чныя Твои́м хода́тайством сподо́би мя, Ма́ти Бо́жия,/ и сподо́би сла́вити Твое́ благоутро́бие во ве́ки.
				</p>
				<p>
					<style>Песнь 9</style>
				</p>
				<p>
					<style>Ирмо́с</style>: Ужасе́ся о се́м Не́бо,/ и земли́ удиви́шася концы́,/я́ко Бог яви́ся челове́ком плотски́/и чре́во Твое́ бысть простра́ннейшее Небе́с/ Тем Тя, Богоро́дицу,/ А́нгелов и челове́к чинонача́лия велича́ют.
				</p>
				<p>Удиви́ся всяк, помина́яй житие́ твое́, о́тче,/ я́ко в те́ле живы́й, А́нгелом по́стническими дея́нии уподоби́лся еси́,/ те́мже тя вси, Про́хоре, велича́ют.</p>
				<p>Ни́ща ду́хом тя су́ща, преподо́бие,/ не устыде́ся нося́й диади́му рука́ма свои́ма во гроб положи́ти,/ и мы, ны́не помина́юще успе́ние твое́, ублажа́ем тя,/ его́же и А́нгельстии ли́цы в Го́рних селе́ниих ублажа́ют.</p>
				<p>Тя, в жи́зни сей крест на ра́му нося́щаго,/ князь на плещу́ в пеще́ру понести́ не устыде́ся,/ и́же те́плыми слеза́ми облия́ше гроб твой, ка́яся, я́ко озло́би тя пре́жде,/ но обое́ испра́ви твои́м благослове́нием,/ его́же и нас сподо́би, я́ко от любве́ пе́сньми тя велича́ем.</p>
				<p>Сла́ва Тебе́, Тро́ице Пресвята́я,/ О́тче, и Сы́не, и Душе́, Еди́ный Бо́же,/ Ты бо бла́гостию Свое́ю дае́ши сла́ву ве́чную лю́бящим Тя от се́рдца,/ ея́же и нас сподо́би мольба́ми преподо́бнаго Про́хора/ и прича́стия святы́х, иде́же ли́ки их вы́ну Тя велича́ют.</p>
				<p>
					<style>Богоро́дичен</style>: Сла́ва Тебе́, Ма́ти Бо́жия,/ ве́рных рабо́в еди́но прибе́жище, еди́но упова́ние,/ еди́на наде́жда и спасе́ние ро́да христиа́нскаго,/ тем по до́лгу Тя вси велича́ем.
				</p>
				<p>
					<style>Свети́лен</style>:
				</p>
				<p>Ми́ра тле́нная оста́вль, к преми́рным те́сным путе́м дости́гл еси́/ и, с ли́ки преподо́бных Безнача́льному Све́ту предстоя́,/ моли́, я́ко име́яй де́рзновение в ну́ждах посо́бствовати,/ о умире́нии ми́ра и о лю́дех правосла́вных,/ па́мять твою́ сла́вящих.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Предста́тельнице Святе́й Тро́ице,/ волну́ющимся в пучи́не жите́йских страсте́й в по́мощь ско́ро предста́ни/ и ти́хими благосе́рдия Твоего́ волна́ми, доведи́ в блаже́нное приста́нище,/ я́ко ско́рая Помо́щница всем, и́мя Твое́ сла́вящим.</p>
				<p>
					<style>На стихо́вне, в Окто́ихе.</style>
				</p>
				<p>
					<style>Та́же, преподо́бному, глас 1:</style>
				</p>
				<p>
					<style>Стих</style>: Восхва́лятся преподо́бнии во сла́ве/ и возра́дуются на ло́жах свои́х.
				</p>
				<p>А́нгельски, лю́дие, торжеству́им/ и принесе́м песнь Бо́гу/ в ле́тней па́мяти Богоно́снаго отца́,/ пресвято́е И́мя Его́ вознося́ще и серафи́мски зову́ще:/ Свят еси́, О́тче Безнача́льный,/ Свят еси́, Сы́не Безле́тный,/ Свят еси́, и Ду́ше Соприсносу́щный.</p>
				<p>
					<style>Сла́ва, глас то́йже:</style>
				</p>
				<p>Лик честны́й соста́вльше,/ ли́ком Безпло́тных подо́бящеся, прииди́те, лю́дие,/ любе́зно ны́не мы́сленных дары́ принесе́м к святе́й пеще́ре/ и, прини́кше во гроб преблаже́ннаго отца́,/ восхва́лим, зову́ще:/ ра́дуйся, Про́хоре, славноимени́те и моли́твенниче о ду́шах на́ших.</p>
				<p>
					<style>И ны́не, Богоро́дичен или́ Крестобогоро́дичен.</style>
				</p>
			</section>
			<section>
				<title>
					<p>
						<style>Преподобный Прохор Печерский</style>
					</p>
				</title>
				<p>Лебедник, был родом из Смоленска. Он подвизался в Киево-Печерской обители в XI–XII веках, где и принял со временем иноческий чин от игумена Иоанна. В монастыре он предал себя воздержанию и не ел обыкновенного хлеба, а собирал лебеду, сам приготовлял из нее для себя «хлеб», которым питался до самой смерти. Преподобный никогда не скорбел, но всегда в веселии работал Господу.</p>
				<p>В голодный год Господь, желая прославить Своего угодника и спасти от смерти людей, благословил обильный урожай лебеды. Преподобный Прохор стал усерднее трудиться. Собирая траву, он перетирал руками ее семена, делал из муки хлебы и раздавал их нуждавшимся. Этот хлеб казался им вкуснее пшеничного. Однажды некий инок взял у преподобного его хлеб тайно, без благословения, но от горечи не мог его есть. Об этом стало известно в народе, и слава преподобного Прохора разнеслась по округе.</p>
				<p>В то же время в Киеве случился недостаток соли. Видя это бедствие, преподобный Прохор собрал множество золы из всех келлий, вознес молитвы Господу и стал безвозмездно раздавать нуждавшимся. Зола оказалась чистой солью. Диавол же ослепил ненавистью к святому Прохору торговцев солью, рассчитывавших нажиться в связи с случившейся бедой. Они пожаловались князю Святополку. Князь решил отобрать у преподобного соль и обогатиться на ее продаже. Когда соль принесли на княжеский двор, все вдруг увидели, что перед ними обыкновенная зола.</p>
				<p>Князь приказал выбросить золу, но, по благословению преподобного, люди приходили к тому месту и брали там чистую соль с великой радостью. Чудо это обратило князя к молитве, он помирился с игуменом Печерского монастыря и стал большим почитателем преподобного Прохора.</p>
				<p>Когда святой Прохор почувствовал час смерти, он известил об этом князя. Оставив войско, которое вел он на половцев, Святополк поспешил к преподобному Прохору и получил благословение святого старца. После кончины преподобного Прохора (†10 февраля 1107) князь отнес его тело в пещеру и положил во гроб. Отправившись после погребения в поход, он, по пророчеству преподобного Прохора, одержал полную победу над половцами. Так велика была сила молитвы святого. О силе молитвы праведников Сам Бог говорил друзьям праведного Иова: «Пусть Иов, раб Мой, помолится за вас, и Я ходатайство его приму, чтобы не поступить с вами худо» (<a xlink:href="https://azbyka.ru/biblia/?Job.42:8&amp;c~r&amp;rus">Иов. 42:8</a>).</p>
				<p>Мощи преподобного Прохора почивают в Ближних Антониевых пещерах. Сказание о преподобном Прохоре имеется во «Втором послании архимандриту Акиндину о святых блаженных черноризцах братии нашея Поликарпа, черноризца того же Печерского монастыря».</p>
				<p>Память преподобного Прохора отмечается также 28 сентября и во 2-ю неделю Великого поста.</p>
			</section>
		</section>
		<section>
			<title>
				<p>В тойже день</p>
			</title>
			<section>
				<title>
					<p>
						<style>Преподо́бнаго отца́ на́шего Ло́нгина, игу́мена Коря́жемскаго, чудотво́рца</style>
					</p>
				</title>
				<p>
					<style><style>На ма́лой вече́рни</style>.</style>
				</p>
				<p>На Го́споди, воззва́х:
					<style>стихи́ры на 4, глас 5:</style>
				</p>
				<p>Любо́вию Боже́ственною разжига́емь,/ преподо́бие о́тче Ло́нгине,/ от ю́ных лет во и́ночестве подвиза́лся еси́,/ во́зраста же соверше́ннаго дости́г,/ в пусты́ню да́льную пресели́лся еси́/ и, та́мо оби́тель созда́в,/ в ней ста́до твое́ до́бре упасл еси́,/ по преставле́нии же твое́м благода́ть чуде́с от Го́спода прия́л еси́./ Того́  моли́ спасти́ся тя почита́ющим.</p>
				<p>Преподо́бие о́тче Ло́нгине,/ любве́ ра́ди ко Христу́, Учи́телю твоему́,/ вся земна́я презре́л еси́,/ и, в пусты́ню всели́вся, пло́ти  му́дрования умертви́л еси́,/ и по́стническими труды́ житие́ твое́ украси́л еси́,/ те́мже и ученики́ собра́л еси́,/ ревну́ющия твоему́ житию,/ сия́ ко Христу́ приве́л еси́./ Того́ моли́ спасти́ся всем, пою́щим тя.</p>
				<p>По́стника Госпо́дня пе́сньми почти́м,/ вся прило́ги страсте́й воздержа́нием тве́рдым/ и терпе́нием кре́пким умертви́вша,/ и сопроти́внаго всю горды́ню зело́ посрами́вша,/ и ны́не моля́щася Го́сподеви/ поми́ловатися ду́шам на́шим.</p>
				<p>
					<style>Сла́ва, глас 6:</style>
				</p>
				<p>Во страну́ да́льную пресели́вся, преподо́бие,/и в пусты́ню безмо́лвия вшед,/ та́мо оби́тель созда́л еси́/ и в ней Небе́сное бога́тство стяжа́л еси́,/ моли́твою́ бо и поще́нием се́ял еси́,/ в ра́дости же пожина́вши плоды́ трудо́в твои́х./ Не оста́ви у́бо оби́тель твою́,/ но ми́лостивно сию́ посеща́й/ и Христу́, о́тче Ло́нгине, моли́ся/ спасти́ся ду́шам на́шим.</p>
				<p>
					<style>И ны́не, <style>Богоро́дичен:</style> Богоро́дице, </style>Ты еси́ лоза́ и́стинная:
				</p>
				<p>
					<style>На стихо́вне</style>
					<style>стихи́ры, глас 2:</style>
				</p>
				<p>Жизнь земну́ю я́ко преходя́щую/ презре́л еси́, блаже́нне,/ и сподо́бился еси́ улучи́ти жизнь блаже́нную,/ и Бо́жия сла́вы прича́стник яви́лся еси́,/ о́тче Богоно́сне.</p>
				<p>
					<style>Стих</style>: Честна́ пред Го́сподем/ смерть преподо́бных Его́.
				</p>
				<p>Любве́ ра́ди ко Го́споду,/ преподо́бие Ло́нгине,/ о пло́ти раче́ния отве́ргл еси́/ и ду́шу, от страсте́й свобо́дну,/ Бо́гови предста́вил еси́.</p>
				<p>
					<style>Стих</style>: Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Бо́дренными моли́твами/ и трудолю́бными по́двиги оби́тель твою́ украси́л еси́/ и це́рковь ве́рных обогати́л еси́,/ о́тче преблаже́нне.</p>
				<p>
					<style>Сла́ва, глас то́йже:</style>
				</p>
				<p>В пусты́ню вшел еси́,/ нося́ о́браз Креста́ Христо́ва,/ и отту́ду доброде́тели ра́ди/ к Небе́сному гра́ду преше́д еси́,/ дости́г пра́ведных поко́я/ и святы́х ра́дования./ Те́мже с ни́ми, Ло́нгине,/ приле́жно Го́сподеви моли́ся,/ да изба́вимся от вся́каго сопроти́внаго обстоя́ния вси мы,/ ве́рою жизнь твою́ почита́ющии/ и че́стное твое́ успе́ние сла́вящии.</p>
				<p>
					<style>И ны́не, <style>Богоро́дичен:</style> </style>Все упова́ние мое́:
				</p>
				<p>
					<style>Тропа́рь, ектения́ и отпу́ст.</style>
				</p>
				<p><style>На вели́цей вече́рни</style></p>
				<p>Блаже́н муж:
					<style>1-й антифо́н.</style>
				</p>
				<p>
					<style>На</style> Го́споди, воззва́х:
					<style>поста́вим стихо́в 8 и пое́м настоя́щия стихи́ры, глас 8.</style>
				</p>
				<p><style>Подо́бен:</style> Му́ченицы Госпо́дни:</p>
				<p>Преподо́бный и честны́й муж,/ я́коже свети́льник Боже́ственный и многосве́тлый,/ под спу́дом жите́йския суеты́ никогда́же сокрыва́ется,/ но на ве́рсе горы́ поставля́ется./ Моли́твами светоно́снаго уго́дника Твоего́ Ло́нгина, Христе́ Бо́же,/ да́руй лю́дем Твои́м ве́лию ми́лость.</p>
				<p>На ра́ло ру́це твои́ возложи́л еси́, всечестне́,/ де́лая всегда́ Боже́ственная,/ и не возврати́лся еси́ зря вспять,/ но был еси́ упра́влен во Ца́рствие Христа́, вопло́щшагося Бо́га./ Того́ моли́ о спа́сении душ на́ших.</p>
				<p>В ладии́ теле́сней легце́/ преплы́л еси́ жите́йскую пучи́ну, му́дре,/ кро́ткими дыха́нии Ду́ха Бо́жия направля́емь,/ вся же блага́ тле́нная ни во что́же вмени́в,/ обре́л еси́ би́сер многоце́нный, Христа́,/ и обогати́лся еси́ Боже́ственными Того́ добро́тами.</p>
				<p>
					<style>И́ны стихи́ры, глас 6:</style>
				</p>
				<p>Богоно́сне преблаже́нне Ло́нгине,/ вся плотска́я му́дрования ду́хови покори́л еси́,/ поще́ньми же и страда́ньми утверди́вся,/ я́ко зла́то, в горни́ле искуше́но, возсия́л еси́/ и оби́тель Ду́ха Пресвята́го соде́лался еси́;/ собра́в же мона́шествующих мно́жества,/ уче́ньми твои́ми на высоту́ добро́детелей сия́ возве́л еси́./ Помина́й ны, чту́щия па́мять твою́ свяще́нную,/ и моли́ спасти́ся ду́шам на́шим.</p>
				<p>Возсия́ <style>Днесь</style> пресве́тлая и всепра́зднственная па́мять твоя́,/ пресла́вне о́тче Ло́нгине,/ созыва́ющи многочи́сленное по́стник сосло́вие/ и преподо́бных ликостоя́ния,/ А́нгелы же и челове́ки/ к похвале́нию во святы́х Свои́х сла́вимаго Христа́ Бо́га на́шего./ Те́мже и мы, притека́юще к тебе́/ и исцеле́ний дары́ оби́льно прие́млюще ,/ венча́вшего тя Христа́ прославля́ем,/ Спа́са душ на́ших.</p>
				<p>Богоно́сне преблаже́нне о́тче Ло́нгине,/ ты псало́мски слеза́ми твои́ми зе́млю ороси́л еси́/ и не дал еси́ сна твои́ма очи́ма,/ ни ве́ждом твои́м дре́мания,/ серде́чным жела́нием ко Христу́ устремля́лся,/ Его́же возлюби́л еси́,/ сего́ ра́ди мона́хом о́браз яви́лся еси́/ и доброде́тельми просия́л еси́./ Те́мже тя ублажа́ем,/ велича́юще тебе́ Просла́вльшаго.</p>
				<p>
					<style>Сла́ва, глас то́йже:</style>
				</p>
				<p>Еже по о́бразу соблю́д невреди́мо,/ ум влады́ку на стра́сти па́губныя по́стнически поста́вив,/ во е́же по подо́бию я́ко мо́щно возше́л еси́,/ му́жески бо естество́ пону́див,/ потща́лся еси́ ху́ждшее покори́ти лу́чшему/ и плоть поработи́ти ду́ху./ Те́мже мона́шествующих яви́лся еси́ наста́вник,/ жи́тель пусты́нный, благотеку́щих обучи́тель,/ пра́вило доброде́тели изве́стнейшее,/ и ны́не на Небесе́х зерца́лом разрешши́мся,/ о́тче наш Ло́нгине,/ чи́сте зри́ши Святу́ю Тро́ицу,/ моля́ся несре́дственне о ве́рою и любо́вию чту́щих тя.</p>
				<p>И ны́не, <style>Богоро́дичен:</style> Кто Тебе́ не ублажи́т:</p>
				<p>
					<style>Вход</style>. Проки́мен дне и чте́ния преподо́бническая три (<emphasis><style>ЗРИ</style></emphasis>
					<style> страни́цы 339—340).</style>
				</p>
				<p>
					<style>На ли́тии</style>
					<style>стихи́ра хра́ма и </style>преподо́бному
					<style> стихи́ры, глас 8:</style>
				</p>
				<p>Преподо́бие о́тче Богому́дре,/ слепы́м подае́ши свет,/ хромы́м хожде́ние и боля́щим исцеле́ние,/ ми́лостивно приклоня́лся ко приходя́щим с ве́рою ко гро́бу твоему́/ и прося́щим твое́й по́мощи:/ засту́пника бо и предста́теля,/ вси ве́рнии, тя обрето́хом.</p>
				<p>Преподо́бие о́тче всечестне́ Ло́нгине,/ возше́д на колесни́цу доброде́телей,/ к Бо́гу прибли́жился еси́/ и, я́коже ми́лоть, нам те́ло твое́,/ поло́жено во гро́бе, оста́вил еси́/ источа́ти исцеле́ния,/ прогоня́ти ду́хи  лука́выя./ Те́мже ублажа́ем тя, о́тче прехва́льне.</p>
				<p>Ли́ком преподо́бных сочета́лся еси́,/ по́стническим житие́м украси́вся, блаже́нне,/ и, ны́не ве́селяся в Небе́сных оби́телех,/ иде́же лику́ют Ангели,/ и све́том Боже́ственным вои́стину озаря́емь,/ помина́й су́щия на земли́ лю́ди твоя́,/ любо́вию тя ублажа́ющия/ и святу́ю твою́ па́мять творя́щия.</p>
				<p>
					<style>Сла́ва, глас то́йже:</style>
				</p>
				<p>По́двигом до́брым подвиза́вся,/ яви́лся еси́ о́браз воздержа́ния, чу́дне,/ в пусты́ню же всели́лся еси́,/ смотря́я Вы́шняго Иерусали́ма красоту́;/ и ны́не на Небесе́х досто́йно прие́млеши по́чести трудо́в твои́х/ и с Небе́сными чинонача́лии ра́дуешися, преблаже́нне,/ ве́чных благ насле́дник и Ца́рствия жи́тель быв./ Моли́ся у́бо, преподо́бие Ло́нгине, Спа́су всех/ умири́ти мир и спасти́ души  на́ша.</p>
				<p>
					<style>И ны́не, <style>Богоро́дичен:</style></style>
				</p>
				<p> Аз, Де́во Свята́я Богоро́дице,/ к покро́ву Твоему́ прибега́ю,/ вем, я́ко обря́щу Тобо́ю спасе́ние:/ мо́жеши бо, Чи́стая, помощи́ мне.</p>
				<p>
					<style>На стихо́вне стихи́ры, глас 1.</style>
				</p>
				<p><style>Подо́бен:</style> Небе́сных чино́в:</p>
				<p>Наста́, Богоно́сне о́тче,/ со́лнца светле́йший твой пра́здник,/ в не́мже ра́достию озаря́ются приходя́щии к тебе́ с ве́рою/ и благода́тию облагоуха́ются,/ здра́вие душ и теле́с прие́млюще,/ Ло́нгине преподо́бие,/ моли́твенниче о ду́шах на́ших.</p>
				<p>
					<style>Стих</style>: Честна́ пред Го́сподем/ смерть преподо́бных Его́.
				</p>
				<p>Чу́вственныя стра́сти телесныя укроти́в брозда́ми воздержа́ния,/ чудоде́йственниче Ло́нгине,/ и равноа́нгельное житие́ на земли́ показа́в,/ вся плотска́я жела́ния духови покори́л еси́;/ сего́ ра́ди ны́не в Небе́сных селе́ниих водворя́яся,/ моли́ся о ду́шах на́ших.</p>
				<p>
					<style>Стих</style>: Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Блаже́нне о́тче Ло́нгине,/ спасе́ния души́ твоея от ю́ности возжеле́в,/ дре́вняго челове́ка с по́хотьми его́ совле́клся еси́/ и во Христа́ обле́клся еси́ вои́стину,/ те́мже и мона́хов наста́вник был еси́, преподо́бие,/ и мно́гая вра́жия ополче́ния низложи́л еси́./ Моли́ спасти́ся ду́шам на́шим.</p>
				<p>
					<style>Сла́ва, глас 8:</style>
				</p>
				<p>Мона́хов мно́жества/ наста́вника тя почита́ем, о́тче наш Ло́нгине,/ твое́ю бо стезе́ю вои́стину пра́во ходи́ти позна́хом./ Блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче и преподо́бных соприча́стниче и пра́ведных./ С ни́миже моли́ся Го́сподеви/ поми́ловатися ду́шам на́шим.</p>
				<p>И ны́не, <style>Богоро́дичен:</style> Безневе́стная Де́во:</p>
				<p>
					<style>Тропа́рь, глас 1:</style>
				</p>
				<p>От мятежа́ мирска́го удали́вся,/ к немерца́ющему Све́ту прите́кл еси́,/ преподо́бие о́тче Ло́нгине,/ и ны́не чи́сте зри́ши Святу́ю Тро́ицу,/ Ю́же моли́ за ны недосто́йныя,/ да спасе́т ду́ши на́ша.</p>
				<p>
					<style><style>На у́трени</style>, н</style>а Бог Госпо́дь:
					<style>тропа́рь, два́жды.</style>
				</p>
				<p>
					<style>Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии</style>
					<style>седа́лен, глас 4:</style>
				</p>
				<p>Зва́нию Го́спода твоего́ после́довал еси́,/ мир отве́рг и вся того́ кра́сная, преблаже́нне о́тче Ло́нгине,/ претерпе́л же еси́ пусты́нное озлобле́ние усе́рдно/ и полки́ де́монов му́жественне отрази́л еси́./ Те́мже твою́ па́мять при́сно пе́сньми восхваля́ем.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Обнови́ла еси́, Чи́стая, Боже́ственным рождество́м Твои́м/ истле́вшее страстьми́ земноро́дных ме́ртвенное существо́/ и воздви́гла еси́ вся от сме́рти к Жи́зни нетле́ния./ Те́мже Тя по до́лгу блажи́м вси, Де́во Препросла́вленная,/ я́коже прорекла́ еси́.</p>
				<p>
					<style>По 2-м стихосло́вии седа́лен, глас 1:</style>
				</p>
				<p>Пра́ведно на земли́ пожи́л еси́, о́тче Богоно́сне,/ те́мже ны́не со А́нгелы лику́еши на Небесе́х;/ помина́й ны, творя́щия па́мять твою́, Ло́нгине преподо́бие.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Ужа́сно чу́до зача́тия/ и несказа́нен о́браз Рождества́ в Тебе́ позна́ся, Присноде́во Чи́стая,/ ужаса́ет мой ум и удивля́ет помышле́ние;/ сла́ва Твоя́, Богоро́дице, всем простре́ся, во спасе́ние душ на́ших.</p>
				<p>
					<style>По полиеле́и</style>
					<style>седа́лен, глас 1:</style>
				</p>
				<p>Угаси́л еси́ страсте́й все́ воста́ние умерщвле́нием пло́ти, свяще́нный о́тче,/ и жизнь безконе́чную по сме́рти прия́л еси́;/ те́мже <style>Днесь</style> Христо́ва Це́рковь пра́зднует твою́ досточу́дную па́мять,/ преподо́бных украше́ние.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Наста́ви ны на путь покая́ния,/ уклоня́ющияся при́сно к злым обы́чаем и Преблага́го прогневля́ющия Го́спода/ Неискусобра́чная, Благослове́нная Мари́е,/ прибе́жище отча́янных челове́ков, Бо́жие обита́лище.</p>
				<p>Степе́нна, 1-й антифо́н 4-го гла́са. Проки́мен: Честна́ пред Го́сподем смерть преподо́бных Его́.
					<style> Стих: </style>Что возда́м Го́сподеви о всех, я́же возда́де ми? Вся́кое дыха́ние:
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6</style>:
				</p>
				<p>Преподо́бие о́тче,/ во всю зе́млю изы́де веща́ние исправле́ний твои́х,/ те́мже на Небесе́х обре́л еси́ мзду трудо́в твои́х./ Де́монская разори́л еси́ по́лчища/ и дости́гл еси́ чино́в А́нгельских,/ и́хже житию́ непоро́чно поревнова́л еси́./ Дерзнове́ние име́я ко Христу́ Бо́гу,/ мир испроси́ ду́шам на́шим.</p>
				<p>
					<style>Кано́н Богоро́дице со ирмосо́м на 6 и преподо́бнаго Ло́нгина, на 8, глас 4.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с</style>: Триста́ты кре́пкия,/ рожде́йся от Де́вы,/ безстра́стия во глубине́ души́ трича́стное потопи́, молю́ся,/ да Тебе́, я́ко в тимпа́не,/во умерщвле́нии телесе́/ побе́дное воспою́ пе́ние.
				</p>
				<p>Сло́ве Бо́жий, Еди́н Сый Святы́я Тро́ицы,/ пре́жде век от Отца́ рожде́нный,/ напосле́док же от Де́вы воплоти́выйся,/ души́ трича́стное во глубине́ безстра́стия потопи́, молю́ся,/ да преподо́бному, я́ко в тимпа́не, во умерщвле́нии телесе́ воспою́ пе́ние.</p>
				<p>Врага́ победи́в посто́м и моли́твою́/ и крест на ра́мо взем,/ Еди́ному в Тро́ице Бо́гу послужи́л еси́,/ твои́ми к Нему́ моли́твами/ помози́ мне воспе́ти по достоя́нию по́двиги и чудеса́ твоя́, Ло́нгине преподо́бие.</p>
				<p>Оста́вил еси́ мирски́й мяте́ж и всели́лся еси́ в пусты́ню,/ име́я непобеди́мое ору́жие, Крест Христо́в,/ и́мже мы́сленныя враги́ победи́л еси́.</p>
				<p>
					<style>Богоро́дичен</style>: Пло́тию Безпло́тнаго ро́ждшая, Богороди́тельнице Пресвята́я,/ от теле́сных и душе́вных скверн нас  омы́й/ окропле́нием Ма́терния Твое́я моли́твы.
				</p>
				<p>
					<style>Песнь 3</style>
				</p>
				<p>
					<style>Ирмо́с</style>: Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною му́дростию, Христе́:/ несть бо свят, па́че Тебе́, Человеколю́бче.
				</p>
				<p>Ни му́дростию, ни си́лою, ни бога́тством хваля́ся,/ но О́тчую Ипостасную си́лу прославля́я, преподо́бие,/ жили́ще  Ду́ху Свято́му себе́ соде́лал еси́, Ло́нгине.</p>
				<p>Небре́гл еси́ о земне́м жили́щи/ и стяжа́л еси́ себе́ сокро́вище в Небе́сных селе́ниих./ Моли́твами твои́ми сохрани́ оби́тель твою́ от враг необори́му.</p>
				<p>Жите́йская бла́га отри́нув,/ сла́вен дом Бо́жеству себе́ созда́л еси́/ и, о́браз Бо́жий неврежде́н в себе́ соблюда́я,/ никогда́же прогне́вался еси́,/ но благ и кро́ток был еси́, Ло́нгине преподо́бие.</p>
				<p>
					<style>Богоро́дичен</style>: Из ложе́сн Твои́х, Богома́ти Пречи́стая,/ возсия́ пресла́вно вели́кое Со́лнце, Христо́с./ И́мже, земни́и вси, просвети́хомся и Небеса́ наследо́вахом.
				</p>
				<p>
					<style>Седа́лен, глас 4:</style>
				</p>
				<p>Жизнь твою́ в пусты́ни, преподо́бие, воздержа́нию и моли́тве пре́дал еси́,/ стра́сти же теле́сныя, я́ко пле́нника, связа́в, ду́хови покори́л еси́;/ сего́ ра́ди, о́тче Ло́нгине, Христо́с чудесы́ пресла́вно тя венча́ет,/ Еди́н прославля́яй святы́я Своя́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Умертви́ся вся кре́пость моя́ от мно́жества безме́рных мои́х зол,/ и, мно́гими скорбьми́ содержи́м, уже́ во отча́яние впадо́х,/ но помози́ ми, Влады́чице, Ло́нгина блаже́ннаго предста́тельством,/ я́ко ро́ждшая пла́чущим ра́дость и утеше́ние.</p>
				<p>
					<style>Песнь 4</style>
				</p>
				<p>
					<style>Ирмо́с</style>: Любве́ ра́ди, Ще́дре, Твоего́ о́браза,/ на Кресте́ Твое́м стал еси́,/ и раста́яшася <style>язы ́цы</style>:/ Ты бо еси́, Человеколю́бче,/ кре́пость моя́ и хвале́ние.
				</p>
				<p>Любо́вию ко Го́споду разже́гся,/ оста́вил еси́ дом и вся стяжа́ния твоя́/и в пусты́ню всели́лся еси́,/ спу́тника себе́ име́я победоно́сное ору́жие, Крест Христо́в,/ непобеди́мую побе́ду.</p>
				<p>Всели́лся еси́ в пусты́ню,/ в не́йже приве́л еси́ мно́гих ду́ши ко спасе́нию,/ те́мже с ли́ки святы́х пое́м па́мять твою́, преподо́бие.</p>
				<p>Ева́нгельский глас услы́шав,/ небре́гл еси́ о земны́х,/ и в непроходи́мем ме́сте оби́тель созда́л еси́,/ и, в ней мно́жество и́нок собра́в, Бо́гови воспева́л еси́:/ Ты еси́, Человеколю́бие, кре́пость моя́ и пе́ние.</p>
				<p>
					<style>Богоро́дичен</style>: Ублажа́ют Тя, Пречи́стая Богоро́дице,/ всяк во́зраст и вся́ка душа́ ве́рных:/ Бо́жие бо Сло́во па́че ума́ и сло́ва  родила́ еси́, Пренепоро́чная.
				</p>
				<p>
					<style>Песнь 5</style>
				</p>
				<p>
					<style>Ирмо́с</style>: Из но́щи у́тренююще,/ просвети́ нас, Животво́рче Кресте́ Христо́в,/ со стра́хом покланя́ющияся тебе́,/ и день спаси́тельный при́сно возсия́й нам.
				</p>
				<p>От но́щи греха́ ко све́ту покая́ния возве́л еси́ ученики́ твоя́/ и просвеще́ние святе́й оби́тели твое́й дарова́л еси́ святы́й Крест,/ его́же из да́льных стран с вели́ким трудо́м прине́сл еси́, преподо́бие.</p>
				<p>Име́л еси́ наста́вника принесе́нный тобо́ю победоно́сный Крест,/ его́же си́лою оби́тель созда́л еси́/ и по преставле́нии твое́м ста́до твое́ в ве́ре и единомы́слии сохраня́вши.</p>
				<p>Понесл еси́ на ра́ме твое́м, по словеси́ Госпо́дню, крест неви́димый,/ ви́димый же о́браз креста́ принесл еси́ во оби́тель твою́,/ и́же и доны́не на гро́бе твое́м зри́тся.</p>
				<p>
					<style>Богоро́дичен</style>: Воспо́йте Бо́гови, вся земля́,/ и по́йте вси́ Ро́ждшемуся неизрече́нно от Де́вы Неискусобра́чныя/ и Сию́ ве́рным показа́вшему тве́рду наде́жду и похвалу́.
				</p>
				<p>
					<style>Песнь 6</style>
				</p>
				<p>
					<style>Ирмо́с</style>: Бу́ря мя помышле́ний пости́гши,/ во глубину́ низвлачи́т мя безме́рных грехо́в:/ но Ты, Управи́телю Благи́й,/ предвари́в, упра́ви,/ я́ко проро́ка, и спаси́ мя.
				</p>
				<p>Бу́рю помышле́ний су́етных отри́нул еси́ от себе́/ и еди́ну мысль ко Влады́це име́л еси́,/ я́ко да си́лою Креста́ управля́емь,/ дости́гнеши Небе́сных оби́телей.</p>
				<p>Глубину́ безме́рных согреше́ний чи́стым житие́м преше́л еси́,/ ше́ствуя по Христо́вым стопа́м,/ и от потопле́ния изба́влен был еси́, преподо́бие.</p>
				<p>Любве́ ра́ди ко Христу́/ по жите́йскому мо́рю немо́крыми нога́ми ходи́л еси́,/ Управи́теля име́я Блага́го,/ упра́вивша тя, я́ко проро́ка, и спа́сша.</p>
				<p>
					<style>Богоро́дичен</style>: От душе́вных страсте́й исцели́ мя, Пресвята́я Де́во,/ Исто́чник исцеле́ний ро́ждшая, Ма́ти неизрече́ннаго Све́та, просвети́ мя Рождество́м Твои́м.
				</p>
				<p>
					<style>Конда́к, глас 8:</style>
				</p>
				<p>По словеси́ Учи́теля Христа́,/ крест на ра́мо твое́ прия́л еси́,/ вся жите́йская отри́нув,/ и о́браз Животворя́щаго Дре́ва в пусты́ню прине́сл еси́,/ иде́же доны́не исцеле́ния неоску́дно источа́ются/ с ве́рою приходя́щим к тебе́.</p>
				<p>
					<style>И́кос:</style>
				</p>
				<p>Те́сным путе́м на земли́ ше́ствовал еси́/ и Небе́сных селе́ний ра́достне дости́гл еси́,/ иде́же предстои́ши Престо́лу Пресвяты́я Тро́ицы,/ дарова́ньми чуде́с обогаща́емь./ Мы же, по́двигом твои́м дивя́щеся, си́це вопие́м ти:/ ра́дуйся, Христа́ Бо́га всем се́рдцем возлюби́вый/ и невозвра́тным жела́нием Тому́ после́довавый;/ ра́дуйся, наде́жды ра́ди бу́дущих благ вся тле́нная и мимотеку́щая презре́вый;/ ра́дуйся, пречу́дный храм во и́мя святи́теля Никола́я, чудотво́рца Мирлики́йскаго,/ и во сла́ву Животворя́щия Тро́ицы воздви́гнувый;/ ра́дуйся, оби́тель согради́вый и лик и́ноческий в ней совокупи́вый;/ ра́дуйся, те́ло твое́ при вхо́де во храм на попра́ние лю́дем погребсти́ запове́давый;/ ра́дуйся, на земли́ те́лом потруди́выйся,/ ны́не же на Небеси́ веселя́йся;/ ра́дуйся, я́ко с ли́ки преподо́бных ны́не водворя́ешися/ и зри́ши Пресвяту́ю Тро́ицу;/ ра́дуйся, я́ко от гро́ба твоего́ источа́ются исцеле́ния/ приходя́щим с ве́рою и моля́щимся тебе́;/ ра́дуйся, су́щим в бе́дах и во искуше́ниих гото́вый предста́телю и засту́пниче;/ ра́дуйся, преподо́бие Ло́нгине, о́тче наш.</p>
				<p>
					<style>Песнь 7</style>
				</p>
				<p>
					<style>Ирмо́с</style>: В нача́ле Безнача́льное Сло́во/ со Отце́м и Ду́хом, Сын Единоро́дный, благослове́н еси́/ и превозноси́мый Бо́же оте́ц на́ших.
				</p>
				<p>В нача́ле, Безнача́льное Сло́во, на земли́ яви́лся еси́ на́шего ра́ди спасе́ния,/ Ду́хом же освяти́л еси́ позна́вший Тя/ и сотво́ршия по словесе́м Твои́м/ и преподо́бнаго Ло́нгина научи́л еси́ пе́ти:/ бла́гословен еси́, Го́споди Бо́же оте́ц на́ших.</p>
				<p>Единоро́дный Сын со Отце́м и Святы́м Ду́хом/ просла́ви тя, преподо́бие о́тче наш Ло́нгине, во оби́тели твое́й,/ и вся притека́ющая к тебе́ пе́ти научи́л есть:/ благослове́н еси́, препе́тый и превозноси́мый Бо́же оте́ц на́ших.</p>
				<p>Христоподража́тельному житию́ общежи́тия нача́льников,/ преподо́бных Анто́ния и Феодо́сия, поревнова́л еси́/ и оби́тель созда́л еси́,/ в не́йже И́мя Госпо́дне непреста́нно сла́вится, Ло́нгине преподо́бие.</p>
				<p>
					<style>Богоро́дичен</style>: Ору́жие пла́менное ны́не не храни́т врат еде́мских,/ зане́ Крест Сы́на Твоего́, Пренепоро́чная, низложи́ врага́ губи́теля./ Те́мже и мы, спасе́ние улучи́вше, благода́рно взыва́ем:/ благослове́н Плод чре́ва Твоего́, Де́во Чи́стая.
				</p>
				<p>
					<style>Песнь 8</style>
				</p>
				<p>
					<style>Ирмо́с</style>: Во огни́ пла́меннем предстоя́т Тебе́/ Херуви́ми, Серафи́ми, Го́споди,/и вся тварь песнь Тебе́ пое́т кра́сную:/ по́йте, благослови́те, лю́дие, превозноси́те Христа́,/ Еди́наго Соде́теля, во вся ве́ки.
				</p>
				<p>Во огни́ пла́меннем, предстоя́ще, Херуви́ми и Серафи́ми, Го́споди,/ песнь Тебе́ пою́т,/ с ни́миже и преподо́бный Ло́нгин взыва́ет:/ хвали́те, по́йте и превозноси́те Христа́,/ Еди́наго Соде́теля, во вся ве́ки.</p>
				<p>В ся тварь пое́т Бо́гу песнь кра́сную,/ с не́юже и оби́тель, тобо́ю со́зданная, Ло́нгине,/ прино́сит сла́ву Христу́, пою́щи:/ благослови́те, лю́дие, Христа, Еди́наго Соде́теля, во вся ве́ки.</p>
				<p>Прииди́те, лю́дие, воспои́м преподо́бнаго Ло́нгина пресла́вную па́мять,/ да моли́твами уго́дника Своего́ дода́ст Госпо́дь це́льбу/ с ве́рою приходя́щим ко гро́бу пра́ведника и пою́щим Христа́,/ Еди́наго Соде́теля, во вся ве́ки.</p>
				<p>
					<style>Богоро́дичен</style>: Спаси́ мя, Ма́ти Бо́жия,/ Вино́вника спасе́ния ми́рови ро́ждшая,/ и изба́ви мя от бу́ри нечи́стых страсте́й/ и вся́кия ско́рби и напа́сти,/ да сла́влю Тя, Богоро́дицу.
				</p>
				<p>
					<style>Песнь 9</style>
				</p>
				<p>
					<style>Ирмо́с</style>: Сотвори́ держа́ву мы́шцею Свое́ю,/ низложи́ бо си́льныя со престо́л/и вознесе́ смире́нныя Бог Изра́илев,/ в ни́хже посети́ нас Восто́к с высоты́/ и напра́вил ны есть на путь ми́ра.
				</p>
				<p>Низложи́ си́льныя Госпо́дь,/ и вознесе́ тя, Ло́нгине, в ра́йская селе́ния,/ и водвори́ тя со святы́ми, угоди́вшими Ему́,/ во Све́те немерца́ющем.</p>
				<p>Напра́вил тя есть Бог на путь спасе́ния,/ и́мже ше́ствуя, возше́л еси́ ко Све́ту непристу́пному,/ да принесе́ши моли́твы за гра́ды же и лю́ди,/ досто́йно творя́щия па́мять твою́, Ло́нгине преподо́бие, о́тче наш.</p>
				<p>Моли́ся, свя́те Ло́нгине,/ да ми́ром огради́т Госпо́дь оби́тель на́шу/ и невреди́му сохрани́т <style>ю</style> от всех наве́т вра́жиих,/ и да полу́чат ми́лость и прегреше́ний оставле́ние в день Су́дный вси́,/ притека́ющии с ве́рою и моли́твою́ к тебе́, Ло́нгине, о́тче преподо́бие.</p>
				<p>
					<style>Богоро́дичен</style>: Богоро́дице Де́во,/ Его́же родила́ еси́, Человеколю́бца Бо́га,/ моли́ со преподо́бным Ло́нгином,/ да спасе́т ду́ши на́ша.
				</p>
				<p>
					<style>Свети́лен</style>:
				</p>
				<p>Процве́л еси́, я́ко фи́нике, о́тче,/ и оби́тель яви́лся еси́ Ду́ха Пресвята́го,/ И́же славна́ тя вселе́нней пока́за;/ непреста́нно моли́ся о нас, почита́ющих ве́рою пречестну́ю па́мять твою́,/ преподо́бие Ло́нгине.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Тя пе́сньми немо́лчными ублажа́ем, Де́во,/ зане́ от Тро́ицы Еди́наго родила́ еси́, Богоро́дице,/ и носи́ши на ру́ку Твое́ю Боже́ственное Сло́во, Ма́ти Пречи́стая.</p>
				<p>
					<style>На хвали́тех стихи́ры на 4, глас 8:</style>
				</p>
				<p>Преподо́бие о́тче Ло́нгине,/ ты, и́го Христо́во на ра́мо взем,/ вся прило́ги вра́жия до́блественне отрази́л еси́/ и Ца́рствия Небе́снаго дости́гл еси́./ Те́мже тя ве́рою вси́ почита́юще,/ о́тче преблаже́нне, мона́шествующих похвало́,/ усе́рдно мо́лимся тебе́:/ Христа́ непреста́нно моли́/ спасти́ ду́ши на́ша.</p>
				<p>Ве́рою соше́дшеся вси́,/ я́ко подви́жника Христо́ва почита́ем тя, Ло́нгине:/ ра́дуяся бо, ше́ствовал еси́ в пусты́ни непрохо́дней/ и та́мо оби́тель и́ночествующих воздви́гл еси́./ Те́мже тебе́ ве́рою взыва́ем, блаже́нне:/ по́стников похвале́, моли́ся о нас ко Го́споду,/ поми́ловатися ду́шам на́шим.</p>
				<p>Богому́дре о́тче Ло́нгине,/ Ца́рствия Бо́жия иски́й,/ при реце́ в пусты́ни всели́лся еси́,/ никако́же бояся неви́димых и ви́димых враго́в,/ и́хже моли́твами твои́ми до конца́ низложи́л еси́,/ и му́дрый наста́вник притека́ющим к тебе́ был еси́./ Те́мже тя ве́рою вси́ чти́м и ублажа́ем.</p>
				<p><style>Сла́ва, глас 6:</style> Во страну́ да́льную:
					<emphasis/>
				</p>
				<p>
					<emphasis>
						<style>ЗРИ</style>
					</emphasis>
					<style> на ма́лой вече́рни, на</style> Го́споди, воззва́х.
				</p>
				<p>
					<style>И ны́не</style>, <style>Богоро́дичен:</style> Никто́же, притека́яй к Тебе́:
				</p>
				<p>Славосло́вие вели́кое и отпу́ст.</p>
				<p>
					<style>На литурги́и</style>:
				</p>
				<p>Блаже́нны от кано́на, пе́сни 3-я и 6-я. Проки́мен, глас 7: Честна́ пред Го́сподем смерть преподо́бных Его́.
					<style>Стих:</style> Что возда́м Го́сподеви о всех, я́же воздаде́ ми?
					<style>Апо́стол к Гала́том, зача́ло 231. </style>Аллилу́ия,
					<style> глас 6. </style>Блаже́н муж, боя́йся Го́спода, в за́поведех Его́ восхо́щет зело́.
					<style>Стих:</style> Си́льно на земли́ бу́дет се́мя Его́.
					<style>Ева́нгелие от Луки́, зача́ло 24. Прича́стен: </style>В па́мять ве́чную бу́дет пра́ведник, от слу́ха зла не у́бои́тся.
				</p>
				<p>
					<style>Моли́тва</style>
				</p>
				<p>О вели́кий уго́дниче, пресла́вный чудотво́рче и оби́тели на́шея Богодохнове́нный наста́вниче, Ло́нгине преблаже́нне, душе́ю на Небеси́ Пре́столу всех Царя́ предстоя́й, те́лом же во святе́й оби́тели сей почива́яй и разли́чная чудеса́ повсю́ду моли́твами твои́ми соверша́яй! Призри́ ми́лостивно на лю́ди предстоя́щия и твоего́ ко Го́споду Бо́гу хода́тайства во обдержа́щих ну́ждах прося́щия, вси бо мы по мно́жеству грехо́в на́ших не сме́ем ни́же возвести́ оче́с на́ших на Не́бо. Ты же, я́ко стяжа́вый дерзнове́ние, принеси́ за всех, к тебе́ притека́ющих, те́плыя моли́твы ко Го́споду, е́же изба́витися нам от гла́да, пото́па, тру́са, огня́, меча́ и бра́ни, от люде́й и от диа́вола быва́ющия, и от вся́кия душе́вныя и теле́сныя боле́зни, да сих избежа́вше и Го́споду, Ему́же предстои́ши, рабо́тающе, вни́дем в неконча́емый поко́й и просла́вим та́мо с тобо́ю всех благи́х Пода́теля Бо́га, всегда́, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>
						<style>Преподобный Лонгин Коряжемский (XVI век) </style>
					</p>
				</title>
				<p>Первоначально подвизался в обители преподобного Павла Обнорского (†1429, память 10 января). Он пришел в эту обитель в молодых летах, прошел длинный ряд разных монастырских послушаний, дожил до старческих седин и приобрел большой опыт в иноческой жизни. Все стали относиться к нему с особенным уважением, но преподобный Лонгин, тяготившийся многолюдством общежития и возрастающим почетом, пожелал удалиться в пустыню. Получив благословение настоятеля, он вместе со своим духовным братом Симоном, иноком Корнилиевского монастыря, отправился на поиски уединенного места. Спустившись водою от Вологды до Устюга, странники дошли до Сольвычегодска и на некоторое время остановились в местном Борисоглебском монастыре. Далее их путь лежал по левому берегу реки Вычегды. Дойдя до устья реки Коряжемки, они остановились в глухом лесу в 15 верстах от города. Помолившись Богу, оба друга начали рубить лес и расчищать место, на котором общими силами построили келлию и часовню. Когда тяжелые работы были окончены,
					<strong>преподобный Симон </strong>(†1562; память 24 ноября) удалился на берег реки Сойги и основал там свой скит. Преподобный Лонгин остался один и всецело предался Богомыслию, дни и ночи проводя в непрестанных молитвах и псалмопении.
				</p>
				<p>Когда весть о Преподобном разнеслась по окрестным селениям, к нему стали приходить люди, искавшие спасения в уединении и безмолвии. Святой предупреждал их о трудностях пустынножительства, говорил о своем желании жить в одиночестве, но люди не переставали приходить и поселяться в тех местах. Сначала собравшиеся жили как отшельники, но потом, по общему желанию, преподобный Лонгин был выбран настоятелем и он дал им общежительный устав. Была построена новая церковь в честь святителя Николая, а также — трапезная и другие необходимые для общежития службы. Таким образом составилась Коряжемская обитель (1535 год).</p>
				<p>Приняв начальство над братией, преподобный Лонгин превзошел всех подвижническими трудами. Несмотря на преклонные годы, он всегда первый выходил на монастырские послушания и более других работал для своей пустынной обители. Близ церкви Преподобный сам выкопал колодец.</p>
				<p>Преподобный Лонгин преставился 10 февраля 1540 года. Он пожелал, чтобы тело его было погребено у подножия церковной лестницы, чтобы приходящие в церковь попирали прах его. Братия не посмела ослушаться завещания старца.</p>
				<p>В 1557 году, когда тяжело заболел устюжский воевода князь Владимир, ему во сне явился старец и сказал, где лежит и куда следует перенести тело основателя Коряжемского монастыря. Никогда не бывавший прежде в том монастыре, князь Владимир поехал туда и безошибочно, по словам старца, явившегося ему во сне, нашел место погребения преподобного Лонгина. Тело святого было перенесено к северной стороне церкви, после чего устюжский воевода стал здоров. Много других исцелений было совершено преподобным Лонгином. В XVII веке Вятский епископ Александр составил службу святому. В 1665 году при перестройке церкви гроб преподобного Лонгина оказался внутри ее. Над ним была устроена гробница, украшенная позолоченной резьбой, покрытая пеленою с вышитым на ней изображением преподобного и сказанием о перенесении его мощей. Память преподобного Лонгина чтится также 16 октября.</p>
			</section>
			<section>
				<title>
					<p>
						<style>Святы́я благове́рныя вели́кия княги́ни А́нны Новгоро́дския</style>
					</p>
				</title>
				<p>
					<style>Тропа́рь, глас 1:</style>
				</p>
				<p>От за́пада возсия́вши, я́ко звезда́ небосве́тлая,/ прия́ти Правосла́вную ве́ру сподо́билася еси́,/ в не́йже плод благосла́вный Ру́сской земле́ прине́сши,/ свята́я благове́рная княги́не А́нно,/ Христа́ всем се́рдцем возлюби́ла еси́,/ Того́ оправда́ния и зако́ны храня́щи;/ те́мже дне́сь всесвяту́ю твою́ па́мять пра́зднующе,/ грехо́в оставле́ние моли́твами твои́ми прие́млем.</p>
				<p>
					<style>Конда́к, глас 4:</style>
				</p>
				<p>Дне́сь в све́тлой па́мяти твое́й/ Вели́кий Но́вград весели́тся,/ созыва́я всех ве́рных све́тло пра́здновати па́мять твою́,/ и мы ны́не, духо́вно ликовству́юще,/ ра́достно сла́вим тя и мо́лим:/ свята́я благове́рная княги́не А́нно,/ предстоя́ Святе́й Тро́ице/ моли́ изба́вити Вели́кий Но́вград и всю зе́млю Ру́сскую/ от вся́ких бед и обстоя́ний и всем нам спасти́ся.</p>
			</section>
			<section>
				<title>
					<p>
						<style>Святая благоверная великая княгиня Анна Новгородская (1051)</style>
					</p>
				</title>
				<p>Была старшей дочерью мудрого шведского короля Олафа Скетктунга, прозванного «всехристианнейшим королем» за огромные услуги, оказанные им христианству в его стране.</p>
				<p>Супруга его королева Астриди также была известна своим умом и добротой. Святое Крещение королевская семья приняла в 1000 году. Святая Анна на своей родине носила имя Индигерды. Вопреки обычаю того времени воспитывать детей у родственников, она выросла в своей родной семье и получила исключительное для того времени образование: изучила литературу, историю и особенно Священное Писание. Она пользовалась с ранних лет большой свободой, принимала участие в общественной жизни своей родины, путешествовала и принимала гостей. Это была молодая девушка, исполненная благодати, ума и смелости, и имевшая большое влияние на всех, кто с ней общался. В 1016 году она вышла замуж по воле своего отца, искавшего ей мужа, «который был бы достоин его дружбы» — за великого князя Киевского Ярослава Мудрого (1019 — 1054). Став русской великой княгиней с именем Ирины, она всей душой отдалась интересам своей новой родины и стала верной помощницей и советницей своего мужа. Однажды, когда возмутилась наемная норвежская стража и просила великую княгиню быть посредницей между ними и великим князем, она согласилась, но предупредила их прямо, что будет защищать своего мужа.</p>
				<p>Великая благоверная княгиня Ирина имела большое влияние на добрые отношения, установившиеся тогда между Скандинавскими странами и Россией. Она приютила у себя в Киеве изгнанных сыновей английского короля Эдмунда, Эдвина и Эдуарда, а также принца Магнуса Норвежского, которого вернула на родину только тогда, когда убедилась, что норвежцы отдадут ему отчий престол и будут уважать его права.</p>
				<p>Когда против великого князя Ярослава восстал его брат, князь Мстислав Тмутараканский, великая благоверная княгиня Ирина предложила Мстиславу решить спор единоборством с ней, но Мстислав ответил, что он с женщинами бороться не привык — и уступил брату.</p>
				<p>Святая великая княгиня Ирина была матерью семи сыновей и трех дочерей. Из ее сыновей наиболее известны четверо: старший — святой благоверный князь Владимир Новгородский, причисленный к лику святых Русской Церкви (1052; память 4 октября), — и следующие за ним братья его: Изяслав Киевский, Святослав Черниговский (княжившие поочередно в Киеве), память которых чтилась местно в Киеве, и Всеволод Переяславский — отец Владимира Мономаха — родоначальник великих князей Московских.</p>
				<p>Дочери ее были королевы: Анна Французская, Мария Венгерская и Елизавета Норвежская. О высокой христианской нравственности великокняжеской семьи свидетельствует знаменитое «Слово о законе и благодати» святителя Илариона, митрополита Киевского (†ок. 1053; память 21 октября), который, обращаясь к покойному уже, святому равноапостольному великому князю Владимиру (†1015; память 15 июля), говорил так: «Взгляни на сноху твою Ирину, взгляни на внуков и правнуков твоих, как они живут, как Бог их хранит, как они соблюдают веру, которую ты им завещал, как они восхваляют Имя Христово!»</p>
				<p>В Киеве святая Ирина основала первый женский монастырь во имя святой великомученицы Ирины, и, по обычаю того времени, должна была не только заботиться о нем, но и управлять им. Двор великого князя Ярослава жил то в Киеве, то в Новгороде. В 1045 году великий князь отправился в Новгород на закладку каменного собора во имя Святой Софии Премудрости Божией, воздвигавшегося святым князем Владимиром, старшим сыном великокняжеской четы. В Новгороде 10 февраля 1050 года святая благоверная великая княгиня Ирина скончалась, приняв постриг с именем Анны. Это был первый постриг в великокняжеском доме. Сын святой Анны, благоверный князь Владимир, преставившийся 4 октября 1052 года, был погребен вместе с материю.</p>
				<p>Дни памяти святой Анны, 10 февраля и 4 октября — вместе с ее сыном, были установлены после знамения, бывшего Новгородскому архиепископу святителю Евфимию (†1458; память 11 марта) в 1439 году, В связи с этим знамением была установлена также соборная память Новгородских святителей (4 октября и 10 февраля), погребенных в приделе Святой Софии. В Собор Новгородских святителей входят: святитель Иоаким Корсунянин, первый епископ Новгородский (988—1030); святитель Лука Жидята, епископ (1030; 1035?—1060; †15 октября 1060); святитель Герман, епископ (1078—1096); святитель Аркадий, епископ (1157—1162, память 18 сентября); святитель Григорий, архиепископ (1187—1193; †24 мая 1193); святитель Мартирий, архиепископ (1193—1199; †24 августа 1199); святитель Антоний, архиепископ (1212—1220; 1226—1228; †8 октября 1231); святитель Василий Калика, архиепископ (1331—1352; †3 июля 1352); святитель Симеон, архиепископ (1416—1421; †15 июня 1421); святитель Геннадий, архиепископ (1484—1504; память 4 декабря); святитель Пимен, архиепископ (1553—1571); Афоний, митрополит (1635—1648; †6 апреля 1653). Мощи этих святителей были погребены или перенесены в Новгородский Софийский собор (кроме святителя Германа, святителя Геннадия и святителя Пимена, поэтому в некоторых источниках и не названы их имена в числе Собора).</p>
			</section>
		</section>
		<section>
			<title>
				<p>11-й день</p>
			</title>
			<section>
				<title>
					<p>Преподо́бнаго отца на́шего Дими́трия, Прилу́цкаго чудотво́рца</p>
				</title>
				<p><style>На ма́лой вече́рни</style></p>
				<p>Стихи́ры на 4, глас 1.</p>
				<p><style>Подо́бен:</style> Небе́сных чино́в:</p>
				<p>Доброде́телию Боже́ственною, преблаже́нне Дими́трие,/ на Небе́сныя сла́вныя кру́ги возше́л еси́,/ не во мра́це заше́д неве́дения,/ но в благода́ти Боже́ственней яви́лся еси́,/ прие́мля неизрече́нная сия́ния.</p>
				<p>Умо́м просвеще́нным,/ ду́шу твою́, о́тче, просвети́в, освяти́лся/ и от земны́х преста́вился еси́ в Христо́во Ца́рствие, Дими́трие преблаже́нне./ В по́стницех ты све́тел яви́лся еси́,/ пи́щи нестаре́емыя ны́не насыща́яся,/ Боже́ственною сла́вою облиста́ем.</p>
				<p>Тро́ица Безнача́льная и Единосу́щная,/ яви́ тя Себе́ селе́ние, Богоно́се Дими́трие,/ и показа́ тя пресве́тла свети́льника./ От жите́йских мяте́жей уклони́лся еси́ се́рдцем/ и житие́ с Небе́сными приобре́л еси́.</p>
				<p><style>Сла́ва, глас 3:</style></p>
				<p>Преподо́бне о́тче Дими́трие,/ кре́пким поще́нием и жесто́ким воздержа́нием,/ по́том и труды́ стезю́ сию́ соверши́л еси́/ и, я́ко в сла́достех, почива́еши, ра́дуяся,/ Ева́нгельски же моли́твою и посто́м полки́ де́монския прогоня́еши./ Те́мже со А́нгелы водворя́ешися во Ца́рствии Небеснем/ и ны́не Христа́ Бо́га моли́/ о ве́рою хва́лящих всечестну́ю па́мять твою́.</p>
				<p><style>И ны́не, Богоро́дичен.</style></p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Я́ко преходя́щую жизнь,/ я́же на земли́, презре́л еси́, блаже́нне,/ тем сподо́бился еси́/ улучи́ти жи́зни Божественныя/ и Того́ прия́л еси́ сия́ние, Богоно́се.</p>
				<p><style>Стих:</style> Честна́ пред Го́сподем/ смерть преподо́бных Его́.</p>
				<p>Любве́ ра́ди Христо́вы,/ преподо́бне Дими́трие,/ пло́ти рачи́тельное умертви́л еси́ мудрова́ние/ и ду́шу, от страсте́й свобо́дну,/ Богови предста́вил еси́.</p>
				<p><style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
				<p>Бо́дренными моли́твами/ и сле́зными исто́чники/ Це́ркви ве́рных/ обогати́л еси́,/ Богоблаже́нне.</p>
				<p><style>Сла́ва, и ны́не, Богоро́дичен:</style></p>
				<p>Вы́шнии Тя ли́цы,/ Богоро́дице Де́во,/ пою́т с ни́жними,/ сла́вяще непреста́нно/ Рождество́ Твое́ Пречестно́е.</p>
				<p>
					<emphasis>Тропа́рь пи́сан на вели́цей вече́рни.</emphasis>
				</p>
				<p><style>На вели́цей вече́рни</style></p>
				<p>Блаже́н муж:
					<style>на Г</style>о́споди, воззва́х:
				</p>
				<p>поста́вим стихо́в 8 и пое́м стихи́ры, глас 2.</p>
				<p><style>Подо́бен:</style> Егда́ от Дре́ва:</p>
				<p>Свети́ло вели́кое яви́ся нам <style>Днесь</style>,/ мир весь просвеща́юще Богодарова́нными чудесы́, о́тче преподо́бне./ Я́коже исто́чник неисчерпа́емый показа́лся еси́,/ я́ко струи́ чуде́с то́чиши исцеле́ния/ ве́рою приходя́щим ти, блаже́нне,/ и припа́дающим ко гро́бу твоему́ свято́му:/ да́руеши же душа́м и телесе́м здра́вие неоску́дно,/ боля́щим вели́кое врачева́ние,/ чудотво́рче о́тче наш Дими́трие,/ и о нас ны́не моли́ся ко Спа́су Христу́,/ пра́зднующих ве́рою че́стную па́мять твою́.</p>
				<p>Сла́вы и че́сти ны́нешния не восхоте́в,/ того́ ра́ди оста́вил еси́ твое́ оте́чество/ и, о Бо́зе вся́чески в ми́ре просла́вився, чудотво́рец яви́лся еси́./ Отту́ду бо отбежа́в, в пусты́ни при вода́х пре́был еси́,/ и па́ки посреди́ ми́ра пожи́л еси́,/ уедини́вся душею, блаженне, от мирски́х/ и Божиею благодатию оби́тель соста́вив,/ в <style>нейже</style>, потруди́вся, преста́вился еси́,/ идеже лежа́т честный мо́щи твоя́./ Бо́гу бо тя па́че прославляющу,/ ты же, исцеле́ния от Него́ прося́ приходя́щим ти с ве́рою, блаженне,/ и нас ны́не не забуди в моли́твах ко Христу́, Спаси́телю на́шему.</p>
				<p>На земли́, я́ко А́нгел, по́жил еси́ в телеси́,/ души́ плоть повину́л еси́,/ поще́нием же и воздержа́нием мно́гим/ светлообра́зен всегда́ явля́яся,/ украси́ бо ся душе́ю, блаже́нне,/ Святе́й Тро́ице оби́тель тебе́ соде́лал еси́./ И дарова́ния чуде́с сподо́бися,/ больны́я и прокаже́нныя исцеля́я/ и стра́ждущим от духо́в нечи́стых проще́ние подава́я,/ и нас изба́ви от враг ви́димых и неви́димых всегда́,/ пра́зднующих святу́ю па́мять твою́.</p>
				<p>И́ны стихи́ры, глас 8.</p>
				<p><style>Подо́бен:</style> О, пресла́внаго чудесе́:</p>
				<p>Преподо́бне о́тче Дими́трие,/ ты Ева́нгельски Го́спода Бо́га возлюби́л еси́,/ Боже́ственное Его́ и́го/ на ра́мена своя́ взял еси́/ и Крест Госпо́день я́ко ле́гкое Его́ бре́мя поне́сл еси́,/ не возвраща́яся на сла́сти вре́менныя,/ и был еси́ упра́влен в Ца́рствие Бо́жие./ Те́мже и ны́не непреста́нно Христа́ моли́/ спасти́ся душа́м на́шим.</p>
				<p>Преподо́бне о́тче Дими́трие,/ твоему́ Владыце Христу́ подража́тель был еси́,/ я́ко бо благода́ть Свята́го Ду́ха прия́л еси́,/ та́ко и подае́ши исцеле́ние неду́гующим,/ разсла́бленныя моли́твами твои́ми к Бо́гу/ сотворя́еши здра́вы./ И был еси́ мона́хом похвала́ и утвержде́ние/ и моле́бник ко Спа́су/ о всех, к тебе́ притека́ющих.</p>
				<p>Преподо́бне о́тче Дими́трие,/ бу́дущия ра́ди жи́зни/ до́блественне моли́твою и посто́м Бо́гу угоди́л еси́/ и неви́димых враг шата́ния и ко́зни попра́л еси́,/ си́лою Креста́ Христо́ва укре́пился;/ те́мже и по сме́рти ны́не, ра́дуяся, живе́ши./ Сего́ ра́ди и мы <style>Днесь</style> вопие́м ти, блаже́нне:/ мо́ли Христа́ Бо́га спасти́ся душа́м на́шим.</p>
				<p><style>Сла́ва, глас 8:</style></p>
				<p>Укра́шен доброде́тельми духо́вными,/ преподо́бне о́тче наш Дими́трие,/ просла́ви бо тя Госпо́дь Бог житие́м же и чудесы́,/ в преставле́нии же твое́м ду́ши ве́рных облагоухал еси́ и телеса́./ И ны́не, блаже́нне, и нас моли́твами твои́ми очи́сти от вся́ких грехопаде́ний,/ пра́зднующих святу́ю па́мять твою́/ и со стра́хом и любо́вию припа́дающих к твоему́ гро́бу чудотво́рному,/ о́браз подо́бия твоего́ любе́зно целу́юще./ Не преста́й моля́ся за твое́ ста́до Богозва́нное,/ я́ко да ми́лостивый Госпо́дь спасе́т ду́ши на́ша.</p>
				<p>И ны́не, <style>Богоро́дичен:</style> Царь Небе́сный:</p>
				<p>Вход. Проки́мен дне. Чте́ния 3.</p>
				<p>Прему́дрости Соломо́ни чте́ние (
					<style>глава́ 3</style>):
				</p>
				<p>Пра́ведных ду́ши в руце́ Божией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их,/ и е́же от нас ше́ствие – сокруше́ние;/ они́ же суть в ми́ре./ И́бо пред лице́м челове́ческим, а́ще и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше,/ вели́кими благоде́тельствовани бу́дут,/ я́ко Бог искуси́ я и обре́те их досто́йны Себе́./ Я́ко зла́то в горни́ле, искуси́ их/ и, я́ко всеплодие же́ртвенное, прия́т я./ И во вре́мя посеще́ния их возсияют/ и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиеся на Него разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во и́збранных Его́.</p>
				<p>
					<style>П</style>рему́дрости Соломо́ни чте́ние (
					<style>глава́ 4</style>):
				</p>
				<p>Пра́ведник, а́ще пости́гнет скончатися, в поко́и бу́дет./ Ста́рость бо честна́ не многоле́тна,/ ниже́ в числе́ лет исчита́ется./ Седи́на же есть му́дрость челове́ком,/ и во́зраст ста́рости – житие́ нескве́рное./ Благоуго́ден Бо́гови быв, возлю́блен бы́сть,/ и живы́й посреде́ гре́шник, преста́влен бысть./ Восхище́н бысть, да не зло́ба измени́т ра́зума его́/ или́ лесть прельсти́т ду́шу его́./ Раче́ние бо зло́бы помрача́ет до́брая/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Господеви душа́ его́,/ сего́ ра́ди потща́ся от среды́ лука́вствия./ Людие же ви́девше, и не разуме́вше,/ ни́же поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́ни чте́ние (
					<style>гла́вы 5 и 6</style>):
				</p>
				<p>Пра́ведницы во ве́ки живу́т,/ и в Го́споде мзда их, и попече́ние их у Вы́шняго./ Сего́ ра́ди прии́мут Ца́рствие благоле́пия/ и вене́ц добро́ты от руки́ Госпо́дни,/ зане́ десни́цею покры́ет я и мы́шцею защити́т их./ Прии́мет всеору́жие рве́ние свое́/ и вооружи́т тварь в месть враго́м./ Облече́тся в броня́ пра́вды/ и возложи́т шлем – суд нелицеме́рен./ Прии́мет щит непобеди́мый – преподо́бие,/ поостри́т же напра́сный гнев во ору́жие,/ спобо́рет же с ним мир на безу́мныя./ По́йдут праволу́чныя стре́лы мо́лниины/ и, я́ко от благокру́гла лу́ка облако́в, на наме́рение полетя́т./ И, от каменоме́тныя я́рости испо́лнь, паду́т гра́ды./ Вознегоду́ет на них вода́ морска́я,/ ре́ки же потопя́т я на́гло./ Сопроти́в ста́нет им дух си́лы,/ и, я́ко ви́хор, разве́ет их,/ и опустоши́т всю зе́млю беззако́ние,/ и злоде́йство преврати́т престо́лы си́льных./ Слы́шите у́бо, ца́рие, и разуме́йте,/ навы́кните, судий конце́в земли́./ Внуши́те, держа́щии мно́жества и гордя́щиися о наро́дех язы́к./ Я́ко дана́ есть от Го́спода держа́ва вам/ и си́ла от Вы́шняго.</p>
				<p>На лити́и, стихи́ры, глас 1:</p>
				<p>На Не́бо теку́щею, о́тче, стезе́ю ходи́ти изво́лил еси́,/ бу́дущия жи́зни жела́я,/ того́ ра́ди во вре́менней сей жи́зни, путь у́зкий ше́ствуя,/ простра́нная же сладостра́стия отрева́я,/ кра́йнее же житие́ воздержа́нием препроводи́л еси́,/ смиреному́дрием ни́жния сла́вы отбеже́,/ вы́шняго гра́да Иерусали́ма смотря́я/ сла́вы же и красоты́, и ве́чным благи́м насле́дник яви́лся еси́,/ и по́честь трудо́в твои́х от Христа́ прия́т./ Его́же, Дими́трие блаже́нне, моли́ о душа́х на́ших.</p>
				<p>По́стником похвалу́, <style>Днесь</style> Дими́трия почти́м,/ на земли́ бо я́ко А́нгела пожи́вшаго,/ ревни́теля же Илии́ Фесви́тянина,/ усугу́бившаго Елиссею благода́ть духо́вную./ Сей же своему́ ста́ду оста́ви сугу́бая благоуха́ния,/ Боже́ственных арома́т в преставле́нии свое́м испо́лни,/ и по сме́рти бо процвете́ чудесы́,/ я́ко дре́во Богосажде́нно при исхо́дищих вод,/ насыща́я <style>Днесь</style> ве́рою творя́щих па́мять его́ пи́щею духо́вною/ и Спа́су Христу́ служа́щих преподо́бием и пра́вдою.</p>
				<p>Ле́ствица Боже́ственная и честна́я, на высоту́ доброде́тели возводя́щая,/ всем яви́ся Богоприя́тное жити́е твое́./ Тезоимени́т быв Селу́нскому Дими́трию,/ в ми́лости же рачи́тель того́ милосе́рдию был еси́, преподо́бне:/ он у́бо свой град от пога́ных изба́ви,/ ты же, святе, иногда́ свой град от междоусо́бныя ра́ти сохрани́л еси́;/ он не́когда от плене́ния челове́ки износя́ на пра́здник свой,/ ты же, блаже́нне, всегда́ свобожда́я стра́ждущия от нечи́стых бесо́в,/ и́мя твое́ нарица́ющия то́кмо./ Те́мже и мы вопие́м ти:/ о́тче наш Дими́трие,/ со все́ми святы́ми моли́ о нас Еди́наго Человеколю́бца Христа́,/ спаса́ющаго ду́ши на́ша.</p>
				<p><style>Сла́ва, глас 6:</style></p>
				<p>Ра́дуйся и весели́ся, Росси́йская всесвяще́нная Це́рковь Божия,/ со свяще́нными и с князи благочести́выми,/ и́ноки же и просты́я/ блаже́ннаго Дими́трия <style>Днесь</style> па́мять почита́юще,/ духо́вне соше́дшеся, пра́зднуем/ и, честны́й гроб его́ обстоя́ще,/ любе́зно покланя́ющеся,/ мо́лимся, реку́ще:/ ра́дуйся, преподо́бне Дими́трие,/ свети́льниче пресве́тлый и врачу́ боля́щим,/ моли́твенниче ко Спа́су Христу́ Бо́гу на́шему/ о и́же ве́рою и любо́вию притека́ющих к тебе́/ спасти́ся душа́м на́шим.</p>
				<p>И ны́не, <style>Богоро́дичен:</style> Творе́ц и Изба́витель:</p>
				<p>На стихо́вне стихи́ры, глас 5.</p>
				<p><style>Подо́бен:</style> Ра́дуйся:</p>
				<p>Ра́дуйся, свяще́нная главо́,/ преподо́бне о́тче наш Дими́трие,/ А́нгельским лико́м собесе́дниче в Вы́шних;/ на земли́ бо доброде́тельно по́жи́л еси́/ и яви́лся пречи́сто и нескве́рно зерца́ло,/ Ду́ха Свята́го заря́ми блиста́яся, пребога́те,/ и, озаря́ем, зрел еси́ бу́дущая./ Те́мже Христа́ Бо́га моли́/ пода́ти ду́шам на́шим ве́лию ми́лость.</p>
				<p><style>Стих:</style> Честна́ пред Го́сподем/ смерть преподо́бных Его́.</p>
				<p>Ра́дуйся, свяще́нная главо́,/ по́стников непоколеби́мый сто́лпе/ и непобеди́мый побо́рниче,/ страсте́й посека́я коре́ния,/ бе́сов стремле́ния погуби́л еси́,/ кре́стным ору́жием вся козноде́йства отгоня́я,/ и по преставле́нии твое́м жив Святе́й Тро́ице предстои́ши,/ за ны моля́ся,/ дарова́ти душа́м на́шим ве́лию ми́лость.</p>
				<p><style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
				<p>Ра́дуйся, свяще́нная главо́,/ преблаже́нне Дими́трие,/ моли́твою враги́ устраша́я/ и неи́стовыя на святы́ню судо́м Божиим сме́рти предая́й,/ с ве́рою же приходя́щим стра́стныя неду́ги отгоня́я,/ и ко́рчащияся ру́це исправля́я,/ и бе́сы от челове́к прогоня́я,/ моли́твою же и свяще́нныя воды́ кропле́нием/ мно́гим исцеле́ния подая́./ Христу́ помоли́ся/ дарова́ти душа́м на́шим ве́лию ми́лость.</p>
				<p><style>Сла́ва, глас 8:</style></p>
				<p>Преподо́бне о́тче наш Дими́трие,/ твоя́ мо́щи честны́я оби́льно источа́ют всегда́ исцеле́ния/ ве́рою приходя́щим к твоему́ гро́бу,/ благоуха́ния всех исполня́я духо́внаго/ и тьму бесо́вскую дале́че отгоня́я,/ све́том благоче́стия ве́рных сердца́ озаря́я./ Те́мже мо́лим тя, раби́ твои́/ вся́каго наве́та вра́жия нас изба́вити,/ я́ко да ра́достною душе́ю свято́е твое́ успе́ние духо́вно пра́зднующе,/ прославля́ем Спа́са на́шего, тебе́ просла́вльшаго,/ Еди́наго во святы́х Свои́х Бо́га на́шего.</p>
				<p>И ны́не, <style>Богоро́дичен:</style></p>
				<p>Влады́чице, приими́ моли́тву раб Твои́х/ и изба́ви нас/ от вся́кия ну́жды и печа́ли.</p>
				<p>Тропа́рь, глас 1:</p>
				<p>Свы́ше от Бо́га, преподо́бне, благода́ть прия́л еси́ духо́вную/ и от Него́ у́бо позна́лся еси́, блаже́нне,/ того́ ра́ди и ты ду́хом позна́л еси́ лу́чшая Его́, бу́дущаго ве́ка пребыва́ние,/ и по́стнически испыта́вся во свои́х оби́телех./ И ны́не, со А́нгелы ликовству́я,/ Спа́су всех за ны моли́ся, свя́те Дими́трие,/ да вси́ вопие́м:/ сла́ва Да́вшему ти кре́пость./ Сла́ва Венча́вшему тя./ Сла́ва Де́йствующему тобо́ю всем исцеле́ния.</p>
				<p>Ин тропа́рь, глас 1:</p>
				<p>Свы́ше от Бо́га преподо́бне, благода́ть прия́л еси́, Дими́трие пресла́вне,/ и Того́ си́лою укре́пля́ем,/ Ева́нгельски ходи́ти изво́лил еси́,/ отону́ду же и от Христа́ возме́здие трудово́м обре́те, всеблаже́нне,/ Его́же моли́/ спасти́ся душа́м на́шим.</p>
				<p>Сла́ва, и ны́не,</p>
				<p><style>Богоро́дичен:</style> Гаврии́лу веща́вшу:</p>
				<p><style>На у́трени</style></p>
				<p>На Бог Госпо́дь:
					<style>тропа́рь свято́му, два́жды.</style>
				</p>
				<p><style>Сла́ва, и ны́не, Богоро́дичен.</style></p>
				<p>По 1-й стихоло́гии седа́лен, глас 3.</p>
				<p><style>Подо́бен:</style> Красоте́ де́вства:</p>
				<p>Я́ко Безплотен, на земли́, о́тче, пожи́л еси́,/ превознося́щагося врага́ смири́л еси́,/ темже и ны́не с невеще́ственными во́инствы водворя́ешися, блаже́нне,/ и́же тамо, блаже́нства наслажда́яся,/ и нас помина́й, пра́зднующих па́мять твою́ <style>Днесь</style>,/ да вси ра́достными гла́сы воспева́ем Спа́са на́шего Иису́са Христа́,/ благода́ть тебе́ дарова́вшаго исцеле́ний.</p>
				<p><style>Сла́ва, и ны́не, Богоро́дичен:</style></p>
				<p>Боже́ственная ски́ния была́ еси́ Слова,/ Еди́на Пречи́стая Ма́ти Де́во,/ чистото́ю А́нгелы превозше́дшая,/ па́че всех мене́ персть бы́вша, оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
				<p>По 2-й стихоло́гии седа́лен, глас 4.</p>
				<p><style>Подо́бен:</style> Яви́лся еси́ <style>Днесь</style>:</p>
				<p>Я́ко со́лнце, возсия́в,/ заря́ми блиста́еши всему́ ми́ру/ издале́ча чудесы́ твои́ми,/ чудотво́рче Дими́трие,/ светоно́сче блаже́нне, преподо́бным похвала́.</p>
				<p><style>Сла́ва, и ны́не, Богоро́дичен:</style></p>
				<p>В кров Твой, Пречи́стая Де́во, прибега́ющих,/ мольбу́ принеси́ о нас к Челове́колюбцу Бо́гу,/ спасти́ся рабо́м Твои́м.</p>
				<p>По полиелеи седа́лен, глас 8.</p>
				<p><style>Подо́бен:</style> Прему́дрости:</p>
				<p>Сладостра́стия нощь посто́м, о́тче, утоли́в,/ и Бо́гу ду́шу свою́ непоро́чну соблю́л еси́,/ и прие́м от Спа́са благода́ть Свята́го Ду́ха/ исцеля́ти стра́ждущих телесы́ и ду́ши ве́рных просвеща́ти./ Сего́ ра́ди благода́рственно вопие́м ти:/ Дими́трие, о́тче наш,/ моли́ Христа́ Бо́га/ согреше́ний проще́ние дарова́ти/ чту́щим любо́вию святу́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Воплоще́ннаго Бо́га от Твоея́ утро́бы ро́ждши, Пречи́стая,/ мене́, растле́ннаго грехи́, от прило́г лука́ваго укрепи́, Ма́ти Божия,/ и се́рдце мое́ очи́сти, Богоблагодатная, ма́терними Тво́ими моли́твами,/ да и аз благода́рно зову́ Ти:/ моли́ Христа́ Бо́га, Сы́на Твоего́, Мари́е Богоро́дице,/ поми́ловати ста́до Твое́, е́же стяжа́ла еси́, Всенепоро́чная.</p>
				<p>Степе́нна, 1-й антифо́н 4-го гла́са.</p>
				<p>Проки́
					<style>мен: Ч</style>естна́ пред Господем/ смерть преподо́бных Его́.
				</p>
				<p><style>Стих:</style> Что возда́м Господеви о всех,/ я́же воздаде́ ми?</p>
				<p>Ева́нгелие от Матфе́я, зача́ло 43.</p>
				<p>По 50-м псалме́ стихи́ра, глас 6:</p>
				<p>Возлю́блен бысть Бо́гом от чре́ва ма́терня,/ я́коже други́й Се́ргий преподо́бный вели́кий,/ о́тче Дими́трие,/ и с ним благоду́шственно Спаси́телю Бо́гу угоди́л еси́,/ и Свята́го Ду́ха сосу́д яви́лся еси́ избра́нный,/ и́нокующим жезл кре́пости/ и всем тре́бующим чудотво́рный пода́тель,/ испроси́ нам от Христа́ Спа́са, чтущи́м тя,/ ве́лию ми́лость.</p>
				<p>Кано́н Богоро́дице, глас 2: Нетре́ну, необычну:</p>
				<p>со ирмосо́м на 6. И свята́го два кано́на, на 8.</p>
				<p>Кано́н преподо́бнаго Дими́трия, глас 2.</p>
				<p><style>Песнь 1</style></p>
				<p>
					<emphasis><style>Ирмо́с:</style> В</emphasis>
					<emphasis>о глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло есть,/ препросла́вленный Госпо́дь сла́вно бо просла́вися.</emphasis>
				</p>
				<p>Тебе́ твоего́ блаже́нне, уче́ния долг принося́ще,/ возда́ния простира́ем, вене́ц похвала́ми плету́ще;/ ты же ми́лостив яви́ся, пребога́те,/ твои́ми мольба́ми благода́ть нам пода́ждь духо́вную.</p>
				<p>Всегуби́тельное стремле́ние страсте́й, о́тче, увяди́л еси́,/ слове́сным объят Богому́дрием,/ благопребы́тен бо был еси́ и благогла́сен,/ кро́ток же и смире́н,/ сло́вом прему́дрости, Дими́трие, и ра́зума венча́н.</p>
				<p>Священноукраси́л еси́ себе́, о́тче, ра́зумом и де́тельным виде́нием благода́ти,/ Богоглаго́ливе Дими́трие, жела́я венца́ сла́вы Христо́вы,/ и тво́ю наде́жду изря́дно, преблаже́нне, не погреши́л еси́.</p>
				<p>Целому́дрие удержа́л еси́ я́ве,/ кра́йнюю же кро́тость и высо́кое, Богоно́се, смире́ние,/ и́миже возвыша́ем,/ трудо́в твои́х де́йством и виде́нием, ра́дуяся, принесе́ся,/ вене́ц неувяда́емый прие́м.</p>
				<p><style>Богоро́дичен:</style> Тва́рей яви́лася еси́, Чи́стая, всех ви́димых и неви́димых превы́шши, Всенепоро́чная:/ Зижди́теля бо родила́ еси́,/ я́коже изво́ли воплоти́тися во утро́бе Твое́й./ Его́же со дерзнове́нием моли́ спасти́ пою́щия Тя.</p>
				<p>Други́й кано́н преподо́бнаго, глас 8.</p>
				<p><style>Песнь 1</style></p>
				<p><style>Ирмо́с:</style> Пои́м Господеви,/ прове́дшему лю́ди Своя́ сквозе́ Че́рмное мо́ре,/ я́ко Еди́н сла́вно просла́вися.</p>
				<p>Даждь ми, Христе́, мой Спа́се, проще́ние мно́гих ми согреше́ний,/ я́ко да и мы почита́ем па́мять Твоего́ уго́дника, преподо́бнаго Дими́трия./ Его́же моли́твами, Бо́же, спаси́ нас.</p>
				<p>Твои́ми моли́твами же и мольба́ми ми́лостиваго умоля́й Бо́га,/ преподо́бне о́тче наш Дими́трие,/ и грехо́вный мрак печа́ли нашея разори́,/ и благоду́шия утеше́ния нас духовнаго испо́лни.</p>
				<p>От младе́нства ты, блаже́нне Дими́трие, позна́н бысть Бо́гом/ и, на Него́ наде́яся, наставля́ем на спаси́тельная Его́ повеле́ния./ Ему́же ны́не предстоя́ со дерзнове́нием, о нас помоли́ся.</p>
				<p><style>Богоро́дичен:</style> Еди́наго от Святы́я Тро́ицы Сло́ва и Сы́на родила́ еси́, Де́во Пречи́стая,/ Его́же с преподо́бными и пра́ведными моли́ о рабе́х Твои́х,/ ве́рою прося́щих грехо́в проще́ния.</p>
				<p>Катава́сия: Отве́рзу уста́ моя́:</p>
				<p><style>Песнь 3</style></p>
				<p><style>Ирмо́с:</style> Процвела́ есть пусты́ня, я́ко крин, Господи,/ язы́ческая неплодя́щая це́рковь/ прише́ствием Твои́м,/ в не́йже утверди́ся мое́ се́рдце.</p>
				<p>Просия́л еси́ в житии́ твое́м, Богоно́се Дими́трие,/ я́коже всесве́тлое со́лнце в ми́ре,/ и просвети́ и́же к тебе́ ве́рою и любо́вию приходя́щия/ и пою́щия тя.</p>
				<p>Просвеща́ются концы́ уче́нии твои́ми, преподо́бне,/ я́коже бо свети́льник просвети́л еси́, Богоно́се, Це́рковь Христо́ву,/ о Не́йже утверди́ся мое́ се́рдце.</p>
				<p>Непорабоще́ну соблю́л еси́ ду́шу твою́ страстьми́/ и сластьми́ теле́сными, Богоно́се Дими́трие всече́стне,/ те́мже ны́не по достоя́нию восхваля́ем тя.</p>
				<p><style>Богоро́дичен:</style> Сказу́я иногда́ сокрове́нное та́инство, Отрокови́це, Тебе́ дре́вле Гаврии́л зовя́ше:/ ра́дуйся, Божия пала́то, в то́же всели́ся вся челове́ки обожи́, я́ко Милосе́рд.</p>
				<p>Ин</p>
				<p><style>Ирмо́с:</style> Ты еси́ утвержде́ние притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</p>
				<p>Ты еси́, преподо́бне о́тче Дими́трие, послу́шатель Ева́нгельских слове́с,/ Самаго́ Го́спода рече́нию,/ вся любы́ ми́ра сего́ отве́рг и после́довал еси́ стопа́м Христо́вым;/ Ему́же с ли́ки А́нгел ны́не служа́,/ и о нас моли́ся, чту́щих тя.</p>
				<p>В зако́нех по́стных поуча́яся, преподо́бный/ не осла́бися в нача́льных соверше́нных нача́лех, хотя́ угоди́ти своему́ Го́споду,/ Ему́же жела́тельне обещася усе́рдно да́же и до кончи́ны,/ до́ндеже сын Ца́рствия Его́ показа́ся.</p>
				<p>Воздержа́нием кра́йним плоть твою́ умертви́л еси́, Дими́трие,/ сего́ ра́ди Ду́хом Боже́ственным окрили́вся,/ дости́гл еси́ священнонача́льных служи́телей,/ иде́же Небе́сных Бо́жиих слуг безпло́тных ра́дования.</p>
				<p><style>Богоро́дичен:</style> Благослове́нная, Всенепоро́чная Богоро́дице Де́во Мари́е, Сло́во Божие нам ро́ждшая,/ свобожда́ющаго Свои́х преподо́бных от тле́ннаго ми́ра,/ и́хже ра́ди нас спаса́ющаго.</p>
				<p>Ин конда́к, глас 3:</p>
				<p>Же́злом, свя́те Дими́трие, от Бо́га да́нным ти,/ лю́ди своя́ упасе́ на па́житех зако́на живоно́сна,/ зве́ря же неви́димаго шата́ние сокруши́ под но́зе тебе́ пою́щих,/ я́ко да в беда́х тя те́пла предста́теля и́мамы.</p>
				<p><style>Седа́лен, глас 3.</style></p>
				<p><style>Подо́бен:</style> Красоте́ де́вства:</p>
				<p>Исправле́ние жития́ твоего́ всем просвеща́ет стопы́, Дими́трие о́тче,/ вои́стинну ве́рою подо́бящим ти ся;/ те́мже, и́же любо́вию блажа́т тя всегда́,/ спаса́й моли́твами твои́ми от вся́кия тесноты́,/ Христа́ Преблага́го моля́,/ преподо́бне блаже́нне досточу́дне.</p>
				<p><style>Сла́ва, и ны́не, Богоро́дичен:</style></p>
				<p>Я́ко невозде́ланная, Де́во, Лоза́, красне́йший грозд прозябла́ еси́,/ источа́ющ нам вино́ спасе́ния,/ всех веселя́щее ду́ши же и телеса́./ Те́мже я́ко вину́ Тя до́брых блажа́ще при́сно,/ со А́нгелом вопие́м Ти:/ ра́дуйся, Благода́тная.</p>
				<p><style>Песнь 4</style></p>
				<p><style>Ирмо́с:</style> Прише́л еси́ от Де́вы не хода́тай, ни А́нгел,/ но Сам, Го́споди, вопло́щься,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</p>
				<p>Ты, Дими́трие, и́нокующим бысть вене́ц,/ не ка́мением многоце́нным укра́шен, но доброде́телию обло́жен,/ яви́лся еси́, блаже́нне, Богорадова́нное вои́стинну украше́ние.</p>
				<p>Боже́ственную, Богому́дре, поче́л еси́ прему́дрость:/ те́мже дарова́нии тя сия́ одари́,/ сла́ву ве́чную тебе́ хода́тайствовавши,/ о́тче Дими́трие всече́стне.</p>
				<p>Све́тлостию нрав твои́х и о́бразы бла́гости,/ преподо́бне Дими́трие, подо́бне пожи́л еси́,/ те́мже присту́пен ты всем бысть,/ всеблаже́нне и пречу́дне.</p>
				<p><style>Богоро́дичен:</style> Умерщвле́ния плод нам Е́ва принесе́,/ Ты же, Жизнь ро́ждши Ипоста́сную,/ а́бие испра́вила еси́ род наш, Богоневе́сто Пречи́стая.</p>
				<p>Ин</p>
				<p><style>Ирмо́с:</style> Услы́шах, Господи,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Боже́ство.</p>
				<p>Рачи́тель сый ми́лостиваго Спаси́теля Христа́ твоего́,/ е́же ми́лостивно к Нему́ наказу́я не ктому́ согреша́ти,/ разсла́бленную жену́ исцели́л еси́, я́коже при купе́ли иногда́.</p>
				<p>Яко́же дре́во воздержа́ния, при вода́х насажде́н был еси́, о́тче блаже́нне,/ и благора́слена лоза́ яви́лся еси́, износя́ благоче́стия гро́зды.</p>
				<p>Не восхоте́ сла́вы се́я тле́нныя,/ па́че кня́зя вся́чески благочести́ваго,/ Царю́ Небе́сному хотя́ угоди́ти,/ от Него́же по́честь трудо́в свои́х прия́т нетле́нную.</p>
				<p><style>Богоро́дичен:</style> Бы́вшее под ле́том Сло́во,/ Возсия́вшаго от Отца́ безле́тно Богома́ти нам родила́ еси́,/ Его́же моли́ спасти́ пою́щия Тя.</p>
				<p><style>Песнь 5</style></p>
				<p><style>Ирмо́с:</style> Хода́тай Бо́гу и челове́ком был еси́, Христе́ Бо́же:/ Тобо́ю бо, Владыко, к Светонача́льнику, Отцу́ Твоему́,/ от но́щи неве́дения/ приведе́ние има́мы.</p>
				<p>Стремле́ние страсте́й безстра́стием удержа́л еси́,/ Богоно́се Дими́трие,/ виде́нии и дея́нии просвети́л еси́, о́тче, душе́вное устрое́ние.</p>
				<p>Умо́м чи́стым и писа́нии духо́вными бесе́довал еси́,/ Богоглаго́ливе Дими́трие,/ виде́ния и дея́ния собра́в бога́тство, о́тче преподо́бне.</p>
				<p>Прему́дрости глубину́ испыта́в, Дими́трие,/ дости́гл еси́ обрести́, ели́ко благопотре́бно,/ и би́сер многоце́нный боле́зньми стяжа́л еси́, преблаже́нне, ра́зума.</p>
				<p><style>Богоро́дичен:</style> Се во чре́ве, Богоро́дице Пречиста́я, Христа́ Бо́га па́че сло́ва име́ла еси́,/ я́коже Иса́ия провозгласи́,/ и вы́ше естества́ Сего́, Богороди́тельнице, родила́ еси́.</p>
				<p>Ин</p>
				<p><style>Ирмо́с:</style> У́тренююще, вопие́м Ти,/ Го́споди: спаси́ ны,/ Ты бо еси́ Бог наш,/ ра́зве Тебе́, ино́го не ве́мы.</p>
				<p>А́ще и земно́е оте́чество, блаже́нне Дими́трие, оста́вил еси́,/ вся́чески Богоимени́тну оби́тель совокупи́л еси́:/ те́мже пе́рвое оте́чество Небе́сное прия́т,/ со дерзнове́нием Христу́ за ны моли́ся.</p>
				<p>Благоче́стия па́ки на стезю́, Дими́трие, наста́влен был еси́, о́тче,/ от Бо́га к неги́блемому наслажде́нию, посто́м и моли́твою в Вы́шняя приве́дься.</p>
				<p>Зело́ ми́лостива и странноприи́мца показа́ тя Спас наш ми́рови, о́тче,/ врача́ боля́щим, Дими́трие,/ си́рым и убо́гим засту́пника любе́зна.</p>
				<p><style>Богоро́дичен:</style> Вои́стинну Тя, Ма́терь Божию, испове́дуем, и́стинную Богоро́дицу,/ Твои́м Рождество́м тле́ннаго осужде́ния изба́вльшиися,/ милосе́рдия ра́ди Человеколю́бца Бо́га к жи́зни нетле́нней по́звани бы́хом.</p>
				<p><style>Песнь 6</style></p>
				<p><style>Ирмо́с:</style> В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</p>
				<p>Вселе́нней свети́ло пресве́тлое, о́тче, яви́лся еси́, Дими́трие,/ слове́с све́тлостию просвеща́я/ ве́рою и любовию к тебе́ притека́ющия.</p>
				<p>Блаже́нное житие́ проше́л еси́,/ назда́в у́бо чу́вства, вне был еси́ мирска́го мятежа́/ и Бо́гу прибли́жился еси́, Дими́трие.</p>
				<p>Я́ко добр, я́ко красе́н вене́ц,/ и́мже ны́не венча́лся еси́, прему́дре Дими́трие,/ доброде́тельми венча́ем,/ и над страстьми́ ца́рствовал преизря́дне.</p>
				<p><style>Богоро́дичен:</style> Вы́ше естества́ родила́ еси́, Де́во, и ве́чнуеши Де́ва,/ я́вльши и́стиннаго Божества́ Сы́на и Бо́га Твоего́ о́бразы.</p>
				<p>Ин</p>
				<p><style>Ирмо́с:</style> Ри́зу мне пода́ждь светлу,/ одея́йся све́том, я́ко ри́зою,/ Многоми́лостиве Христе́, Бо́же наш.</p>
				<p>В души́ свое́й Боже́ственная бога́тства Ду́ха Свята́го собра́в,/ непорочну моли́тву и чистоту́ красноле́пну,/ бде́ние и воздержа́ние,/ сего́ ра́ди жили́ще Святе́й Тро́ице яви́ся.</p>
				<p>Ри́зную ху́дость име́л еси́, пребога́те,/ в зиме́ же и ле́те не пременя́я, боле́зненно претерпе́л еси́ Бо́га ра́ди соверше́нно;/ те́мже Небе́снаго прия́тия насле́дник бы́ти сподо́бился еси́.</p>
				<p>На земли́, я́ко А́нгел, Бо́гу послужи́л еси́ вся́чески,/ и ны́не у Него́ со Безпло́тными и с преподо́бными/ ра́достно лику́еши, преблаженне Дими́трие,/ благоуха́ния же чуде́с нам испусти́л еси́.</p>
				<p><style>Богоро́дичен:</style> Боже́ственное Сло́во в ложесна́х Твои́х прия́ла еси́, Богоро́дице Де́во Мари́е,/ и па́че естества́ родила́ еси́./ Его́же мо́ли от бед вся́ких нас изба́вити рабы́ Твоя́, пою́щия Тя.</p>
				<p><style>Конда́к, глас 8.</style></p>
				<p><style>Подо́бен:</style> Взбра́нной:</p>
				<p>От ю́ности, преподо́бне, крест твой взем, Христу́ после́довал еси́,/ в моли́твах и поще́ниих, во бде́ниих же и злострада́ниих плоть твою́ изнуря́я;/ те́мже и Всеви́дящее О́ко, твоя́ труды́ ви́дев,/ чудесы́ тя прославля́ет и всех зва́ти тебе́ науча́ет:/ ра́дуйся, преподо́бне о́тче Дими́трие, по́стников удобре́ние.</p>
				<p><style>И́кос:</style></p>
				<p>Боже́ственными доброде́тельми твои́ми себе́, му́дре, украси́л еси́,/ Спа́су Христу́ жили́ще со́делав, о́тче, му́жественне:/ я́коже зла́то, искуси́лся еси́ ве́рою к Бо́гу и, наде́ждею и любо́вию обе́ты полага́я,/ воздержа́нием пости́вся, я́ко безпло́тен,/ в целому́дрии и во смире́нии возне́слся еси́./ Те́мже и мы, моли́твами твои́ми просве́щшеся,/ преподо́бне Дими́трие, вопие́м ти:/ ра́дуйся, я́ко из млада́ Бо́гу послужи́л еси́;/ ра́дуйся, притека́ющим к тебе́ спасе́ния хода́таю;/ ра́дуйся, христоимени́тым лю́дем похвала́ и утвержде́ние;/ ра́дуйся, я́ко твои́ми моли́твами сопроти́внии побежда́ются;/ ра́дуйся, я́ко всем прося́щим дае́ши дар, от Господа дарова́нный ти, исцеле́ний;/ ра́дуйся, я́ко и чудесы́ тя Бог прославля́ет и всех зва́ти тебе́ науча́ет;/ ра́дуйся, преподо́бне о́тче Дими́трие, по́стников удобре́ние.</p>
				<p><style>Песнь 7</style></p>
				<p><style>Ирмо́с:</style> Богопроти́вное веле́ние беззако́ннующаго мучи́теля/ высо́к пла́мень вознесло́ есть;/ Христо́с же простре́ Богочести́вым отроко́м ро́су духо́вную,/ Сын благослове́н и препросла́влен.</p>
				<p>Благоуха́ют, преподо́бне, твои́х уче́ний словеса́, благода́тию Ду́ха сия́юще,/ Божество́ бо Еди́но чтый в Тре́х Ли́цех, Сло́ва же воплоще́ние поя́,/ благоуха́еши нас, пребога́те.</p>
				<p>Ума́ чистото́ю и по́мысла, Богоразу́мия све́тлостию житие́ преше́л еси́,/ чистото́ю же телесе́ и де́вства сия́нием/ изря́дно возложе́ние я́влься Всеви́дцу и Вседержи́телю.</p>
				<p>Сло́во твое́, со́лию раство́рено, и житие́ твое́, благода́тию, преблаже́нне, сия́я, яви́ся, пречу́дне;/ те́мже в вы́шния оби́тели, ра́дуяся, всели́лся еси́,/ Христу́ со дерзнове́нием ны́не предстоя́.</p>
				<p><style>Богоро́дичен:</style> Управля́ющи, Пречи́стая, мое́ житие́, к Твоему́ всети́хому приста́нищу напра́ви,/ Бо́га ро́ждши, благи́х исто́чника,/ всем подаю́ща ве́рным нетле́ния благода́ти.</p>
				<p>И́н</p>
				<p><style>Ирмо́с:</style> От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, по́юще:/ о́тцев Бо́же, благослове́н еси́.</p>
				<p>И́же иногда́ притека́ющих, преподо́бне Дими́трие, к твоему́ чудотво́рному гро́бу с ве́рою,/ ка́ющихся к Бо́гу грехо́в свои́х,/ мольба́ми твои́ми ско́рченых челове́к ру́це испра́вил еси́, блаже́нне.</p>
				<p>И́же иногда́ злочести́ваго ра́тника Боже́ственною си́лою отри́нул еси́ от свята́го твоего́ гро́ба,/ и, не улучи́вш поми́лования, вско́ре обою́ животу́ лиши́ся таковы́й.</p>
				<p>И́же иногда́ благоче́стно благогове́йнии лю́дие твои́ми, свя́те Дими́трие, моли́твами,/ иногда́ же кропле́нием святы́я воды́ свяще́нныя,/ разли́чная исцеле́ния прие́млют, припа́дающии к чудотво́рному твоему́ гро́бу.</p>
				<p><style>Богоро́дичен:</style> Изба́вихомся вси от страсте́й, и бед, и обстоя́ний, и неду́гов многообра́зных/ мольба́ми Твои́ми, Пречи́стая Богома́ти,/ Спа́су Христу́ зову́ще:/ оте́ц на́ших Бо́же, благослове́н еси́.</p>
				<p><style>Песнь 8</style></p>
				<p><style>Ирмо́с:</style> Пещь иногда́ о́гненная в Вавило́не де́йства разделя́ше,/ Бо́жиим веле́нием халде́и опаля́ющая,/ ве́рныя же ороша́ющая, пою́щия:/ благослови́те, вся дела́ Госпо́дня, Го́спода.</p>
				<p>Вене́ц благоле́пен Христо́с Живода́вец на верх твой положи́, тезоимени́те Дими́трие,/ и́бо дея́ньми просия́л еси́ и виде́нии яви́лся еси́, зовы́й:/ благослови́те, вся дела́ Госпо́дня, Го́спода.</p>
				<p>Все преше́д чу́вство, преблаже́нне,/ уму́ пе́рвому прибли́жился еси́/ души́ твоея́ чистото́ю, жития́ же све́тлостию,/ венцено́сче Дими́трие, зовы́й:/ благослови́те, вся дела́ Госпо́дня, Го́спода.</p>
				<p>Жела́нием зе́льным, преблаже́нне,/ изсле́дил еси́ Богоно́снаго Се́ргия вели́каго житие́ Божественно́е,/ жи́зни све́тлостию поревнова́л еси́, прехва́льне,/ быв у́бо и собесе́дник сего́ изря́ден вои́стинну.</p>
				<p><style>Богоро́дичен:</style> Ум безстра́стен во утро́бе Твое́й соединя́ется челове́ческому уму́, Пречи́стая,/ пло́ти же дебельство́м под ле́том быв лет превы́шший./ Тем Тя, Богоро́дице, ве́рою и любо́вию сла́вим.</p>
				<p>Ин</p>
				<p><style>Ирмо́с:</style> Царя́ Небеснаго,/ Его́же пою́т вои́ А́нгельстии,/ хвали́те и превозноси́те во вся ве́ки.</p>
				<p>Столп одушевле́нный, о́тче Димитрие, и исто́чник неоску́дный вои́стинну,/ слепыя просвеща́я, разсла́бленныя укрепля́я и бе́сы прогоня́я/ не то́кмо у гро́ба, но и на ме́стех, иде́же и́мя твое́ нарица́ют с любо́вию.</p>
				<p>Яко́же други́й Илия́, яви́вся,/ сугу́бу благода́ть нам дал еси́,/ твоя́ честны́я мо́щи, точи́ти исцеле́ния тре́бующим,/ явле́нием же твои́м и по сме́рти, преподо́бне о́тче Дими́трие,/ ины́х злых устраша́я и па́че ины́м исцеле́ния творя́ ве́рным.</p>
				<p>Иногда́ проро́ческим да́ром от Бо́га, блаже́нне, почте́н был еси́,/ вся́чески же тре́бующим ми́лостив пока́зовался еси́/ и ны́не, о́тче Дими́трие, ми́лостивому Спа́су за ны моли́ся,/ воспева́ющия и превознося́щия Его́ во ве́ки.</p>
				<p><style>Богоро́дичен:</style> Ра́дуйся, престо́ле Госпо́день огнезра́чный,/ ра́дуйся, две́ре невеще́ственнаго блиста́ния./ Ра́дуйся, о́блаче, Со́лнце возсия́вший Пра́ведное – Христа́ Спа́са на́шего,/ Его́же превозно́сим во ве́ки.</p>
				<p><style>Песнь 9</style></p>
				<p><style>Ирмо́с:</style> Безнача́льна Роди́теля Сын, Бог и Господь,/ вопло́щься от Де́вы, нам яви́ся/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</p>
				<p>Пречестны́й Дими́трие,/ ны́не чи́сто услажда́яся и пи́щу прие́мля па́че у́мныя,/ иде́же собо́ри святы́х о́крест Го́спода лику́ют, блаже́нне,/ и́же тя ны́не чту́щия, хода́тайствуя, к себе́ привлецы́.</p>
				<p>Преше́л еси́, ра́дуяся, жела́нием в рай,/ к еди́ному вои́стинну блаже́нству, к пребо́льшей добро́те,/ и к жи́зни вои́стинну нестаре́ющейся, и Све́ту Невече́рнему,/ Богоно́сне о́тче Дими́трие.</p>
				<p>Я́ко Со́лнце просия́л еси́ в мона́шеских собо́рех,/ от млады́х ногте́й освяще́н был еси́,/ я́коже зарю́, испуща́я доброде́тели твоего́ жития́,/ пресла́дкий Дими́трие, Богоно́се о́тче преподо́бне.</p>
				<p><style>Богоро́дичен:</style> Разуме́вше издале́ча прозорли́выма очи́ма, проро́цы/ Тя я́ве провозвести́ша, хотя́щую Ма́терь бы́ти Вседе́телю, Владыце всех,/ тем Тя, Всепе́тая, Богоро́дицу испове́дуем.</p>
				<p>Ин</p>
				<p><style>Ирмо́с:</style> Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</p>
				<p>Явле́нием Боже́ственным сия́еши, о́тче Дими́трие преподо́бне,/ я́коже обеща́лся еси́, блаже́нне,/ моли́твою град твой сохрани́л еси́ от хотя́щих воева́ти без вины́ лю́ди твоя́, святе.</p>
				<p>От Бо́га показа́лся еси́ нам цели́тель, неду́гующим в паде́ниих,/ очи́стник же, блаже́нне, и прогони́тель лука́вым ду́хом,/ тем тя вси велича́ем.</p>
				<p>А́ще и преста́вился еси́ от нас, о́тче Дими́трие,/ в хра́мех Боже́ственных Святе́й Тро́ице предстоя́,/ храм Ду́ху Свято́му был еси́:/ моли́ся за вся христианы, и́ноки же и простцы́, тебе́ велича́ющия.</p>
				<p><style>Богоро́дичен:</style> Вои́стинну, Богоро́дице, Тобо́ю спа́сшиися, испове́дуем Тя,/ Де́во Влады́чице,/ я́ко родила́ еси́ нам Бо́га Спаси́теля,/ Еди́наго от Тро́ицы Сы́на и Сло́ва, Кресто́м разо́ршаго смерть,/ Его́же о нас с преподо́бным Дими́трием моли́, Тебе́ велича́ющих.</p>
				<p>Свети́лен.</p>
				<p><style>Подо́бен:</style> Жены́, услы́шите:</p>
				<p>Мирска́го пристра́стия я́ко от скве́рны уклони́лся еси́,/ и а́лчбою плоть увяди́л еси́, о́тче,/ и Небе́сною сла́вою со А́нгелы обогати́лся еси́./ Те́мже непреста́нно моли́ о нас Христа́ Бо́га, преподо́бне Дими́трие.</p>
				<p><style>Сла́ва, и ны́не, Богоро́дичен:</style></p>
				<p>Тя предста́тельницу и́мамы вси гре́шнии,/ о Пресвята́я Де́во!/ Ты благопреме́нна сотвори́ Сына Твоего́ Ма́терними Твои́ми моли́твами.</p>
				<p>На хвали́тех стихи́ры, на 4, глас 5.</p>
				<p><style>Подо́бен:</style> Преподо́бне о́тче:</p>
				<p>Преподо́бне о́тче,/ ду́шу твою́ с те́лом очи́стив,/ и Свято́му Ду́ху прекра́сная оби́тель яви́ся,/ и сла́вна тя конце́м, преблаже́нне Дими́трие, соде́ла./ В чудесе́х же вели́каго свети́льника, просвети́вшаго су́щих во мра́це,/ я́ко наста́вника и́ноком, соше́дшеся, велему́дренно ублажи́м.</p>
				<p>Яви́лся еси́, Богоблаже́нне,/ му́драя плени́ца, связу́я мно́гая враг ополче́ния,/ те́мже и венце́м увя́злся еси́ неувяда́ющим,/ весе́лие, и ра́дость и сла́ву ве́чную восприя́л еси́, Богому́дре Дими́трие./ Моли́ Христа́ Бо́га/ дарова́ти мир ми́рови и душа́м на́шим ве́лию ми́лость.</p>
				<p>Преподо́бне о́тче,/ теле́сныя стра́сти зе́льным воздержа́нием/ и по́стническими моли́твами же и труды́,/ сле́зными пото́ки и поты́ у́глия сла́дости погаси́л еси́,/ и в чудесе́х сла́вна тя показа́ Госпо́дь росси́йским лю́дем,/ Дими́трие блаже́нне,/ и украси́ тя вы́шними дарова́нии,/ Ему́же служи́ши с Небе́сными си́лами,/ Иису́су Человеколю́бцу и Спа́су душ на́ших.</p>
				<p><style>Сла́ва, глас 6:</style></p>
				<p>Прииди́те, празднолю́бцы/ и по́стник сосло́вие,/ ве́рою соше́дшеся,/ и́стиннаго по́стника <style>Днесь</style> почита́юще:/ ра́дуйся, ше́ствовав по стопа́м Владыки Христа́ у́зкий путь и безстра́стно житие́,/ я́коже дре́вле Авраа́м пра́ведный,/ о́тче Дими́трие,/ страннолю́бие притяжа́в, пресели́лся еси́ от оте́чества твоего́/ до ме́ста, иде́же ны́не благоуха́ет исцеле́ния честно́е те́ло твое́ всем притека́ющим и вопию́щим:/ о всеблаже́нне и преподобне!/ По́стником похвало́ и собесе́дниче Безпло́тным,/ правове́рному во́инству на́шему на пога́ныя спосо́бниче/ и наста́вниче и́ноком,/ о нас моли́ся Христу́ Бо́гу спасти́ ду́ши на́ша.</p>
				<p><style>И ны́не, Богоро́дичен.</style></p>
				<p>Славосло́вие вели́кое и отпу́ст.</p>
				<p>На литурги́и</p>
				<p>Блаже́нны от кано́на 1-го песнь 3-я, и 2-го песнь 6-я.</p>
				<p>Проки́мен, глас 7: Честна́ пред Господем/ смерть преподо́бных Его́.</p>
				<p><style>Стих:</style> Что возда́м Господеви о всех,/ я́же воздаде́ ми?</p>
				<p>Апо́стол к Гала́том, зача́ло 213. Аллилу́ия:
					<style>Б</style>лаже́н муж, боя́йся Господа,/ в за́поведех Его́ восхо́щет зело́.
				</p>
				<p><style>Стих:</style> Си́льно на земли́ бу́дет се́мя его́.</p>
				<p>Ева́нгелие от Луки́, зача́ло 24. Прича́стен: В па́мять ве́чную бу́дет пра́ведник:</p>
			</section>
			<section>
				<title>
					<p>Преподобный Димитрий Прилуцкий, Вологодский чудотворец</p>
				</title>
				<p>Преподобный Димитрий Прилуцкий, Вологодский чудотворец      родился в г. Переяславле-Залесском в благочестивой купеческой семье. В детстве был научен чтению и с большим прилежанием читал Священное Писание и поучения святых отцов. Юношей он принял монашество в Нагорном Борисоглебском монастыре Переяславля.</p>
				<p>Иноки полюбили Димитрия за его особую добродетель, чистоту и подвижничество.</p>
				<p>В 1354 году преподобный Димитрий впервые встретился с Преподобным Сергием Радонежским, который неподалеку от Переяславля, близ Радонежа, основал общежительный монастырь во Имя Святой Троицы. Эта и последующие встречи с Преподобным Сергием вызвали у святого инока Димитрия горячее желание создать на берегу Переяславского озера обитель с церковью во имя Святителя Николая Чудотворца. Став игуменом этого монастыря, преподобный установил в нем строгий общежительный устав. Глубокое почитание преподобного Димитрия способствовало быстрому заселению монастыря иноками из других обителей и мирянами, пожелавшими посвятить себя Богу. Мирян этих преподобный Димитрий постригал в иноческий чин.</p>
				<p>Его известность в народе все более разрасталась и дошла до двора великого князя Московского Димитрия Иоанновича (Донского). Князь просил преподобного игумена Димитрия быть восприемником его детей, на что получил согласие Преподобного.</p>
				<p>Слава, окружавшая преподобного игумена Димитрия, стала смущать праведника, и он решил покинуть Переяславль и уединиться где-нибудь на Севере. Такое уединенное место преподобный Димитрий со своим учеником Пахомием нашел недалеко от города Вологды, при луке, т. е. при изгибе реки Вологды. Там преподобный Димитрий в 1371 году основал общежительный Спасо-Прилуцкий монастырь с храмом во Имя Господа и Бога, и Спаса нашего Иисуса Христа.</p>
				<p>Когда стало известно место пребывания преподобного Димитрия, братия Переяславского монастыря стали переходить к нему, а великий князь стал благотворить новой обители. Однажды, занимаясь с братией ручным трудом, Преподобный сказал: «Мы, братия, строим земные тленные вещи, а великий князь Димитрий Иоаннович уже от сего дня не печется о суетном сем житии!» Оказалось, что в тот день и час великий князь Димитрий скончался (9 мая 1389).</p>
				<p>Преподобный своими подвигами и добродетелями являл замечательный пример собравшимся в его обители. Он проявлял большую заботу о пище и одежде братии, а сам питался просфорой с теплой водой. Одеждой ему служил и зимой, и летом овчинный тулуп. До самой старости преподобный игумен вместе с братией ходил на общие работы.</p>
				<p>Преподобный любил молиться уединенно. Для того, чтобы другие не видели его слез во время молитв, ему была сделана в храме деревянная пристройка.</p>
				<p>Местное население относилось к преподобному Димитрию с великим почтением и любовью, получая через него всевозможную Божию помощь. За высокое духовное совершенство Господь сподобил преподобного Димитрия дара прозорливости и чудотворений.</p>
				<p>Скончался преподобный Димитрий Прилуцкий в глубокой старости 11 февраля 1392 года. Тело святого было погребено в построенной им Спасской церкви. Вскоре у гроба преподобного Димитрия стали совершаться чудеса и исцеления, и почитание его распространилось по всей земле Российской.</p>
				<p>На основании рассказов ученика преподобного Димитрия, игумена Пахомия, прилуцкий инок Макарий написал его Житие.</p>
			</section>
			<section>
				<title>
					<p>Свята́го священному́ченика Вла́сия</p>
				</title>
				<p>
					<style>На Г</style>о́споди, воззва́х:
					<style>стихи́ры Окто́иха 3 и святаго 3, глас 1.</style>
				</p>
				<p>
					<style>Подо́бен: </style>Небе́сных чино́в:
				</p>
				<p>
					<style>Д</style>оброде́телей верх и ве́рных основа́ние,/ святи́телей сла́ва и му́чеников похвала́,/ вся призыва́ет светло́ ве́рныя в па́мять свою́ честну́ю/ воспе́ти сего́ я́ко победи́теля,/ на земли́ Бо́га просла́вльшаго.
				</p>
				<p>
					<style>В</style>оста́в явле́нием соборонача́льника Христа́,/ собра́ние беззако́нных ви́дев, му́чениче,/ усе́рдно на суди́ще прише́л еси́, му́дре,/ сла́вы взем победи́тельная,/ ны́не на Небесе́х водворя́ешися, преосвяще́нне.
				</p>
				<p>
					<style>К</style>ро́вными ка́плями твои́ми, му́чениче Вла́сие,/ оде́жда Це́ркви истка́ся красно́,/ благопома́зании пе́стрыми укра́шься,/ сугу́быми боле́зней обагре́ньми,/ е́юже одева́ется я́ко красото́ю неве́стною,/ воспева́ющи Жениха́ Христа́.
				</p>
				<p><style>Сла́ва, глас 4:</style></p>
				<p>
					<style>Я́</style>ко добр детонаста́вник и учи́тель благоче́стия,/ де́йственною си́лою Боже́ственных слове́с твои́х/ жены́ Боголюбе́зны приве́л еси́ к подвиго́м му́ченическим,/ не́мощь естества́ тем укрепля́я о Христе́,/ с ни́ми тече́ние страда́ний до́бре сконча́в,/ в черто́зе Небеснем све́тло ра́дуешися,/ сугу́бым венце́м Боже́ственныя сла́вы украша́яся/ и прося́ с ни́ми мир нам дарова́ти/ и ве́лию ми́лость.
				</p>
				<p>И ны́не, Богоро́дичен или́ Крестобогоро́дичен:</p>
				<p>
					<style>Подо́бен: Я́</style>ко до́бля:
				</p>
				<p>
					<style>Р</style>аспина́ема Христа́ Человеколю́бца ви́дящи, Пречи́стая,/ и ре́бра ископава́ема копие́м,/ пла́чущи, вопияше:/ что сие́, Сы́не Мой?/ что Ти безблагода́тнии лю́дие возда́ша,/ за я́же сотвори́л еси́ до́брая им?/ и тщи́шися безча́дствовати Мя, вселюбе́знейший./ Удивля́юся, Благоутро́бне, Твоему́ во́льному распя́тию.
				</p>
				<p>На стихо́вне Окто́иха. <style>Сла́ва, глас 6:</style></p>
				<p>
					<style>П</style>розя́б в поще́нии Боже́ственных доброде́телей,/ тезоиме́нно, Вла́сие,/ процве́л еси́ Дави́дски,/ я́ко фи́никс, во дво́рех Госпо́дних/ и, я́ко кедр, умно́жился еси́ исправле́ньми,/ я́ко виногра́д же плодови́т, в дому́ Бо́жии,/ во вре́мя муче́ния уре́заем мук томле́ньми,/ от плода́ по́двиг твои́х источи́л еси́ нам вино́ разу́мное,/ от него́же пию́ще, весе́лия Боже́ственнаго сердца́ наполня́ем/ и, согла́сно соше́дшеся к честне́й па́мяти твоего́ сконча́ния,/ ублажа́юще, восхваля́ем тя,/ прося́ще прия́ти тобо́ю мир и ве́лию ми́лость.
				</p>
				<p>И ны́не, Богоро́дичен или́ Крестобогоро́дичен:</p>
				<p>
					<style>Подо́бен: Т</style>ридне́вен:
				</p>
				<p>
					<style>Л</style>ю́ди беззако́ннейшия,/ без пра́вды пригвожда́ющия Тя на Дре́ве,/ Де́ва и Чи́стая Ма́ти Твоя́ зря́щи,/ я́коже Симео́н прорече́,/ утро́бою, Спа́се, уязвля́шеся.
				</p>
				<p>Тропа́рь, глас 4:</p>
				<p>
					<style>И </style>нра́вом прича́стник,/ и престо́лом наме́стник А́постолом быв,/ дея́ния обре́л еси́, Богодохнове́нне,/ в виде́ния восхо́д,/ сего́ ра́ди сло́во и́стины исправля́я,/ и ве́ры ра́ди пострада́л еси́ да́же до кро́ве,/ священному́чениче Власие./ Моли́ Христа́ Бо́га/ спасти́ся душа́м на́шим.
				</p>
				<p>Кано́н, глас 4.</p>
				<p><style>Песнь 1</style></p>
				<p>
					<style>Ирмо́с: М</style>о́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.
				</p>
				<p>
					<style>П</style>охвалу́ согла́сну <style>Днесь</style> Христу́ прино́сим,/ сла́вную Вла́сия му́драго творя́ще па́мять,/ Моисе́йски, празднолю́бцы, пою́ще песнь Бо́гу на́шему,/ я́ко просла́вися.
				</p>
				<p>
					<style>Д</style>о́льних презира́тель Вла́сий и Христо́в рачи́тель, я́ко святи́тель, и му́ченик, и па́стырь,/ е́же де́лом показа́ние,/ и, предло́ж Боже́ственную трапе́зу, на снеде́ние созыва́ет нас.
				</p>
				<p>
					<style>Ж</style>итие́ доброде́тельми очи́стил еси́ и сосу́д яви́лся еси́, потре́бен/ Боже́ственнаго ми́ра на восприя́тие честна́го служе́ния, му́дре,/ оде́жду же кровьми́ муче́ния испестри́л еси́.
				</p>
				<p>
					<style>Богоро́дичен: В</style>оста́ от о́тча паде́ния, Богороди́тельнице Чи́стая,/ и от кля́твы изба́вися я́ве прама́терния, Пресвята́я,/ Твои́м Рождество́м род весь челове́ческий.
				</p>
				<p><style>Песнь 3</style></p>
				<p>
					<style>Ирмо́с: В</style>есели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.
				</p>
				<p>
					<style>Я́</style>ко ве́дом Бо́гу, свяще́нствовати Христу́ пома́зался и научи́лся Ду́хом,/ сам ся кро́вию освяти́л еси́.
				</p>
				<p>
					<style>У</style>че́ньми вои́стинну сбытие́м му́дрых дел твои́х/ Це́ркви был еси́ му́ченик и учи́тель, Вла́сие.
				</p>
				<p>
					<style>О́</style>браз благоче́стия Це́ркве Христо́вы был еси́,/ свяще́нную оде́жду твою́ кровьми́ уясни́л еси́ страда́ний твои́х.
				</p>
				<p>
					<style>Богоро́дичен: Р</style>о́ждши на земли́ пребога́таго Бо́га, Чи́стая,/ челове́ческое паде́ние на Небеса́ возвела́ еси́.
				</p>
				<p><style>Конда́к, глас 2.</style></p>
				<p>
					<style>Подо́бен: В</style>ы́шних ища́:
				</p>
				<p>
					<style>Б</style>оже́ственное прозябе́ние, цвет неувяда́емый,/ лозы́ Христо́вы розго́ многострада́льная, Богоно́се Вла́сие,/ ве́рою чту́щия па́мять твою́ весе́лия твоего́ испо́лни,/ моля́ся непреста́нно о всех нас.
				</p>
				<p>Седа́лен, глас 8.</p>
				<p>
					<style>Подо́бен: П</style>рему́дрости:
				</p>
				<p>
					<style>Б</style>лагоче́стия сый прозябение че́стно,/ нече́стия яви́лся еси́ потреби́тель, Вла́сие прехва́льне, си́лою духо́вною:/ на суди́щи бо и́дольскую лесть обличи́л еси́/ и благодерзнове́нно пе́ти Тро́ицу пропове́дал еси́;/ те́мже и беззако́нным преда́вся, страстоте́рпче, зве́ря умори́л еси́, злонача́льнаго зми́я./ Сего́ ра́ди вопие́м ти:/ моли́ Христа́ Бо́га, согреше́ний оставле́ние дарова́ти чту́щим лю́бовию святу́ю па́мять твою́.
				</p>
				<p><style>Сла́ва, и ны́не, Богоро́дичен:</style></p>
				<p>
					<style>С</style>о́лнца о́блаче разу́мнаго,/ Боже́ственнаго Света свети́льниче златокова́нный,/ нескве́рная, небла́зная, Всенепоро́чная Влады́чице,/ омраче́нную ду́шу мою́ ослепле́нием страсте́й безстра́стия заре́ю просвети́, молюся,/ и оскверне́ное ми се́рдце омы́й пото́ки умиле́ния, покая́ния же слеза́ми,/ и от тиме́ния мя очи́сти дел мои́х,/ да любо́вию зову́ Ти:/ Богоро́дице Присноде́во,/ моли́ Христа́ Бо́га прегреше́ний оставле́ние пода́ти ми,/ Тебе́ бо име́ю наде́жду, раб Твой.
				</p>
				<p>Крестобогоро́дичен:</p>
				<p>
					<style>А́</style>гнца, и Па́стыря, и Изба́вителя/ А́гница зря́щи на Кресте́,/ восклица́ше, пла́чущи, и, го́рько рыдающи, вопия́ше:/ мир у́бо ра́дуется, прие́мляй Тобо́ю избавле́ние,/ утро́ба же Моя́ гори́т, зря́щи Твое́ распя́тие, е́же терпи́ши за милосе́рдие ми́лости./ Долготерпели́ве Го́споди,/ ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.
				</p>
				<p><style>Песнь 4</style></p>
				<p>
					<style>Ирмо́с: В</style>ознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.
				</p>
				<p>
					<style>У</style>твержда́ем же́злом и́стинным,/ Моисе́йски низложи́л еси́ пре́лести зми́я, Вла́сие, уго́дниче Христо́в,/ обличи́в мучи́теля и наст́авль но́выя лю́ди.
				</p>
				<p>
					<style>С</style>лове́сным тя и безслове́сным благоде́теля,/ е́же к Бо́гу присвое́ние показа́, блаже́нне, исправле́ний твои́х,/ те́мже у́бо прия́л еси́ исцеле́ний дарова́ния.
				</p>
				<p>
					<style>В</style>о удо́ле, иде́же положи́ся боле́знь, су́щим о Христе́ твои́м овца́м пра́ведно,/ все, о́тче, удави́л еси́ сло́вом благода́ти беззако́ния те́рние.
				</p>
				<p>
					<style>Богоро́дичен: Я́</style>ко рай, посреде́ Це́ркве насажде́н,/ яви́ся ро́ждши Дре́во Жи́зни, Препе́тая,/ от Него́же у́бо вкуси́вше, позна́хом Христа́ Бо́га на́шего.
				</p>
				<p><style>Песнь 5</style></p>
				<p>
					<style>Ирмо́с: Т</style>ы, Го́споди, мой свет,/ в мир прише́л еси́,/ свет святы́й, обраща́яй из мра́чна неве́дения/ ве́рою воспева́ющия Тя.
				</p>
				<p>
					<style>Н</style>а па́жити Боже́ственней просте́р преде́лы ста́да твоего́, святи́телю,/ Богому́дренно лесть отгна́л еси́ от всея́ земли́.
				</p>
				<p>
					<style>У</style>че́ньми, му́дре святи́телю, ста́до твое́ утверди́л еси́ в ве́ре,/ се бо и жены́ лесть попра́ша.
				</p>
				<p>
					<style>Л</style>юбо́вию Христо́вою утвержда́емы, жены́ к подо́бию прихо́дят по́двиг твои́х, о́тче,/ закала́емы усе́рдно Христо́ви.
				</p>
				<p>
					<style>Богоро́дичен: У</style>мертви́ся вои́стинну Рождество́м Твои́м, Влады́чице, наи́тие сме́ртное,/ све́том бо тьма разоря́ема ви́дится.
				</p>
				<p><style>Песнь 6</style></p>
				<p>
					<style>Ирмо́с: П</style>ожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.
				</p>
				<p>
					<style>К</style>расото́ю разли́чных ран теле́сных/ та́йныя оде́жды твое́я украси́л еси́ ле́поту/ и обою́ду, иера́рше, венча́лся еси́ благода́тию.
				</p>
				<p>
					<style>В</style>е́рою Христо́вою я́ко стеко́шася,/ жены́ стра́ждущия с тобо́ю, о́тче, усе́рдно умро́ша, Власие./ Любо́вию творя́щих па́мять твою́ сохрани́.
				</p>
				<p>
					<style>Р</style>е́вностию Христо́вою разже́гшеся му́ченицы,/ ласка́тельныя ле́сти пре́лесть отве́ргше,/ му́кам томле́ния запали́ша кро́вию.
				</p>
				<p>
					<style>Богоро́дичен: К</style>ре́пость моя́ вои́стинну Ты и пе́ние еси́, Богородительнице,/ на Тя бо наде́жду мою́ возложи́х/ и возвы́сих Тобо́ю на враги́ моя́ рог мой.
				</p>
				<p><style>Конда́к, глас 8.</style></p>
				<p>
					<style>Подо́бен: Я́</style>ко нача́тки:
				</p>
				<p>
					<style>С</style>вяще́ния пома́занием и муче́ния кро́вию украси́лся еси́, сла́вне Вла́сие,/ и сия́еши всю́ду, в Вы́шних лику́я/ и нас назира́я, в храм твой прише́дшия/ и в не́м тебе́ непреста́нно зову́щия:/ всех нас соблюди́.
				</p>
				<p><style>И́кос:</style></p>
				<p>
					<style>С</style>о тща́нием, бра́тие, собери́теся и храм му́ченика дости́гните,/ я́ко да сего́ воспое́м <style>Днесь</style>, я́ко да благода́тию его́ наслади́мся,/ ду́ши бо спаса́ет и телеса́ от страсте́й многоразли́чных,/ я́ко му́ченик, я́ко преподо́бен,/ я́ко ве́рен святи́тель и побо́рник,/ вопию́щим ему́ от души́ чи́сты:/ всех нас соблюди́.
				</p>
				<p><style>Песнь 7</style></p>
				<p>
					<style>Ирмо́с: В </style>пе́щи Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.
				</p>
				<p>
					<style>Д</style>авидски тебе́ взыва́ем, о о́тче Вла́сие, любо́вию: Го́споду яви́лся еси́ ты подо́бник, и стопы́ твоя́ не позна́шася,/ и́бо стези́ твоя́ о Го́споде яви́шася на во́дах.
				</p>
				<p>
					<style>С</style>пасовою насла́ждшеся му́ченицы благода́тию,/ воистинну ра́дость вмени́сте напа́сти муче́ние:/ чу́до же, я́ко превы́ше челове́ка, крове́м, прело́жшимся во млеко́, ужа́сно.
				</p>
				<p>
					<style>М</style>а́терне у́бо к муче́нию дерзнове́ние зря́ще/ ве́рою Христо́вою де́ти и того́ благоле́пия наслажда́ющеся,/ ко Владыце, ра́дующеся, тща́хуся.
				</p>
				<p>
					<style>Богоро́дичен: В</style>ы́шняго освяще́нное Боже́ственное селе́ние, ра́дуйся:/ Тобо́ю бо даде́ся ра́дость, Богоро́дице, вопию́щим:/ благослове́на Ты в жена́х еси́, Всенепоро́чная Влады́чице.
				</p>
				<p><style>Песнь 8</style></p>
				<p>
					<style>Ирмо́с: Р</style>у́це распросте́р, Дании́л/ львов зия́ния в ро́ве затче́;/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.
				</p>
				<p>
					<style>Р</style>у́це распросте́р псало́мски пред Лице́м Божиим, о́тче,/ прине́сл еси́, священноде́йствуя, кро́вию твое́ю моли́твы твоя́ Христу́. Те́мже ча́шу, му́дре, спаси́тельную испи́в, вопия́л еси́:/ благослови́те, вся дела́ Госпо́дня, Го́спода.
				</p>
				<p>
					<style>В</style>дови́це ревну́юще благоче́стно, Боже́ственную па́мять твою́ соверша́ем ве́рно, Богора́дованне Вла́сие,/ и сам у́бо обеща́ние, е́же сотвори́л еси́ к ней,/ и с не́ю к нам дарова́нии благи́ми нам буди́ на по́мощь.
				</p>
				<p>
					<style>Богоро́дичен: Б</style>яше естество́ челове́ческое, е́же пре́жде осужде́нное паде́нием преступле́ния,/ обре́те же, Богоро́дице, Рождество́м Твои́м благослове́ние вои́стинну/ и пое́т ра́достно:/ благослови́те, вся дела́ Госпо́дня, Го́спода.
				</p>
				<p><style>Песнь 9</style></p>
				<p>
					<style>Ирмо́с: К</style>а́мень нерукосе́чный/ от несеко́мыя горы́ – Тебе́, Де́во,/ краеуго́льный отсече́ся –/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.
				</p>
				<p>
					<style>Я́</style>коже в сла́дости ра́йстей/ и в ней Ца́рствие, Вла́сие, му́дре святи́телю, насле́дие уготовля́я,/ на заколе́ние поте́кл еси́, о Го́споде ра́дуяся.
				</p>
				<p>
					<style>Г</style>орды́ню посе́кл еси́ ты, блаже́нне, духо́вным мече́м/ вознося́щихся су́етно на ста́до твое́ безбо́жных,/ твои́ми кровьми́ украси́в благоче́стие.
				</p>
				<p>
					<style>В</style>ла́сие, му́дре святи́телю, со стра́ждущими с тобо́ю жена́ми, вку́пе и с детьми́ Боже́ственными/ благослове́ньми хва́лящия тя венча́ти помоли́ся,/ я́ко от нача́ла тебе́ сло́во воспе́вших.
				</p>
				<p>
					<style>Богоро́дичен: В </style>Рождестве́ Де́ва яви́лася еси́, я́ко пре́жде Рождества́, Богоро́дице,/ и по Рождестве́ та́кожде уста́вленныя зако́ны естества́ преше́дши, Влады́чице./ Темже Тя вси велича́ем.
				</p>
				<p>Свети́лен:</p>
				<p>
					<style>Подо́бен: Н</style>е́бо звезда́ми:
				</p>
				<p>
					<style>С</style>вяти́тель и му́ченик, преподо́бен, незло́бив я́влься, Вла́сие,/ страсте́й Христо́вых ра́ны нося́,/ Да́вшаго ти благода́ть исцеля́ти вся неду́ги.
				</p>
				<p>
					<style>Богоро́дичен: Т</style>я Дании́л преднапису́ет несеко́мую го́ру, из нея́же честны́й Ка́мень отсече́ся,/ истнева́я и́дольския хра́мы, Богороди́тельнице Мари́е.
				</p>
			</section>
			<section>
				<title>
					<p>Священномученик Власий, епископ Севастийский</p>
				</title>
				<p>Священномученик Власий, епископ Севастийский      жил в городе Севастии (Каппадокийская область Малой Азии) и известен своей праведной и благочестивой жизнью. По единодушному избранию жителей он был рукоположен епископом своего города. Это произошло во времена царствования римских императоров Диоклитиана (284–305) и Ликиния (307–324) – жестоких гонителей христиан. Святой Власий укреплял своих пасомых, посещал заключенных, поддерживал мучеников.</p>
				<p>Многие христиане в то время скрывались от преследователей в пустынных и уединенных местах. Святому Власию также пришлось удалиться на гору Аргеос. Там он стал подвизаться в пещере. К нему приходили дикие звери и кротко ждали, пока святой окончит молитву и благословит их. Больных животных святитель исцелял, возлагая на них руки. Убежище святого было открыто слугами правителя Агриколая. Они прибыли для отлова зверей, необходимых им для терзания мучеников-христиан. Слуги донесли своему господину, что на горе скрываются христиане, и он приказал схватить их. Однако посланные нашли лишь Севастийского епископа. Прославляя и благодаря Бога, призывающего его на подвиг, святой Власий последовал за воинами. По пути в город святой исцелял больных и совершал чудеса.</p>
				<p>Так, некая бедная вдова пожаловалась ему на свою беду: волк утащил единственное ее достояние – поросенка. Епископ улыбнулся и сказал ей: «Не плачь, твой поросенок будет тебе возвращен...». И, действительно, ко всеобщему изумлению, волк прибежал обратно и принес свою добычу невредимой.</p>
				<p>Агриколай встретил епископа льстивыми словами, называя его другом богов. Святой ответил на приветствие, но языческих богов назвал бесами. Тогда его подвергли жестокому избиению и отвели в темницу. Ночью святого Власия навестила бедная вдова, которой по его молитве волк вернул поросенка, и принесла святому Власию пищу.</p>
				<p>На другой день святого опять подвергли мучениям, но он остался непоколебимым. Когда же его вели обратно в темницу, семь жен шли за ним и собирали капли его крови. Всех их схватили и пытались заставить поклониться идолам. Жены притворно согласились на это, сказав, что совершат перед этим очищение в водах озера. Они взяли идолов и утопили их в самом глубоком месте. Христианок стали жестоко истязать. Святые стойко переносили мучения, укрепляемые благодатью Божией, Тела их преобразились, стали белыми, как снег, и вместо крови из ран текло молоко. У одной из жен было два юных сына, которые просили мать, чтобы она помогла им достигнуть Царствия Небесного и поручила их попечению епископа Власия. Семи святым женам отсекли головы.</p>
				<p>Святой Власий снова был приведен к Агриколаю и опять непреклонно исповедал свою веру во Христа. Правитель приказал бросить мученика в озеро. Святой Власий, подойдя к воде, осенил ее крестным знамением и пошел, как по суше. Обратившись к стоявшим на берегу язычникам, святитель предложил им идти к нему по воде, призывая в помощь своих богов. На это дерзнули 68 приближенных правителя и все, войдя в воду, немедленно утонули. Святой, повинуясь велению явившегося ему Ангела, вернулся на берег.</p>
				<p>Агриколай был в ярости от того, что потерял своих лучших слуг, и приказал обезглавить святого Власия, а с ним двух порученных его попечению юношей, детей мученицы. Перед смертью священномученик молился о всем мире и особенно о тех, кто будет чтить его память. Событие это произошло около 316 года.</p>
				<p>В день памяти святого благочестивые люди стали приносить в церковь свечи и ладан, раздавать милостыню. Этот обычай укоренился в память поступка блаженной вдовы, которая принесла святому Власию пищу в темницу. Мощи священномученика Власия были перенесены на Запад во время крестовых походов, частицы их хранятся во многих странах Европы.</p>
			</section>
			<section>
				<title>
					<p>Свята́го благове́рнаго вели́каго князя Все́волода, нарече́ннаго во святе́м Креще́нии Гаврии́ла</p>
				</title>
				<p>Ве́чер стихосло́вим, Блаже́н муж:
					<style> 1-й антифо́н.</style>
				</p>
				<p>На Го́споди, воззва́х:
					<style> стихи́ры на 8, глас 8.</style>
				</p>
				<p><style>Подо́бен:</style> О, пресла́внаго чудесе́:</p>
				<p>Блаже́нне Богому́дре кня́же Все́володе,/ чи́стая твоя́ душа́,/ правосла́вною му́дростию сияющи,/ облиста́ доброде́телей све́тлостию/ и озаря́ет ве́рных исполне́ние,/ бесо́в тьму отгоня́ющи./ Те́мже я́ко прича́стника невече́рней благода́ти/ тя благоче́стно почита́ем, досточу́дне.</p>
				<p>Име́я ду́шу ми́лостивну, и чист по́мысл,/ и се́рдце бодрели́во,/ ве́ру небла́знену и любо́вь нелицеме́рну,/ от земли́ преста́вился еси́ к Небе́сным,/ ли́ком пра́ведных причте́н./ Те́мже чтим тя свяще́нными пе́сньми/ и благоче́стно вси ублажа́ем,/ блаже́нне кня́же Все́володе.</p>
				<p>Боже́ственными поуче́нии вжиля́ем,/ сла́сти страстны́я от души́ отгна́л еси́/ и Тро́ице селе́ние чи́сто был еси́./ Те́мже к Боже́ственному наслажде́нию отше́л еси́,/ Бо́гу, соблюда́ющу ны́не/ неруши́мо твое́ честно́е те́ло/ Боже́ственными судьба́ми,/ и́миже Сам весть прославля́яй тя/ я́ве, Все́володе.</p>
				<p>И́ны стихи́ры, глас 4.</p>
				<p><style>Подо́бен:</style> Я́ко до́бля:</p>
				<p>От благочести́ваго корене/ благове́рия ветвь прозябе́,/ по Боже́ственному Па́влу апо́столу:/ <style>Аще</style> бо ко́рень свят, то и ве́тви, е́же рече./ Ты же, от ди́вия ма́слины уклони́вся,/ востекл еси́ на па́жить зако́на живоно́снаго,/ благоче́стием осия́ем,/ блаже́нне кня́же Гаврии́ле,/ Благода́телю всех Бо́гу благоугоди́л еси́.</p>
				<p>Благочести́в и непоро́чен,/ правди́в же и и́стинен, по И́ову,/ поуча́яся в за́поведех Госпо́дних всегда́,/ и, я́ко дре́во, сажде́но при исхо́дищих воды́ живо́тны,/ Бо́гу плоды́ принося́ благоче́стия,/ возде́лая хра́мы святы́я мно́ги/ и напису́я руко́ю твое́ю, блаже́нне, живо́тная словеса́/ на утвержде́ние Це́рквам.</p>
				<p>Благоче́стия столпа́ непоколеби́ма,/ доброде́телей украше́ние,/ благоутро́бия сокро́вище,/ ми́лости пучи́ну неисчерпа́ему,/ во́ина на неве́рныя непобеди́ма,/ Все́волода кро́ткаго почти́м,/ изгна́ние претерпе́вшаго/ и ве́нцем терпе́ния от Царя́ всех Бо́га/ ве́чно венча́на.</p>
				<p><style>Сла́ва, глас 6:</style></p>
				<p>Нача́льнику бла́говестил Божия Сло́ва/ и неизрече́нных тайн служи́телю,/ Небе́сному воево́де Вы́шних сил тезоимени́таго,/ благочести́ваго вели́каго страти́га Все́волода,/ соше́дшеся, празднолю́бцы, хвала́ми и пе́сньми духо́вными возвели́чим/ и согла́сно возопие́м ему́:/ о всеблаже́нне и Богому́дре кня́же Гаврии́ле!/ Я́ко име́я дерзнове́ние ко Пресвяте́й Тро́ице,/ моли́ побе́ду да́ти во́ем благочести́вым во бра́нех,/ и от супоста́т наше́ствия град свой Псков сохрани́ти,/ и спасти́ ду́ши на́ша.</p>
				<p>И ны́не, <style>Богоро́дичен:</style> Кто Тебе́ не ублажи́т:
					<style>Вход. Проки́мен дне.</style>
				</p>
				<p>И чте́ния 3, пи́саны сего́ ме́сяца во 12-й день (зри страни́цы 413 – 415)</p>
				<p>На ли́тии стихи́ры, глас 1:</p>
				<p>Наста́ ны́не всечестна́я па́мять вели́каго князя Все́волода,/ нарече́ннаго по осмодне́вному зако́ну Госпо́дню но́выя благода́ти Гаврии́ла,/ на́шего засту́пника и помо́щника в ско́рбех,/ и боля́щим врача́ предо́бра,/ и на бра́нех посо́бника непобори́ма./ Сего́ ра́ди прииди́те, вси концы́ земни́и,/ прииди́ же и ты, вели́кий Но́вграде,/ в тебе́ бо пожи́вый, сей блаже́нный святы́я це́ркви мно́ги созда́./ Его́же досто́йно да ублажи́м и све́тло па́мять его́ торжеству́им:/ мо́лится бо Го́сподеви спасти́ся душа́м на́шим.</p>
				<p>Житие́ твое́ по Бозе пожи́в, блаже́нне кня́же Гаврии́ле,/ в моли́тве и посте́, по апо́столу,/ в за́поведех Госпо́дних пре́был еси́,/ вдови́цы и оби́димыя, заступа́я, ми́ловал еси́./ Те́мже моли́ся Спа́су всех за правосла́вныя лю́ди всеросси́йския,/ е́же одоле́ти им инове́рныя язы́ки,/ и нам испроси́ от Го́спода ми́лость в день Су́дный.</p>
				<p>Глас 2:</p>
				<p>Я́коже услы́ша Боголюби́вый епи́скоп Нифонт преставле́ние твое́ че́стное,/ тогда́ и наро́ди вели́каго Нова́града/ восхоте́ша мо́щи твоя́ взя́ти к себе́./ По́сланнии же от свяще́нных дерзну́ша взя́ти тя, и не возмого́ша,/ и та́ко пре́был еси́, всеблаже́нне Гаврии́ле, неподви́жим с ме́ста своего́,/ и сугу́бо чудодействие показа́л еси́,/ я́коже дре́вле чу́дный Илия Елиссе́еви ми́лоть свою́, усугу́бити Ду́ха благода́ть./ Ты же но́готь от честны́я руки́ своея́/ по́дал еси́ Вели́кому Нову́граду на исцеле́ние и заступле́ние./ И ны́не, моли́ся, святе, за град и лю́ди твоя́,/ е́же изба́витися нам от язы́ческаго наше́ствия/ и спасти́ся душа́м на́шим.</p>
				<p><style>Сла́ва, глас 4:</style></p>
				<p>Прииди́те, сла́внаго гра́да Пско́ва наро́ди,/ ма́лии и вели́цыи,/ на́шего засту́пника, от Вышегра́да к нам прише́дшаго,/ вели́каго князя Все́волода хвала́ми и пе́сньми ублажи́м,/ ми́лостынею же, и посто́м, и все́ми до́брыми де́лы Бо́гу угоди́вша,/ и ду́шу свою́ Ему́ преда́вша,/ и град Псков моли́твою изба́вльша от язы́ческаго наше́ствия,/ нам же честны́я мо́щи своя́ оста́вльша в па́мять,/ точи́ти неоску́дно исцеле́ния приходя́щим к нему́ ве́рою./ Те́мже и мы, припа́дающе, мо́лимся:/ о всеблаже́нне кня́же Гаврии́ле!/ Моли́ся Святе́й Тро́ице о душа́х на́ших.</p>
				<p>И ны́не, <style>Богоро́дичен:</style> Призри́ на моле́ния:</p>
				<p>На стихо́вне стихи́ры, глас 4.</p>
				<p><style>Подо́бен:</style> Дал еси́ зна́мение:</p>
				<p>Дал еси́, Царю́ царе́м,/ благочести́вому Твоему́ кня́зю Все́володу,/ Дави́дову кро́тость, Соломо́ню му́дрость,/ Иезеки́ево раче́ние,/ по Влади́мире ве́ре храни́теля,/ церква́м строи́теля всеизря́дна,/ Иису́се Всеси́льне и Спа́се душа́м на́шим.</p>
				<p><style>Стих:</style> Возвесели́тся пра́ведник о Го́споде/ и упова́ет на Него́.</p>
				<p>Даде́ зна́мение уго́дником Свои́м Госпо́дь:/ Иисусу Нави́ну/ стояти со́лнечному тече́нию во вре́мя бра́ни./ Та́коже и блаже́нному кня́зю Гаврии́лу,/ егда́ приидо́ша от Нова́гра́да мо́щи его́ взя́ти,/ ра́ка же ста, я́ко дре́вле со́лнце,/ неподви́жима с ме́ста своего́.</p>
				<p><style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
				<p>Дал еси́ зна́мение боя́щимся Тебе́, Го́споди:/ благочести́вому царю́ Константи́ну/ Крест Твой Честны́й победи́ти враги́./ Та́кожде и ны́не по́дал еси́/ от честны́я руки́ но́готь благочести́ваго кня́зя Гаврии́ла/ на утвержде́ние Нову́гра́ду/ и всем на исцеле́ние.</p>
				<p><style>Сла́ва, глас 6:</style></p>
				<p>Христолюби́вых люде́й всеросси́йских ты ве́лий хода́тай/ и во бра́нех посо́бствуяй на иноязы́чныя/ Святе́й Тро́ице предстоя́ в дерзнове́нии мно́зе./ Те́мже и мы, я́ко жи́ву ти су́щу, глаго́лем:/ преблаже́нне кня́же Гаврии́ле,/ и ны́не моли́ся о стране́ на́шей,/ е́же изба́витися от нахожде́ния инове́рных язы́к,/ и всем христолюби́вым лю́дем от наве́т вра́жиих,/ и спасти́ся душа́м на́шим.</p>
				<p>И ны́не, Богоро́дичен, в то́йже глас.</p>
				<p>Тропа́рь, глас 4:</p>
				<p>Из мла́да яви́лся еси́, Богому́дре кня́же Гаврии́ле,/ Боже́ственный сосу́д, избра́н Богови,/ благоче́стием воспита́н, ве́ру непоро́чну соблю́д/ и мно́ги святы́я це́ркви устро́ив,/ изгна́ние претерпе́л еси́ от свои́х,/ я́коже и целому́дрии прароди́тели твои́ от бра́та убие́ние./ С ни́миже предстоя́ Святе́й Тро́ице,/ моли́ся, стране́ на́шей сохране́нной бы́ти/ и всем нам спасти́ся.</p>
				<p><style>Сла́ва, и ны́не, Богоро́дичен:</style> Е́же от ве́ка утаеное:</p>
				<p>НА У́ТРЕНИ</p>
				<p>На Бог Госпо́дь:
					<style> тропа́рь два́жды. <style>Сла́ва, и ны́не, Богоро́дичен.</style></style>
				</p>
				<p>По 1-й стихоло́гии седа́лен, глас 1.</p>
				<p><style>Подо́бен:</style> Гроб Твой, Спа́се:</p>
				<p>Благонаро́читую па́мять пра́зднуют вку́пе вся Це́ркви преставле́ния вели́каго князя Все́волода,/ уго́дника Христо́ва,/ и сего́ приле́жно моля́щи/ исцели́ти неду́ги и боле́зни на́ша/ и вся́ких искуше́ний изба́вити ве́рою восхваля́ющих его́.</p>
				<p><style>Сла́ва, и ны́не, Богоро́дичен:</style></p>
				<p>Чу́до чуде́с, Благода́тная, в Тебе́ зря́щи, тварь ра́дуется:/ зачала́ бо еси́ безсе́менно и родила́ еси́ неизрече́нно,/ Его́же чинонача́лия А́нгелов ви́дети не мо́гут./ Того́ моли́ о душа́х на́ших.</p>
				<p>По 2-й стихоло́гии седа́лен, глас 5.</p>
				<p><style>Подо́бен:</style> Собезнача́льное:</p>
				<p>Тве́рдаго адама́нта и столпа́, непоколеби́ма вра́жиими прило́ги,/ вели́каго кня́зя Все́волода пе́сньми почти́м,/ и́же в вели́цей сла́ве и во изоби́лии жив ле́та своя́, непоколеби́м пребы́сть,/ терпе́нием бо во изгна́нии за и́стину посрами́ врага́/ и ны́не мо́лит спасти́ся нам.</p>
				<p><style>Сла́ва, и ны́не, Богоро́дичен:</style></p>
				<p>Ужа́сно чу́до зача́тия, и несказа́нен о́браз Рождества́ в Тебе́ позна́ся, Присноде́во Чи́стая,/ ужаса́ет мой ум и удивля́ет помышле́ние:/ сла́ва Твоя́, Богоро́дице, во всех простре́ся ко спасе́нию душ на́ших.</p>
				<p>По полиеле́и седа́лен, глас 8.</p>
				<p><style>Подо́бен:</style> О Тебе́ ра́дуется:</p>
				<p>Благоче́стно на земли́ в зако́не Госпо́дни пожи́в,/ ве́ру непоро́чну соблю́л еси́ в се́рдцы твое́м,/ сконча́в до́брый по́двиг, плоды́ доброде́телей возрасти́в,/ пожа́л еси́ кла́сы рукоя́ти своея́/ и вене́ц сугу́б от Вседержи́теля руки́ прия́л еси́,/ блаже́нне кня́же Гаврии́ле,/ и Того́ сла́вы сподо́бился еси́./ Престо́лу предстоя́ Святы́я Тро́ицы,/ моли́ спасти́ град и лю́ди,/ чту́щия любо́вию святу́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>О Тебе́ ра́дуется, Благода́тная, вся́кая тварь,/ А́нгельский собо́р и челове́ческий род,/ освяще́нный хра́ме, и раю́ слове́сный,/ де́вственная похвало́, из Нея́же Бог воплоти́ся/ и Младе́нец бысть, пре́жде век Сый Бог наш,/ ложесна́ бо Твоя́ престо́л сотвори́/ и чре́во Твое́ простра́ннее Небе́с соде́ла./ О Тебе́ ра́дуется, Благода́тная, вся́кая тварь,/ сла́ва Тебе́.</p>
				<p>Таже степе́нна, 1-й антифо́н, 4-го гла́са.</p>
				<p>Про́кимен: Пра́ведник, я́ко фи́никс, процвете́т:</p>
				<p><style>Стих:</style> Насажде́ни в до́му Госпо́дни,/ во дворех Бо́га на́шего процвету́т.</p>
				<p>Та́же: Вся́кое дыха́ние:</p>
				<p>Ева́нгелие от Матфе́я, зача́ло 43,</p>
				<p>По 50-м псалме́ стихи́ра, глас 6:</p>
				<p><style>Днесь</style> всечестна́я па́мять возсия́ вели́каго кня́зя Все́волода,/ ве́рных сердца́ уясни́ па́че со́лнца доброде́телей свои́х блиста́ньми/ и, я́ко луча́ светла́, мир озаря́я чудесы́ свои́ми./ Со́лнце бо Пра́ведное, Христо́с Бог наш,/ моли́твами его́ просвеща́ет ду́ши на́ша.</p>
				<p>Кано́н Богоро́дице со ирмосо́м на 6:    и свята́го на 8. Кано́н свята́го, глас 2.</p>
				<p><style>Песнь 1</style></p>
				<p><style>Ирмо́с:</style> Во глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло есть,/ Препросла́вленный Госпо́дь, сла́вно бо просла́вися.</p>
				<p>Высоко́ житие́ име́я и восхожде́нии Боже́ственными весь све́тел быв,/ просвеще́ние ми испроси́, восхваля́ющу честны́я твоя́ по́двиги,/ и́миже до́бре пожи́в, улучи́л еси́, Все́володе,/ и́хже наде́ялся еси́.</p>
				<p>Мироуха́нная любя́ уче́ния,/ и во чте́нии Свяще́нных Писа́ний упражня́яся,/ сласте́й уклони́лся еси́, блаже́нне, смра́дных и безче́стных/ и облагово́нился еси́, Боже́ственными добро́тами украша́ем.</p>
				<p>Дрема́ние о́чию от души́, блаже́нне, отгна́л еси́,/ бдя и Бо́гови приединева́яся всено́щными стоя́нии,/ непрекло́нен ну́ждами естества́,/ те́мже ко дню невече́рнему дости́гл еси́.</p>
				<p>Богоро́
					<style>дичен: Я́</style>ко черто́г одушевле́н Бо́жий и кади́льницу мы́сленнаго и светоно́снаго у́гля,/ Присноблагода́тную ублажа́ем Богоро́дицу, зову́ще:/ ра́дуйся, Хода́таице спаси́тельнаго воскресе́ния.
				</p>
				<p>Другий кано́н святаго, глас 4. И а́ще во́лиши повели́теля уве́дети, в нача́лех тропаре́й кано́на сего́.</p>
				<p><style>Песнь 1</style></p>
				<p><style>Ирмо́с:</style> Несть Тебе́ подо́бен препросла́вленный Го́споди:/ руко́ю бо кре́пкою изба́вил еси́ лю́ди,/ я́же стяжа́л еси́, Человеколю́бче.</p>
				<p>Несмь подо́бен, ка́ко воспе́ти от ча́сти/ Небе́сному Воево́де тезоимени́таго вели́каго кня́зя Все́волода,/ возсия́вша в словя́нех насе́льшихся,/ иде́же первозва́нный во апо́столех жезл водрузи́.</p>
				<p>В ле́та вели́каго кня́зя Влади́мира ца́рскою диади́мою от Монома́ха че́стно почте́н, возсия́в,/ пе́рвому же вели́кому Влади́миру подража́в,/ я́ко от ко́рене их честна́ ветвь изра́сл еси́.</p>
				<p>Царя́ Небе́снаго, сла́вима в Тро́ице,/ из мла́да яви́лся еси́ сосу́д чист и непоро́чен./ Ему́же ны́не предстоя́ дерзнове́нно,/ о нас помоли́ся, блаже́нне кня́же Гаврии́ле.</p>
				<p><style>Богоро́дичен:</style> Чи́стую Тя и непоро́чную Арха́нгел Гаврии́л я́ко узре́,/ ра́дуйся, Тебе́, Влады́чице, све́тло возопи́, Неискусобра́чная,/ челове́ком спасе́ние, князе́м и царе́м похвала́ и честносло́вие.</p>
				<p>Катава́сия: Отве́рзу уста́ моя́:</p>
				<p><style>Песнь 3</style></p>
				<p><style>Ирмо́с:</style> На ка́мени мя ве́ры утверди́в,/ разшири́л еси́ уста́ моя́ на враги́ моя́,/ возвесели́ бо ся дух мой внегда́ пе́ти:/ несть свят, я́коже Бог наш,/ и несть пра́веден, па́че Тебе́, Го́споди.</p>
				<p>Глаго́лом живото́чным внима́я, испи́л еси́ во́ду спасе́ния,/ возгнуша́вся го́рькаго греха́, и, поя́, глаго́лал еси́ Бо́гови, Все́володе:/ я́ко несть свя́та, па́че Тебе́, Го́споди.</p>
				<p>Ми́лование стяжа́л еси́ христоподража́тельно,/ разда́л еси́ бога́тство тре́бующим,/ Небе́сное бога́тство, хода́тайствующее тебе́, е́же и получи́л еси́, поя́, Все́володе:/ я́ко несть свя́та, па́че Тебе́, Го́споди.</p>
				<p>Присво́ився Зижди́телю любо́вию Боже́ственною, прия́т Небе́сное насле́дие/ и дре́ва живо́тнаго прича́стник был еси́,/ обще́нием обо́жаем, и поя́, сла́вне:/ я́ко несть свя́та, па́че Тебе́, Го́споди.</p>
				<p><style>Богоро́дичен:</style> Су́щи А́нгел честне́йши,/ Зижди́теля А́нгелов во утро́бе носи́ла еси́ и родила́ еси́ неизрече́нно,/ Ему́же вси пое́м:/ Ты еси́ Бог наш,/ несть свя́та, па́че Тебе́, Го́споди.</p>
				<p>Ин</p>
				<p><style>Ирмо́с:</style> Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною му́дростию, Христе́:/ несть бо свят, па́че Тебе́,/ Человеколю́бче.</p>
				<p>Сла́внаго страстоте́рпца Гео́ргия храм и оби́тель прече́стну со блаже́нным Кириа́ком воздви́гл еси́,/ и в ней мно́жество и́нок о тебе́, Богому́дре, хва́лятся/ и мольбу́ Богови прино́сят.</p>
				<p>Бори́са, целому́драго прароди́теля своего́, поревнова́в,/ зако́нное сочета́ние, я́коже вели́кий Моисе́й и Иса́йя име́ста, Боговиде́ния сподо́бистася,/ терпе́нием до конца́ блаже́нство и Бо́жие благослове́ние получи́ша.</p>
				<p>Всея́ Росси́и вели́кая княги́ня Богому́драя О́льга ви́де трисо́лнечныя лучи́, сия́юща на усть Пле́сковы,/ назна́менуя град и храм Пресвяты́я Тро́ицы,/ в нем бо и ты, досточу́дне, чудеса́ соде́я,/ с не́юже о нас моли́ся.</p>
				<p><style>Богоро́дичен:</style> Сказу́я е́же дре́вле сокрове́нное та́инство, Отрокови́це,/ Тебе́ иногда́ Гаврии́л, взыва́я:/ ра́дуйся, Бо́жия пала́то,/ в ню́же всели́вся, вся челове́ки обожи́л есть, я́ко Милосе́рд.</p>
				<p>Седа́лен глас 4:</p>
				<p>Благоволи́в благи́ми дея́нии,/ искуси́лся еси́, я́ко зла́то в пе́щи, напа́стьми, Все́володе сла́вне./ Те́мже и по сме́рти источа́еши бога́тно чудеса́, я́ко во́ды,/ и неду́ги исцеля́еши, о нас при́сно моля́ся,/ я́ко да согреше́ний проще́ние прии́мем.</p>
				<p>Ин седа́лен, глас 3.</p>
				<p><style>Подо́бен:</style> Красоте́:</p>
				<p>Иму́щи Дух и́стинный, прему́дре,/ и́же в тебе́ пожи́л есть, сосу́д и жили́ще Пресвяте́й Тро́ице соде́ла,/ стро́ити и соблюда́ти церква́м благоле́пие и утвержде́ние./ Сего́ ра́ди и мы, соше́дшеся в па́мять твою́,/ Богому́дре кня́же Гаврии́ле, мо́лим тя:/ Христо́ви моли́ся дарова́ти нам ве́лию ми́лость.</p>
				<p><style>Сла́ва, и ны́не, Богоро́дичен:</style></p>
				<p>Красоте́ де́вства Твоего́ и пресве́тлой чистоте́ Твое́й/ Гаврии́л удиви́вся, вопия́ше Ти, Богоро́дице:/ ку́ю Ти похвалу́ принесу́ досто́йную? что же возымену́ю Тя?/ недоумева́ю и ужаса́юся./ Те́мже, я́ко повеле́н бых, вопию́ Ти:/ ра́дуйся, Благода́тная.</p>
				<p><style>Песнь 4</style></p>
				<p><style>Ирмо́с:</style> Прише́л еси́ от Де́вы не хода́тай, ни А́нгел,/ но Сам, Го́споди, вопло́щься,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</p>
				<p>Уче́ния оте́ческая храня́ невреди́мо,/ правосла́вно мудрова́ние ты от младе́нства име́л еси́,/ житие́ нескве́рно и ми́лостивен нрав,/ досточу́дне.</p>
				<p>Ни молва́ мирска́я, ни вла́сти держа́ние,/ ни сла́ва тле́нная твое́ е́же к Бо́гу жела́ние уста́виша, Все́володе,/ но благоволи́л еси́ вои́стинну Боже́ственными дея́нии.</p>
				<p>Возвыша́ем Боже́ственными поуче́нии всегда́,/ врага́ смири́л еси́/ и исцеле́ний де́йство прия́т, Все́володе,/ судо́м пра́ведным вся управля́ющаго.</p>
				<p>Иска́пающи сла́дость ра́ка моще́й твои́х бога́тых исцеле́ний,/ стра́сти отгоня́ет, Все́володе, ве́рою чту́щих тя/ и попаляет бесо́в вся полки́.</p>
				<p><style>Богоро́дичен:</style> Всепетая, во́инствы Го́рними пева́емаго Бо́га породила́ еси́,/ Челове́ка вои́стинну бы́вша,/ Его́же о рабе́х Твои́х моля́щи не преста́й, Присноде́во.</p>
				<p>Ин</p>
				<p><style>Ирмо́с:</style> Неизсле́дный Бо́жий сове́т,/ е́же от Де́вы воплоще́ния/ Тебе́, Вы́шняго,/ проро́к Авваку́м усмотря́я, зовя́ше:/ сла́ва си́ле Твое́й, Го́споди.</p>
				<p>По благослове́нию архиере́я со отце́м свои́м, Богому́дре, подви́гшеся,/ мног труд показа́ша, вели́кий Но́вград многому́дренно соде́ласта/ на утвержде́ние ве́рою зову́щим:/ сла́ва си́ле Твое́й, Го́споди.</p>
				<p>Епи́скопа вели́каго Новагра́да свяще́нием це́рковь многочу́дну вели́кому Иоа́нну Предте́чи/ в па́мять сы́ну твоему́, прему́дре Гаврии́ле, воздви́гл еси́,/ с ни́мже поя́:/ сла́ва си́ле Твое́й, Го́споди.</p>
				<p>Генна́дия Патриа́рха Богосло́вию после́довал еси́, Богому́дре Гаврии́ле,/ Триипоста́снаго Существа́ в со́бствех, Отца́, и Сы́на, и Свята́го Ду́ха,/ во Еди́ном Божестве́ покланя́ема бы́ти, ве́ровав,/ Ему́же с ним поя́:/ сла́ва си́ле Твое́й, Го́споди.</p>
				<p><style>Богоро́дичен:</style> Всю Тя, Ду́хом Гаврии́л очиствова́нну, Всенепоро́чная, разуме́в,/ вопие́т Ти я́вственно:/ о ра́дуйся, кля́твы избавле́ние и пра́отцев воззва́ние!</p>
				<p><style>Песнь 5</style></p>
				<p><style>Ирмо́с:</style> Просвеще́ние во тьме лежа́щих,/ спа́сение отча́янных, Христе́ Спа́се мой,/ к Тебе́ у́тренюю, Царю́ ми́ра,/ просвети́ мя сия́нием Твои́м,/ ино́го бо, ра́зве Тебе́, бо́га не зна́ю.</p>
				<p>Заре́ю честно́ю Святы́я Тро́ицы просвеще́н,/ зако́ном же Сея́ огражде́н, нощь жития́ непреткнове́нно ты премину́л еси́,/ виде́нии Боже́ственными окриля́ем, блаже́нне,/ и в Боже́ственную жизнь всели́лся еси́.</p>
				<p>Ны́не на тебе́ чу́до ве́лие зри́тся, и у́жаса испо́лнь:/ ка́ко по погребе́нии вои́стинну мно́го лет соблюде́ся неруши́мо, блаже́нне,/ твое́ те́ло, во гро́бе лежа́щее,/ судьба́ми, и́ми́же весть Сам, прославля́яй тя.</p>
				<p>Бла́гоже твоему́, е́же к Бо́гу, дерзнове́нию,/ бла́гоже жела́нию, е́же в се́рдцы к Нему́ име́л еси́,/ бла́го пожи́в, Гаврии́ле,/ просия́л еси́ пресла́вно Боже́ственными светлостьми́/ и уясни́л еси́ ве́рных совокупле́ния.</p>
				<p><style>Богоро́дичен:</style> О нас из Тебе́ воплоще́ннаго, Де́во Ма́ти, всегда́ моли́,/ благоче́стно Тя блажа́щих,/ изба́витися бед, душетле́нных страсте́й, и печа́лей,/ и ве́чнующаго пла́мене муче́ния.</p>
				<p>Ин</p>
				<p><style>Ирмо́с:</style> Ны́не воста́ну, проро́чески рече́ Бог,/ ны́не просла́влюся, ны́не вознесу́ся,/ па́дшаго прие́м от Де́вы,/ и к све́ту у́мному вознося́й Моего́ Божества́.</p>
				<p>Пско́ва гра́да и ла́дожане, избра́ннии людие, при́звани новогоро́дскими му́жи,/ умы́слившими на изгна́ние твое́, свя́те,/ сове́т их разверго́ша, возврати́ша тя, ра́достию мир подаю́ща.</p>
				<p>Руко́ю твое́ю честно́ю написа́в, прему́дре Гаврии́ле,/ твоего́ строе́ния вели́каго Иоа́нна Крести́теля це́ркви,/ пребога́тое твоего́ пра́веднаго дая́ния законоположе́ние ве́чно,/ мир всем да́руя.</p>
				<p>Многоразсу́дное вселе́нских учи́телей о Це́ркви Христо́ве разсмотри́в,/ и твои́х святоле́пных прароди́телей зако́нное завеща́ние,/ и уста́вы судо́м оте́ческим, преда́в Царю́ сла́вы, Богому́дре,/ архиере́ом непоколеби́мо соблюда́ти.</p>
				<p><style>Богоро́дичен:</style> Храм су́щи свяще́ния, Пренепоро́чная,/ веща́нием Гаврии́ла Арха́нгела, во святы́х почива́ющаго, родила́ еси́ Пресвята́го Бо́га,/ всех освяща́ющаго и лю́тых изыма́юща.</p>
				<p><style>Песнь 6</style></p>
				<p><style>Ирмо́с:</style> В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</p>
				<p>Точе́ния сла́дка иска́паху, блаже́нне, по́тове твой,/ и ра́дование, и исцеле́ний сия́ние в хвалу́ Христа́ Бо́га на́шего.</p>
				<p>Во дво́рех Бо́жиих процве́л еси́ виногра́д многопло́ден прозя́бший,/ доброде́телей гро́здие, де́лателю душа́м оби́лие пода́в.</p>
				<p>Ца́рства Бо́жия возжеле́л еси́ и, над страстъми́ ца́рствовав, Все́володе,/ по благоволе́нию лу́чшему ра́дость пра́ведных получи́л еси́.</p>
				<p><style>Богоро́дичен:</style> Избра́нна Бо́гу бы́вши, я́ко прекра́сна,/ село́ простра́нно Сему́, Де́во, была́ еси́,/ и черто́г, и све́щник, и трапе́за.</p>
				<p>Ин</p>
				<p><style>Ирмо́с:</style> Возопи́ша с весе́лием пра́ведных ду́си:/ ны́не ми́ру заве́т но́вый завеща́ется,/ и кропле́нием да обновя́тся лю́дие/ Бо́жия Кро́ве.</p>
				<p>Бу́яго наро́да де́рзость на Су́ждаль,/ не послу́шавша святи́теля богонаказа́тельных слове́с чужда́го достоя́ния не жела́ти,/ ты же, пра́ведниче, пра́вду возлюби́в,/ в мир сих преложи́л еси́.</p>
				<p>Умо́м разсуди́тельным/ оби́дящия достоя́ние, прему́дрости Бо́жия Це́ркве, инове́рныя язы́ки победи́в,/ и во гра́де Ю́риеве прароди́теля твоего́/ ве́ру правосла́вную па́ки предложи́л еси́.</p>
				<p>В челове́цех Боголюбе́зен, и ве́лий властоде́ржец,/ и це́ркве Пресвяты́я Тро́ицы строе́нию спосо́бник,/ и я́ко проуве́дев, в ней положи́тися,/ Е́йже предстоя́, сла́вне Гаврии́ле, о нас моли́ся.</p>
				<p><style>Богоро́дичен:</style> Глаго́лом Боже́ственным послушли́ва Гаврии́ловым была́ еси́,/ Безнача́льнаго Сло́ва пло́тию породила́ еси́,/ всех освяща́ющаго и лю́тых изыма́юща.</p>
				<p><style>Конда́к, глас 8.</style></p>
				<p><style>Подо́бен:</style> Взбра́нной:</p>
				<p>Многому́дренно пресели́вся во град Псков, блаже́нне кня́же Гаврии́ле,/ плод благи́й Бо́гови в жи́зни сей был еси́,/ присноцвету́щ доброде́тельми и, я́коже Дави́д, незло́бием./ Того́ ра́ди получи́л еси́ жизнь ве́чную на Небесе́х,/ всегда́ зря Святу́ю Тро́ицу./ Моли́ изба́витися нам от вся́ких бед, да зове́м ти:/ ра́дуйся, утвержде́ние гра́ду на́шему.</p>
				<p><style>И́кос:</style></p>
				<p>Всечестну́ю па́мять почти́м уго́дника Христо́ва, вели́каго кня́зя Все́волода,/ оте́ческою диади́мою от ю́ности укра́шена,/ хра́браго во́ина на супоста́ты и вла́стеля благоути́шна,/ и ра́достныя глаго́лы от се́рдца воззове́м к нему́, си́це вопию́ще:/ ра́дуйся, я́ко из млады́х ногте́й Бо́га возлюби́в;/ ра́дуйся, я́ко за́поведей Его́ нело́жный храни́тель;/ ра́дуйся, земли́ слове́нстей украше́ние;/ ра́дуйся, церко́вный строи́телю и обогати́телю неску́дный;/ ра́дуйся, церква́м украше́ние и и́стинный побо́рниче;/ ра́дуйся, нело́жный прави́телю о́тческих преда́ний;/ ра́дуйся, благоче́стия столп, непоколеби́м вра́жиими прило́ги;/ ра́дуйся, я́ко во вре́мя вели́каго гла́да преизоби́льный ни́щим и си́рым пита́телю;/ ра́дуйся, бе́дным утеше́ние и засту́пник;/ ра́дуйся и весели́ся, я́ко сугу́бу мзду Небе́сную сугу́ба ра́ди изгна́ния от Бо́га обре́л еси́;/ ра́дуйся, я́ко сподо́бился еси́ восприя́тия/ сугу́быя благода́ти вене́ц пресве́тел и исто́чник исцеле́ния;/ ра́дуйся, пресла́вный кня́же Гаврии́ле, князе́м Росси́йским похвала́;/ ра́дуйся, утвержде́ние гра́ду на́шему.</p>
				<p><style>Песнь 7</style></p>
				<p><style>Ирмо́с:</style> Богопроти́вное веле́ние беззако́ннующаго мучи́теля/ высо́к пла́мень вознесло́ есть;/ Христо́с же простре́ Богочести́вым отроко́м ро́су духо́вную,/ Сый благослове́н и препросла́влен.</p>
				<p>Кре́постию вжили́вся Живода́вца, пло́ти удержа́л еси́ жела́ния, пребога́те,/ и ум впери́л еси́ к Небе́сным, поя́ в кре́пости:/ благослове́н Бог оте́ц на́ших.</p>
				<p>Сам ся благоро́ден сотвори́л еси́,/ благоро́дны о́бразы стяжа́в ума́ це́лостию;/ поуче́нием же упражня́яся Богодухнове́нных Писа́ний,/ все твое́ жела́ние на Бо́га Всеви́дца, блаже́нне, возложи́л еси́.</p>
				<p>Вы́шняго ца́рства, вы́шняго гра́да, Бо́жия ра́я,/ пра́ведных наслажде́ния, пи́щи нетле́нныя,/ бога́тства некра́домаго, Све́та Невече́рняго/ сподо́бился еси́, блаже́нне Все́володе.</p>
				<p><style>Богоро́дичен:</style> Его́же родила́ еси́, Влады́чице, при́сно моли́/ рабо́ты изба́вити мя страсте́й и осужде́ния,/ и одержа́щаго мя лю́таго отча́яния, и оскорбля́ющих мя удержа́ния,/ Чи́стая, Богора́дованная.</p>
				<p>Ин</p>
				<p><style>Ирмо́с:</style> В нача́ле Безнача́льное Сло́во,/ со Отце́м и Ду́хом Сын Единоро́дный,/ благослове́н еси́ и превозноси́мый Бо́же оте́ц на́ших.</p>
				<p>В ско́рбех па́ки пребыва́я, блаже́нне Гаврии́ле,/ от разсвире́пившихся муже́й, сове́тующих на тя на коне́чное изгна́ние,/ но в кре́пости души́ благода́рно поя́:/ благослове́н Бог оте́ц на́ших.</p>
				<p>Песносло́вивша тя Богому́дренно по Христо́ве Це́ркви,/ Боже́ственная преда́ния и оте́ческий уста́в/ прие́м, вели́кий Но́вград содержи́т, поя́:/ благослове́н Бог оте́ц на́ших.</p>
				<p>Гри́вну зла́ту о твое́й вы́и нося́/ и вене́ц терпе́ния от Вседержи́теля восприе́мля,/ вы́ну зря у́мныма очи́ма,/ Тро́ичным све́том, Гаврии́ле, просвеща́ем, в весе́лии поя́:/ благослове́н Бог оте́ц на́ших.</p>
				<p><style>Богоро́дичен:</style> Гаврии́л Архистрати́г по́слан бысть, ра́дость возвеща́ет Ти,/ Де́во Ма́ти Чи́стая,/ ея́же ра́ди печа́ль преста́, и кля́тва непло́ды бысть,/ благослове́ние же ве́рным князе́м процвете́ во ве́ки.</p>
				<p><style>Песнь 8</style></p>
				<p><style>Ирмо́с:</style> В пещи́ о́трочестей прообрази́л еси́ иногда́ Твою́ Ма́терь, Го́споди,/ о́браз же Сия́ из огня́ изыма́ше, неопа́льно входя́щия,/ Ю́же пое́м, я́вльшуюся Тобо́ю конце́м <style>Днесь</style>,/ и превозно́сим во вся ве́ки.</p>
				<p>Огнь помышля́я стра́шный, пред престо́лом Христо́вым хотя́щь пали́ти,/ умиле́нием се́рдца теплы́ излива́еши ка́пли слез,/ погаша́я те́ми пещь страсте́й, Все́володе Богому́дре.</p>
				<p>Все предложи́л еси́ к Бо́гу, му́дре, душе́вное о́ко/ и Тому́ прилепи́лся еси́, вопия́ псало́мски:/ Христе́ мой, ка́ла мя изба́ви смертоно́сных страсте́й во ве́ки.</p>
				<p>Терпе́нием пожда́тель и се́рдцем смире́н, ты был еси́ ми́лостив тре́бующим,/ обы́чай принося́ благ, и о́бразы доброде́тельны, всече́стне,/ в ни́хже до́бре пожи́в, чуде́с то́чиши благода́ть.</p>
				<p>Ра́зум име́я Боже́ствен, испо́лнитель Влады́чних яви́лся еси́ слове́с,/ десны́я любя́ стези́, ле́вых же я́ве уклоня́яся, я́ко благоу́мен и мудр:/ те́мже тя почита́ем, Богому́дре, во ве́ки.</p>
				<p><style>Богоро́дичен:</style> Ада́мов Соде́тель от крове́й Твои́х чи́стых зи́ждется и мле́ком пита́ется,/ пита́яй вся́ко дыха́ние, Де́во Богоро́дице,/ те́мже я́ко Бо́жию Тя сла́вим Ма́терь.</p>
				<p>Ин</p>
				<p><style>Ирмо́с:</style> Вся дела́ Божия/ и вся тварь, благослови́те Го́спода,/ преподо́бнии и смире́ннии се́рдцем, по́йте Его́/ и превозноси́те во вся ве́ки.</p>
				<p>Го́рняго Иерусали́ма жела́я насле́довати, зва́нием почита́ем благонаро́читых люде́й,/ от Вышегра́да прише́л еси́ во град Псков,/ с ни́ми поя́, блаже́нне, и превознося́ Го́спода во ве́ки.</p>
				<p>Раче́ние незло́биво ко изгна́вшим тя, блаже́нне,/ я́коже Дави́д ко Авессало́му показа́л еси́,/ жела́я в Вы́шних кро́тких зе́млю насле́дити, ве́чнаго селе́ния, Богому́дре, во ве́ки.</p>
				<p>Тобо́ю, Богоблаже́нне кня́же Гаврии́ле, град Псков вельми́ хва́лится:/ в не́м бо благоче́стно пожи́в, спасе́ние соде́лав,/ Тро́ицу чти́ти научи́л еси́ во Еди́ном Божестве́,/ и покланя́тися Той, и благосло́вити во ве́ки.</p>
				<p><style>Богоро́дичен:</style> Предвозвести́тель ве́чныя та́йны/ Арха́нгел Гаврии́л, – е́же ра́дуйся! – Тебе́, Богоро́дице, взыва́я,/ тезоимени́тый же сему́ от земны́х князь/ Твоего́ успе́ния хра́му с Богому́дрым Ни́фонтом основа́ние полага́ют,/ благосло́вяще Тя во ве́ки.</p>
				<p><style>Песнь 9</style></p>
				<p><style>Ирмо́с:</style> Безнача́льна Роди́теля Сын, Бог и Госпо́дь,/ вопло́щься от Де́вы, нам яви́ся/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</p>
				<p>Ви́дети жела́я сла́ву Бо́га на́шего,/ доброде́телей благообра́зием себе́ удобри́л еси́/ и, свещу́ нося́, вшел еси́ в све́тлый черто́г,/ со А́нгелы живы́й ясне́е наслажда́ешися Боговиде́ния.</p>
				<p>Я́ко у́тро, я́ко со́лнце, возсия́ па́мять твоя́,/ су́щая во мра́це сердца́ просвеща́ющи:/ ты бо све́та и дне я́ко вои́стинну сын яви́лся еси́,/ Богому́дре Все́володе,/ сего́ ра́ди тя почита́ем.</p>
				<p>Му́дростию укра́шен и ра́зумом просвеще́н,/ смире́нием се́рдца ле́потствуя, высото́ю жития́ сия́я,/ к мы́сленным преше́л еси́ дворо́м,/ иде́же нас помина́еши, почита́ющих тя, Все́володе.</p>
				<p>День пра́зднественный и по́льзы хода́тайственный/ честны́й твой соверша́ем от земли́ преставле́ния:/ ты бо Госпо́ден уго́дник и Того́ за́поведей де́латель яви́лся еси́ непосты́ден,/ досточу́дне Все́володе.</p>
				<p><style>Богоро́дичен:</style> Све́та прия́телище утро́ба Твоя́ бысть, просве́щшаго мир, Богора́дованная./ Те́мже молю́ Тя, окая́нный:/ све́тлу зарю́ пода́ждь ми, Богоневе́сто, мольба́ми Все́волода Богому́драго.</p>
				<p>Ин</p>
				<p><style>Ирмо́с:</style> Сотвори́ держа́ву мы́шцею Свое́ю,/ низложи́ бо си́льныя со престо́л/ и вознесе́ смире́нныя Бог Изра́илев,/ в ни́хже посети́ нас Восто́к с высоты́/ и напра́вил ны есть на путь ми́ра.</p>
				<p>Пи́щи безсме́ртныя, Те́ла и Кро́ве Христо́вы, сподо́бился еси́ причасти́тися, Богому́дре,/ проще́ние и мир всем дав,/ ду́шу твою́ Небе́сному Царю́ и Влады́це пре́дал еси́./ Ему́же со все́ми святы́ми предстоя́, всеблаже́нне, о нас моли́ся.</p>
				<p>Нова́града наро́ди ми́рная устро́ивше и ско́ро ше́дше в Пле́сков,/ восхоте́ша взя́ти мо́щи твоя́, свя́те, но не возмого́ша:/ сугу́бо чудоде́йствие показа́в, ста́ша неподви́жими,/ и по́дал еси́ им от честны́я руки́ своея́ но́готь/ на исцеле́ние и в па́мять ве́чную.</p>
				<p>Ско́ро предва́рше свяще́нное ополче́ние,/ власти же, и наро́читии, и всяк во́зраст, в пресла́вную це́рковь Пресвяты́я Тро́ицы,/ и присту́пльше к чудотво́рней ра́це, вопие́м:/ о всеблаже́нне кня́же Гаврии́ле! Моли́ Царя́ Небе́снаго ве́рным лю́дем здра́вие пода́ти и во́ем побе́ду на враги́,/ гра́ду же и нам спасе́ние и исцеле́ние.</p>
				<p><style>Богоро́дичен:</style> Господонача́льный Царю́, со Отце́м седя́й и Серафи́мы пое́мый,/ призри́ на мольбу́ раб Твои́х:/ Пречи́стыя же Твоея Ма́тере и уго́дника Твоего́, кня́зя Гаврии́ла, моле́нием/ спаси́ град и лю́ди и умно́жи плоды́ земны́я,/ пода́ждь ве́рным здра́вие и на проти́вныя побе́ды/ и очи́сти грехи́ на́ша И́мене Твоего́ ра́ди.</p>
				<p>Свети́лен.</p>
				<p><style>Подо́бен:</style> Ученико́м:</p>
				<p>Боже́ственною благода́тию просвети́вся,/ и по сме́рти показа́л еси́ све́тлость жития́ твоего́:/ источа́еши ми́рови благода́ть, притека́ющим к ра́це моще́й твои́х, всеблаже́нне Гаврии́ле,/ и моли́ спасти́ся чту́щим тя.</p>
				<p><style>Богоро́дичен:</style></p>
				<p>В Тя всели́ся, Присноде́во Богоро́дице, я́ве Соде́тель и Госпо́дь всех/ и Еди́ну Трисия́нну зра́ку Божества́ покланя́тися/ благочести́выми кня́зи в Росси́и челове́ческий род научи́ и просвети́.</p>
				<p>На хвали́тех стихи́ры, на 4, глас 1.</p>
				<p><style>Подо́бен:</style> Небе́сных чино́в:</p>
				<p>Из мла́да изво́ли храни́ти Госпо́дни за́поведи,/ положи́л еси́ сокро́вище неистощи́мое/ во храм вели́каго Иоа́нна Крести́теля/ и тем избра́л еси́ бога́тство Небе́сное,/ со А́нгелы лику́еши в Небе́сных хра́мех./ С ни́миже моли́ся Христу́ Бо́гу, Гаврии́ле прему́дре,/ о творя́щих па́мять твою́.</p>
				<p>Иову пра́ведному поревнова́в,/ во искуше́нии изгна́ния непоколеби́м пребы́л еси́, я́ко столп неподви́жим,/ церко́вное воспите́ние, благоче́стия побо́рник и утвержде́ние оте́ческим преда́нием./ С ни́миже моли́ся Го́сподеви спасти́ся нам.</p>
				<p>Пожи́л еси́ во гра́де Пско́ве, Богому́дре кня́же Гаврии́ле,/ и ду́шу твою́ в не́м предочи́стив, я́ко зла́то в горни́ле,/ Влады́це Христу́ пре́дал еси́./ Те́ло же твое́ честно́е положи́ся во хра́ме сла́внаго страстоте́рпца Дими́трия,/ чудесем нача́ло показа́./ С ни́мже моли́, свя́те, сохрани́ти град твой непоколеби́м.</p>
				<p>Во хра́ме Святы́я Тро́ицы,/ иде́же лежи́т ны́не чудотво́рное те́ло твое́,/ исцеле́ния подаю́тся всем челове́ком,/ ве́рою притека́ющим к Боже́ственней ра́це твое́й,/ всеблаже́нне кня́же Гаврии́ле./ Те́мже и мы мо́лим тя:/ моли́ спасти́ся душа́м на́шим.</p>
				<p><style>Сла́ва, глас 8:</style></p>
				<p>Ра́дуйся, Пско́ву похвало́;/ ра́дуйся, Це́ркви Бо́жии украше́ние;/ ра́дуйся, прави́телю ве́ры благоче́стия;/ ра́дуйся, си́рым прибе́жище;/ раду́йся, свети́льниче всесве́тлый;/ ра́дуйся, сла́во и засту́пниче гра́ду на́шему;/ ра́дуйся, Богому́дре кня́же Гаврии́ле;/ ра́дуйся, жи́телю рая́;/ ра́дуйся, ве́рным забра́ло;/ ра́дуйся, до́ме и жили́ще Всесвяты́я Тро́ицы;/ Ю́же моли́ о почита́ющих всечестну́ю па́мять твою́.</p>
				<p><style>И ны́не:</style> Влады́чице, приими́ моли́тву раб Твои́х:</p>
				<p>Славосло́вие вели́кое. И отпу́ст.</p>
				<p>На литурги́и</p>
				<p>Блаже́нны, от пе́рваго кано́на песнь 3-я и втора́го 6-я.</p>
				<p>Проки́мен, глас 7: Возвесели́тся пра́ведник о Го́споде/ и упова́ет на Него́.</p>
				<p><style>Стих:</style> Услы́ши, Бо́же, глас мой,/ внегда́ моли́ти ми ся к Тебе́.</p>
				<p>Апо́стол ко Евре́ем, зача́ло 325. Аллилу́ия: Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.</p>
				<p><style>Стих:</style> Насажде́ни в дому́ Госпо́дни,/ во дво́рех Бо́га на́шего процвету́т.</p>
				<p>Ева́нгелие от Луки́, зача́ло 67.</p>
				<p>Прича́стен: В па́мять ве́чную бу́дет пра́ведник:</p>
			</section>
			<section>
				<title>
					<p>Святой благоверный князь Всеволод Псковский, во святом крещении Гавриил</p>
				</title>
				<p>Святой благоверный князь Всеволод Псковский, во святом крещении Гавриил сын святого благоверного князя Мстислава – Феодора Великого (†1132; память 15 апреля) и внук Владимира Мономаха (1114–1125), родился и почти всю жизнь прожил в Новгороде.</p>
				<p>В 1117 году престарелый Владимир Мономах дал в удел своему сыну новгородскому князю, святому Мстиславу, Белгород Киевский, сделав его своим соправителем, а блаженного князя Всеволода оставил в Новгороде вместо отца. После смерти Владимира Мономаха святой благоверный князь Мстислав занял Киевский престол (1125 – 1132).</p>
				<p>Святой благоверный князь Всеволод отличался добрым нравом, был правдив, кроток, любвеобилен и имел страх Божий. Он много полезного сделал для Новгорода, особенно любил созидать храмы Божии. При содействии архиепископа Новгородского Нифонта (память 8 апреля) он построил несколько храмов в своем городе, в том числе великолепный храм во имя святого Иоанна Предтечи и собор во имя великомученика Георгия в Юрьевом монастыре. Князь даровал также льготные грамоты Софийскому собору и некоторым другим храмам.</p>
				<p>В 1132 году отец благоверного князя Всеволода святой Мстислав скончался в Киеве. Великокняжеский престол занял брат его Ярополк Владимирович, который, согласно завещанию брата, перевел благоверного князя Всеволода из Новгорода в Переяслав Южный, считавшийся старшим городом после Киева. Младшие сыновья Владимира Мономаха, дяди Всеволода, – Юрий Долгорукий и Андрей Добрый, опасаясь, что Ярополк сделает Всеволода своим наследником, пошли на Переяслав войной. Святой, избегая кровопролития, ушел из Переяслава в Новгород, оставив город Юрию.</p>
				<p>С неудовольствием отпустили своевольные новгородцы Всеволода в Переяслав и с таким же неудовольствием приняли его обратно. Новгородцы считали, что князь был «вскормлен» ими и не должен был уходить от них.</p>
				<p>Стремясь восстановить добрые отношения с новгородцами, князь предпринял в 1133 году победоносный поход на племена Чуди и присоединил к Новгородским владениям город Юрьев. В 1135 году новогородцы против воли святого Всеволода настояли на зимнем походе в Суздаль и Ростов, в котором в 1136 году потерпели поражение. Своевольные новгородцы не вразумились Божиим наказанием и не могли простить поражения своему князю. Вече решило призвать князя из враждебного Мономаховичам рода Ольговичей, а святого Всеволода осудило на изгнание. «Нет нам от тебя помощи», – сказали они благоверному князю и изгнали его из Новгорода. «Изгнание претерпел еси от своих» – поется в тропаре святому.</p>
				<p>Блаженный князь Всеволод вновь ушел в Киев к своему дяде, великому князю Ярополку, который пожаловал племяннику в управление Вышгородскую волость близ Киева. Там в X веке в годы правления сына Святослава жила святая равноапостольная великая княгиня Российская Ольга (память 11 июля). Ольга, «градов Киева и Пскова изрядная доброта», защитила своего неправедно обиженного потомка: в следующем 1137 году жители Пскова, помнившие походы новгородско-псковского войска под водительством князя, призвали его на псковское княжение на родину равноапостольной Ольги. Это был первый псковский князь, избранный по воле самих псковичей. Псковитяне приняли его с великим торжеством. Народ во главе с духовенством вышел навстречу святому князю с крестами, иконами и колокольным звоном. Всеобщая радость была неописуема. Благочестивый князь сразу же заложил первый каменный храм во Имя Святой Троицы на месте видения святой Ольгой Трисиятельного Луча (Служба святому благоверному князю Всеволоду – Гавриилу, 3-й тропарь 2-го канона). Постройку окончили в следующем году.</p>
				<p>Только год прокняжил во Пскове святой благоверный князь Всеволод. 11 февраля 1138 года он преставился к Богу на 46 году жизни. Весь Псков собрался на погребение любимого князя, не было слышно церковного пения от народного плача. Новгородцы, опомнившись, прислали протопопа из Софийского собора, чтобы взять в Новгород его святое тело, но князь отвратился от Новгорода, и рака не сдвинулась с места. Горько плакали новгородцы, раскаиваясь в своей жестокости и несправедливости, и молили Господа даровать им хоть малую частицу святого праха «на утверждение граду». По их молитвам отпал ноготь от руки святого. Тело святого благоверного князя Всеволода было положено псковичами в храме святого великомученика Димитрия Солунского.</p>
				<p>27 ноября 1192 года были обретены честные мощи святого князя Всеволода и перенесены в Троицкий собор, в котором был освящен в честь его придел.</p>
				<p>22 апреля 1834 года, в первый день Пасхи, святые мощи были торжественно поставлены среди собора, где они почивают и ныне.</p>
				<p>Глубокая духовная связь города Пскова со святым князем никогда не нарушалась: он навсегда остался псковским чудотворцем. При осаде Пскова Стефаном Баторием в 1581 году, когда враги уже разрушили крепостную стену и поляки были готовы ворваться в город, из Троицкого собора с крестным ходом принесли на место сражения святые иконы и мощи князя Всеволода, и враг отступил. В то время одному благочестивому старцу Дорофею было дивное явление: Пресвятая Богородица в
					<strong/>сопровождении преподобных Антония Киево-Печерского и Корнилия Псково-Печерского и других святых вошла через городскую стену в Покровскую церковь, повелела принести Свой образ и обещала молить Бога о прощении грехов людей. Среди других святых старцу Дорофею явился и благоверный князь Всеволод.
				</p>
				<p>Впоследствии в память победы в Покровской церкви у пролома стены была написана икона Богоматери с сопровождавшими Ее святыми и составлена особая служба, которая совершается 1 октября. Икона эта получила наименование Псково-Покровской.</p>
			</section>
			<section>
				<title>
					<p>Свята́го му́ченика Гео́ргия Софи́йскаго</p>
				</title>
				<p>А́ще па́мять свята́го му́ченика Гео́ргия Софи́йскаго вне Вели́кия Четыредеся́тницы, на ма́лой вече́рни, хотя́й бде́ние сотвори́ти предстоя́тель, да пое́т стихи́ры свята́го священному́ченика Вла́сия.</p>
				<p><style>На вели́цей вече́рни</style></p>
				<p>Первыя кафи́смы пе́рвый антифо́н, Блаже́н муж:</p>
				<p>На Го́споди, воззва́х:
					<style>поста́вим стихо́в 8 и пое́м стихи́ры, глас 1.</style>
				</p>
				<p><style>Подо́бен:</style> Небе́сных чино́в:</p>
				<p>Небе́сных красо́т возжела́л еси́,/ и вре́менную сла́ву, я́ко тле́нну, вмени́л еси́,/ и я́ко безпло́тен до́блественно претерпе́л еси́/ многоко́зненныя му́ки агаря́н,/ блаже́нне мучениче Георгие,/ ны́не же от Христа́ венчаем/ моли́ спастися душа́м на́шим.</p>
				<p>На ка́мени ве́ры мысль утверди́в ,/ устремле́нии безбо́жных агаря́н ника́коже поколеба́лся еси́,/ па́че же о́ных нахожде́ния безде́льна показа́л еси́,/ си́ле Христо́вей тя укрепля́ющей,/ Богому́дре му́чениче Гео́ргие,/ моли́ спасти́ся ду́шам на́шим.</p>
				<p>В Небе́сных черто́зех лику́я/ и во сла́ве Христо́вей ны́не веселя́ся,/ не забу́ди сро́дных твои́х никогда́,/ но вся́ческих Царя́ о нас при́сно моли́,/ всехва́льне му́чениче Георгие,/ улучи́ти нам ве́чнующее блаже́нство/ и спасти́ся душа́м на́шим.</p>
				<p>И́ны стихи́ры, глас 4.</p>
				<p><style>Подо́бен:</style> Я́ко до́бля:</p>
				<p>Одоле́в сопротивобо́рца, страстоте́рпче Гео́ргие,/ я́ко во́ин непобеди́м/ ору́жием ве́ры мы́сленных враго́в тьму победи́л еси́/ и зако́нно по́двиг соверши́в,/ вене́ц от Бо́га прия́л еси́,/ <style>егоже</style> моли́ от тли и бед изба́витися/ ве́рою соверша́ющим всечестну́ю па́мять твою́.</p>
				<p>В темни́це затворе́н, страстоте́рпче Гео́ргие,/ и Боже́ственным уче́нием укрепле́н,/ неве́рным ника́коже повину́лся еси́;/ темже иску́сом о́гненным ко Христу́ преше́л еси́, ра́дуяся,/ Его́же моли́ от тли и бед изба́витися/ ве́рою соверша́ющим всечестну́ю па́мять твою́.</p>
				<p>Наше́ствие вражие, страстоте́рпче Гео́ргие,/ си́лою Христа́ разру́шил еси́,/ нечести́вых ве́рою посрами́л еси́,/ правосла́вных побе́дою обвесели́л еси́, я́же от Христа́ Бо́га на́шего,/ Его́же моли́ от тли и бед изба́витися/ ве́рою соверша́ющим всечестну́ю па́мять твою́.</p>
				<p><style>Сла́ва, глас 6:</style></p>
				<p>Страда́льческим му́жеством и благо́ю со́вестию/ благоче́стно вооружи́вся, непобеди́мый му́чениче Гео́ргие,/ Христо́ва веща́ния пред нечести́выми я́сно пропове́дал еси́./ Боже́ственною си́лою укрепля́ем,/ мучительское преще́ние не́мощно показа́л еси́./ Неради́в о огни́, вре́менно горя́щем,/ и Боже́ственным да́ром упова́ние возложи́в, не погреши́л еси́./ Ны́не же сподо́бився Небе́сных жили́щ водворе́ния и Влады́це всех предстоя́ния,/ моли́ изба́витися нам от вся́каго наве́та проти́внаго/ и в бу́дущей жи́зни десна́го стоя́ния сподо́битися.</p>
				<p>И ны́не <style>Богоро́дичен:</style> Кто Тебе́ не ублажи́т:</p>
				<p>Вход. Све́те ти́хий:</p>
				<p>Проки́мен дне и чте́ния три му́ченическая (зри страни́цы 145 – 146).</p>
				<p>На литии́ стихи́ры самогла́сны, глас 1:</p>
				<p>Све́тлый му́ченик сла́вным страда́нием свои́м/ Го́рния си́лы возвесели́,/ нам же на земли́ пра́здник воздви́же своего́ преставле́ния,/ в не́мже по́двиги его́ прославля́юще,/ я́же за Христа́ да́же до сме́рти претерпе́,/ сице к нему́ возопии́м:/ моли́ о нас, святе Гео́ргие,/ получи́ти нам ра́йское вселе́ние и ве́лию ми́лость.</p>
				<p>Глас 2:</p>
				<p>Весели́ся о Го́споде, гра́де Софи́е!/ Радуйтеся, окре́стная вся,/ и похвала́ми воспо́йте новаго страда́льца Гео́ргия,/ в после́дния дни пострада́вшего/ и ра́вное дре́вним терпе́ние показа́вшаго./ Просла́вим у́бо Христа́, того́ укре́пльшаго,/ и побе́ду на сопроти́вныя дарова́вшаго,/ и венце́м све́тлым увенча́вшаго,/ и на земли́ моще́м его́ воню́ благоуха́ния дарова́вшаго,/ нам же того́ моли́твами подающаго ве́лию ми́лость.</p>
				<p>Глас 3:</p>
				<p>В по́двизе муче́ния себе́ до́бре уясни́л еси́,/ зна́меньми же Боже́ственными укрепи́вся, бесо́вскую си́лу разруши́л еси́./ Амираха́нския учи́тели посрами́л еси́,/ Сердики́йския лю́ди со окре́стными удиви́л еси́,/ А́нгельския же си́лы терпе́нием свои́м ужаси́л еси́,/ и му́ченический лик просла́вил еси́,/ с ни́ми же ны́не водворя́ешися,/ десни́цею Христо́вою венце́м нетле́ния увенча́вся,/ Его́же ра́ди любве́, блаже́нне, огню́ себе́ пре́дал еси́,/ моли́ся к Бо́гу о нас, великому́чениче Гео́ргие.</p>
				<p>Глас 4:</p>
				<p>До́блественным страда́нием удиви́л еси́ А́нгельская во́инства,/ зря́щая тя огня́ не боя́щася/ и в пла́мень Христа́ ра́ди тща́шася,/ я́коже трие́ отроцы в вавило́нскую пещь;/ с ни́миже ны́не водворя́яся, Гео́ргие,/ помина́й тя почита́ющих и покланя́ющихся ра́це моще́й твои́х.</p>
				<p><style>Сла́ва, глас 5:</style></p>
				<p>Стеце́мся лю́бовию, бра́тие,/ к настоя́щему торжеству́ сла́внаго му́ченика Гео́ргия./ Во́инства Небе́сная да веселя́тся/ и о́блацы сла́дость да кропя́т,/ я́коже в день честна́го его́ сожже́ния./ Земля́ да удиви́тся све́тлаго ю́ноши пресла́вным веща́нием:/ сокруша́йте биеньми и жжи́те плоть мою́ огне́м,/ но Христа́ моего́ не отве́ргуся аз во ве́ки:/ сла́дце па́че прие́млю му́ки,/ бо́льших благ духо́вных мя сподобляющия./ Кто не удиви́тся, кто не просла́вит/ и хвале́ния пе́сней не воспое́т ему́, глаго́ля:/ му́чениче Гео́ргие, моли́ Бо́га о нас,/ почита́ющих па́мять твою́ и ра́це моще́й твои́х покланя́ющихся,/ изба́витися нам вся́каго прило́га сопроти́внаго/ и спасти́ся душа́м на́шим.</p>
				<p>И ны́не, <style>Богоро́дичен:</style> Храм и дверь еси́:</p>
				<p>На стихо́вне стихи́ры, глас 6.</p>
				<p><style>Подо́бен:</style> Все отложше:</p>
				<p>Весь от ю́ности возложи́вся Влады́це,/ Сего́ вожделе́л еси́ и вся́кия стра́сти неприча́стен пребы́в,/ и скверносло́вия, велере́чия же, и глумле́ния, и непреподо́бнаго хожде́ния/ му́ченик яви́лся еси́ всеизря́ден,/ прило́ги муче́ния непрекло́нен си́лою Поже́ршагося на Кресте́,/ Его́же приле́жно моли́ о душа́х на́ших.</p>
				<p><style>Стих:</style> Пра́ведник, я́ко фи́никс, процвете́т/ и я́ко кедр, и́же в Ливане, умно́жится.</p>
				<p>Бие́нием сокруша́емо те́ло твое́,/ страстоте́рпче, Гео́ргие всеблаже́нне,/ ду́шу непрело́жну и ум некра́дом соблю́л еси́;/ в темни́це затворя́ем,/ в <style>нейже</style> и поуча́ем терпе́ти до́блественне,/ вся́кий вид мук наноси́мых поне́сл еси́/ за пострада́вшего на Кресте́ Спа́са на́шего,/ <style>егоже</style> приле́жно моли́ о душа́х на́ших.</p>
				<p><style>Стих:</style> Насаждени в до́му Госпо́дни,/ во дво́рех Бо́га на́шего процвету́т.</p>
				<p>Весе́лие ве́чное и пречи́стую сла́дость/ страда́нию возме́здие восприя́л еси́,/ му́чениче сла́вне Гео́ргие;/ во́инства бесо́вская и ополче́ния нечести́вых/ терпе́нием твои́м я́ве посрами́л еси́,/ благочести́вых же лик возвесели́л еси́/ и дерзнове́ние тем Христа́ ра́ди вдохну́л еси́,/ Его́же приле́жно моли́ о душа́х на́ших.</p>
				<p>Сла́ва, самогла́сен, глас то́йже:</p>
				<p>Весели́ся, гра́де Бо́лгарский, прему́дрости тезоимени́тый,/ я́ко в тебе́ страда́нием возсия́/ добропобе́дный му́ченик, Гео́ргий прекра́сный,/ все́ бо кова́рство мучи́теля врага́ му́жески попра́в,/ венец побе́ды досто́йно прия́т/ и всем лю́дем пропове́да покланя́тися че́стне в Тро́ице Еди́ному Бо́гу,/ Ему́же со дерзнове́нием и мы вопие́м/ умири́ти мир и спасти́ ду́ши на́ша.</p>
				<p>И ны́не,</p>
				<p><style>Богоро́дичен:</style> Творе́ц и Избави́тель мой:</p>
				<p>И́ны стихи́ры на стихо́вне, глас 2.</p>
				<p><style>Подо́бен:</style> До́ме Евфра́фов:</p>
				<p>Гряди́те правосла́вных собо́ры,/ <style>Днесь</style> почти́м новаго страда́льца Гео́ргия,/ <style>егоже</style> Христо́с прослави, исповедавша Того́ пред мучи́тели.</p>
				<p><style>Стих:</style> Пра́ведник, я́ко фи́никс, процвете́т,/ я́ко кедр, и́же в Ливане, умно́жится.</p>
				<p>Ку́ю ти похвалу́ и честь принесе́м, о Гео́ргие,/ и́же зде́шних сла́вы и честь, я́ко уме́ты, оплева́в, презре́л еси́,/ получи́л же еси́ безсме́ртную сла́ву от Христа́ с му́ченики и му́дрыми де́вами.</p>
				<p><style>Стих:</style> Насажде́ни в до́му Госпо́дни,/ во дво́рех Бо́га на́шего процвету́т.</p>
				<p>У Христа́ предстои́ши ны́не со все́ми святы́ми,/ я́сно наслажда́яся Того́ све́тлости и красоты́ нетле́ния,/ помяни́, му́чениче, помина́ющих тя, Гео́ргие.</p>
				<p><style>Сла́ва, глас 2:</style></p>
				<p>Возсе́д, я́коже на колесни́цу о́гненную, свое́ю кро́вию/ и прите́кл еси́ нехода́тайственно, блаже́нне к Тро́ице,/ иде́же глас пра́зднующих и веселя́щихся, Гео́ргие.</p>
				<p>И ны́не, <style>Богоро́дичен:</style></p>
				<p>При́зри с высоты́, о Пречи́стая Влады́чице, на смире́ние рабо́в Твои́х/ и виждь возвыше́ние го́рдых на ста́до правосла́вное./ Го́рдых смири́, смире́нныя же моли́твами Твои́ми возвы́си, Богоро́дице.</p>
				<p>Тропа́рь, глас 4:</p>
				<p>В терпе́нии многоиску́снем, блаже́нне му́чениче Гео́ргие,/ огнеиску́сную смерть претерпе́л еси́/ и по кончи́не твое́й вене́ц от Христа́ нетле́нный/ с му́ченическими ли́ки прия́л еси́./ И ны́не, на земли́ кро́тких досто́йно водворя́яся,/ Христа́ Бо́га о нас непреста́нно моли́,/ и́же ве́рою покланя́ющихся ра́це моще́й твои́х.</p>
				<p><style>На у́трени</style></p>
				<p>На Бог Госпо́дь:
					<style>тропа́рь му́ченика два́жды и</style>
				</p>
				<p><style>Богоро́дичен:</style> Е́же от ве́ка утае́нное:</p>
				<p>По 1-м стихосло́вии седа́лен, глас 1,</p>
				<p><style>Подо́бен:</style> Ка́мени запеча́тану от иуде́й:</p>
				<p>Блаже́нство земно́е возненави́дев, мучениче сла́вне Гео́ргие,/ Небе́снаго жития вожделе́л еси́,/ <style>егоже</style> ра́ди вяза́ния претерпе́л еси́ и огне́м сожже́ние и ну́ждную смерть./ Темже <style>Днесь</style> святу́ю па́мять твою́ пра́зднующе, любо́вию вопием:/ сла́ва Да́вшему ти кре́пость,/ сла́ва Венча́вшему тя,/ сла́ва Дарова́вшему моще́м твои́м благоуха́ние и цельбы́ всем притека́ющим.</p>
				<p>Сла́ва и ны́не, <style>Богоро́дичен:</style></p>
				<p>Ру́це Твои́ Боже́ственныя, Де́во Пречи́стая,/ и́миже Бо́га понесла́ еси́, из Тебе́ воплоще́ннаго бла́гости ра́ди,/ просте́рши Того́ умоли́/ изба́витися нам напа́стей, восхваля́ющим Тя и любо́вию вопию́щим:/ Сла́ва Все́льшемуся в Тя,/ сла́ва Проше́дшему из Тебе́,/ сла́ва Свободи́вшему нас рождество́м Твои́м.</p>
				<p>По 2-м стихосло́вии седа́лен, глас 4.</p>
				<p><style>Подо́бен:</style> Удиви́ся Ио́сиф:</p>
				<p>Удиви́шася, Гео́ргие, ли́цы А́нгельстии, зря́ще твое́ противле́ние, е́же к собо́рищу агаря́нскому:/ Ничто́же мя, – рек, – разлучити возмо́жет от любве Христа́ Спа́са моего́!/ Бе́си же устраши́шася, венцено́сца тя ю́ностна ви́дяще,/ И́же того́ тогда́ укрепи́вый све́тлым по́двигом,/ Христе́, просвети́ ду́ши на́ша.</p>
				<p><style>Сла́ва, и ны́не, Богоро́дичен:</style></p>
				<p>Удиви́ся Ио́сиф, е́же па́че естества́ зря, и внима́ше мы́слию,/ и́же на руно́ дождь, в безсе́меннем зача́тии Твое́м, Богоро́дице,/ купину́ огне́м неопали́мую, жезл Ааро́нов прозя́бший;/ и свиде́тельствуя обру́чник Твой и храни́тель, свяще́нником взыва́ше:/ Де́ва ражда́ет и по рождестве́ па́ки Де́вою пребыва́ет.</p>
				<p>По полиеле́и седа́лен, глас 8.</p>
				<p><style>Подо́бен:</style> Прему́дрость и Сло́во:</p>
				<p>Болга́р благочести́вых прозябе́ние,/ оста́вль оте́чество Святы́м Ду́хом води́м,/ прише́л еси́ в Сердики́йский град,/ благоче́стием же и пра́вдою себе́ украша́я,/ но зави́ден быв от безбо́жных агаря́н,/ посрами́л еси́ тех на тя шата́ние словесы́ прему́дрыми./ Сего́ ра́ди огне́м скончал еси́ тече́ние, му́чениче Гео́ргие,/ моли́ Христа́ Бо́га согреше́ний оставле́ние дарова́ти/ чту́щим любовию честну́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Егда́ прии́дет всех Влады́ка суди́ти вселе́нней всей,/ тогда́ овца́м мя сопричти́ десны́м осужде́ннаго/ и кроме́шния тьмы мя исхити́, молю́ся,/ да благода́рственно велича́ю бога́тство бла́гости Твоея, Богоро́дице Всенепоро́чная,/ и да вопию Ти, ра́дуяся:/ моли́ Христа́ Бо́га согреше́ний оставле́ние дарова́ти,/ Тя бо и́мам наде́жду раб Твой.</p>
				<p>Таже степе́нна, 1-й антифо́н 4-го гла́са.</p>
				<p>Про́кимен, глас 4: Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.</p>
				<p><style>Стих:</style> Насажде́ни в до́му Госпо́дни,/ во дво́рех Бо́га на́шего процвету́т
					<style>.</style>
				</p>
				<p>Вся́кое дыха́ние:
					<style>Ева́нгелие от Матфе́я, зача́ло 36.</style>
				</p>
				<p>По 50-м псалме́ стихи́ра, глас 6:</p>
				<p>Прииди́те, правосла́вных собо́ри,/ му́ченика Гео́ргия поревну́им дерзнове́нию:/ те́ло все да сдробле́но бу́дет,/ и́мамы Зда́теля, то́е светле́йше па́ки соста́вити могу́щаго,/ то́кмо зва́ния да не отпаде́м Христо́ва,/ не су́щей бо воде́ всу́е и́мя исто́чнику;/ име́ний и чад да лиши́мся,/ то́кмо Го́спода своего́ да не отсту́пим,/ я́коже сей непобеди́мый, не слу́хом, но де́лы за́поведь Христо́ву соверши́вый/ и би́сер многоце́нный получи́ти своего́ те́ла не пощаде́вый!/ Темже досто́йно жи́тельствуим/ и на скрижа́лех се́рдца потщи́мся му́жество того́ изобрази́ти,/ Христу́ со дерзнове́нием вопию́ще:/ Го́споди, моли́твами Твоего́ му́ченика/ Небе́сных благи́х сподо́би нас, я́ко Человеколю́бец.</p>
				<p>Кано́н святаго му́ченика, <style>егоже</style> краегране́сие:</p>
				<p>Свяще́нник плете́т тебе́ похвалу́, Гео́ргие.
					<style>Глас 1.</style>
				</p>
				<p><style>Песнь 1</style></p>
				<p><style>Ирмо́с:</style> Твоя́ победи́тельная десни́ца/ Боголе́пно в кре́пости просла́вися,/ та бо, Безсме́ртне,/ я́ко всемогу́щая, проти́вныя сотре́,/ изра́ильтяном путь глубины́ новосоде́лавшая.</p>
				<p>Сло́ве Бо́жий, во святы́х препросла́вленный,/ сло́во ми вдохни́ и ум просвети́/ воспе́ти по достоя́нию новаго му́ченика Гео́ргия/ и Тебе́, того́ укре́пльшаго.</p>
				<p>Вем любо́вь твою́, му́чениче,/ и на тя наде́яся потща́хся принести́ тебе́ пе́ние;/ <style>Аще</style> и не по достоя́нию скудоу́мия ра́ди, но от усе́рдия приими́,/ я́коже и Христо́с вдови́цы две ле́пте.</p>
				<p>Ят быв от нечести́вых, муче́ния по́прище преплы́л еси́/ и Еде́ма Небе́снаго приста́нище достигл еси́,/ в немже ны́не водворя́яся, Влады́це всех моли́ся/ душ на́ших помраче́ние отъяти,/ я́ко да досто́йно па́мять твою́ воспое́м.</p>
				<p><style>Богоро́дичен:</style> Щедролюби́вый Бог Сло́во, сотвори́вый руко́ю Ада́ма/ и от ребра́ его́ Е́ву возсозда́вый,/ из Тебе́ воплоти́ся, Пречи́стая,/ на Кресте́ пригвозди́ся и в ре́бра прободе́ся,/ я́ко да тех поползнове́ние ми́лостивно испра́вит.</p>
				<p><style>Песнь 3</style></p>
				<p><style>Ирмо́с:</style> Еди́не ве́дый челове́ческаго естества́ не́мощь/ и ми́лостивно в не вообра́жься,/ препоя́ши мя с высоты́ си́лою,/ е́же вопи́ти Тебе́, Святы́й,/ одушевле́нный хра́ме неизрече́нныя славы Твоея, Человеколю́бче.</p>
				<p>Еще́ в ю́ности ста́рческий ра́зум стяжа́в, сла́вне Гео́ргие,/ и вся све́рстники своя́ превозше́д му́дростию, незло́бием же и смире́нием,/ от всех ве́рных ублажа́ешися.</p>
				<p>Но́вое был еси́ Правосла́вия утвержде́ние, сла́вне Гео́ргие,/ сте́пень же благоче́стия и чистоты́ снабде́ние ве́рным лю́дем,/ его́же ра́ди пе́сньми тя восхваля́ем.</p>
				<p>Ны́не стяжа́ тя я́ко ве́лие сокро́вище и Це́ркве благоле́пие Сердики́йский град, блаже́нне Гео́ргие,/ но и вселе́нная вся слы́шавши твоя́ боре́ния/ весели́тся и по́двигу твоему́ дивя́щися, ублажа́ет тя.</p>
				<p><style>Богоро́дичен:</style> Исцели́ся преслуша́ние Е́вы прама́тере послуша́нием Твои́м, Пречи́стая:/ глаго́лы бо Гаврии́ла послу́шавши, Ма́ти была́ еси́ Сы́на Божия,/ И́же то́я печа́ль Кресто́м в ра́дость преложи́.</p>
				<p><style>Седа́лен, глас 3.</style></p>
				<p><style>Подо́бен:</style> Красоте́ де́вства:</p>
				<p>Красна́ тя лице́м Творе́ц показа́/ и душе́вною добро́тою внутрь снабде́,/ враг же не терпя́ сих, хотя́ща тя прельсти́ти и в снедь себе́ сотвори́ти./ Но Созда́тель Благи́й неви́димо тя укрепи́ и льстеца́ тобо́ю посрами́./ Темже ны́не на Небесе́х лику́я, свя́те Гео́ргие,/ моли́ся Го́сподеви о прославля́ющих тя.</p>
				<p>Сла́ва, и ны́не, Богоро́дичен, глас 3.</p>
				<p>Подо́бен то́йже:</p>
				<p>Недомы́сленно и непостижи́мо есть, Влады́чице Богора́дованная,/ соде́ланное о Тебе́ стра́шное Бо́жие та́инство,/ необыме́ннаго бо заче́нши родила́ еси́,/ пло́тию обложе́нна от Пречи́стых крове́й Твои́х;/ Его́же всегда́, Пречи́стая, с му́ченики моли́/ спасти́ся душа́м на́шим.</p>
				<p><style>Песнь 4</style></p>
				<p><style>Ирмо́с:</style> Го́ру Тя благода́тию Бо́жиею приосене́нную/ прозорли́выма Авваку́м усмотри́в очи́ма,/ из Тебе́ изы́ти Изра́илеву провозглаша́ше Свято́му/ во спасе́ние на́ше и обновле́ние.</p>
				<p>К бу́дущей сла́ве взира́я, страда́льче всече́стне,/ маловре́менную ни во чтоже вмени́л еси́;/ темже тя ничто́же возмо́же разлучи́ти от любве́ Христо́вы:/ ни темни́чная затворе́ния, ни судиина́ преще́ния, ни огня́ разгоре́ние,/ ниже́ па́ки тле́нныя сла́вы обеща́ние.</p>
				<p>Претерпе́л еси́ му́ки до́блественно, любве́ Боже́ственныя испо́лнен сый,/ и Бо́гу себе́ от ю́ности возложи́в, умре́ти за Него́ не отве́рглся еси́,/ повеле́ния Того́ послу́шая и стопа́м спаси́тельным после́дуя.</p>
				<p>Люде́й сро́дных оста́вив, в Сердики́йский град прише́л еси́;/ доброде́тель же в себе́ нося́, му́ченик Христо́в изря́ден показа́лся еси́:/ весть бо та честь даровати сугу́бую стяжа́вшим ю.</p>
				<p><style>Богоро́дичен:</style> Е́вы прама́тере кля́тву упраздни́ла еси́ Рождество́м Твои́м, Богоблагода́тная;/ ми́рови же благослове́ние процвела́ еси́, цветонося́щи Христа́;/ темже́, ра́дующеся, Тя, Богоро́дицу, испове́дуем.</p>
				<p><style>Песнь 5</style></p>
				<p><style>Ирмо́с:</style> Просвети́вый сия́нием прише́ствия Твоего́, Христе́,/ и освети́вый Кресто́м Твои́м ми́ра концы́,/ сердца́ просвети́ све́том Твоего́ Богоразу́мия/ правосла́вно пою́щих Тя.</p>
				<p>Твои́ми до́блестьми попра́ся и в преиспо́дняя низложи́ся,/ и́же безме́рно дре́вле хваля́йся зе́млю и мо́ре погуби́ти;/ погуби́ его́ Христо́с Кресто́м Свои́м и побе́ду ве́рным дарова́.</p>
				<p>Егда́ предумышля́хуся го́рдаго денни́цы служи́телие/ ле́стными словесы́ улови́ти до́бляго и к свое́й слу́жбе удобь привлещи́,/ тогда́ посрами́шася вселука́вии вку́пе с посла́вшим я.</p>
				<p>Твою́ не стерпе́ укори́зну, млада́го ю́ноши, велича́вый бес и попра́ние,/ но пону́ди слуги́ своя́ к судии́ ити́, наде́яся стра́хом тебе́ одоле́ти:/ устраши́шася преиспо́днии, зря́ще тя ви́димых посра́мльшаго.</p>
				<p><style>Богоро́дичен:</style> Та́инство провозгласи́ша несказа́ннаго Твоего́ зача́тия,/ е́же из Тебе́ Бо́жия Сло́ва, Всепе́тая Ма́ти Де́во,/ весь лик проро́ческий, Бо́гом я́ве науче́нный:/ Ты бо вои́стину Безнача́льный Свет породи́ла еси́, Богоблагода́тная.</p>
				<p><style>Песнь 6</style></p>
				<p><style>Ирмо́с:</style> Обы́де нас после́дняя бе́здна:/ несть избавля́яй./ Вмени́хомся я́ко о́вцы заколе́ния:/ спаси́ лю́ди Твоя́, Боже наш,/ Ты бо кре́пость немощству́ющих и исправле́ние.</p>
				<p>Е́же на тя скрежета́ния зубо́в не у́боя́лся еси́, ниже́ устраши́лся еси́,/ став на суди́щи мучи́телей, я́ко а́гнец незло́бивый посреде́ волко́в./ Сего́ ра́ди тя ублажа́ем, помина́юще до́блесть твою́.</p>
				<p>Блаже́нне Гео́ргие, разгара́шеся на тя я́ростию мучи́тель,/ зря тя непрекло́нна и повеле́ния его́ ни во что же вменя́юща,/ и желе́зы тя окова́в, в темни́цу вве́рже, устраши́ти тя хотя́,/ но яви́ся посра́млен.</p>
				<p>Егда́ тя в темни́цу вверго́ша,/ бо́льшими к Бо́гу наде́ждами впери́лся еси́, блаже́нне,/ и наставля́ющаго тя к муче́нию послу́шав,/ словесы́ му́дрыми незатыка́емая уста́ го́рдых заткну́л еси́.</p>
				<p><style>Богоро́дичен:</style> Прише́д с Небесе́ Архистрати́г, Чи́стая,/ я́ве Тебе́ ра́дость благовести́ рек:/ из Тебе́ произы́дет Бог пло́тию, Де́во Пречи́стая,/ во спасе́ние ве́рою пою́щих Тя.</p>
				<p><style>Конда́к, глас 2.</style></p>
				<p><style>Подо́бен:</style> Вы́шних ища́:</p>
				<p>Вы́шния сла́вы жела́я, многострада́льне Гео́ргие,/ агаря́нскую пре́лесть поплева́в, попра́л еси́/ и побе́ды вене́ц прия́л еси́,/ А́нгелом ны́не свеселя́ся и му́чеником соводворя́яся,/ с ними́же Христу́ Бо́гу моли́ся непреста́нно о всех нас.</p>
				<p><style>И́кос:</style></p>
				<p>Со́лнце множа́е возсия́ моле́бное твое́ торжество́, блаже́нне Гео́ргие,/ ве́рныя лю́ди просвеща́я и бесо́в темнозра́чную си́лу отгоня́я./ Темже припа́даю и аз, окая́нный, к ра́це моще́й твои́х и молю́ся от боле́зненнаго се́рдца,/ да прииму́ печа́лем премене́ние и житию́ безмо́лвие,/ согреше́нием проще́ние и скве́рному уму́ моему́ исправле́ние,/ во е́же по достоя́нию пе́ти тя всегда́,/ я́ко су́ща ны́не на Небесе́х со А́нгелы и му́ченики,/ с ни́миже Христу́ Бо́гу моли́ся непреста́нно о всех нас.</p>
				<p><style>Песнь 7</style></p>
				<p><style>Ирмо́с:</style> Су́щим в пе́щи отроко́м Твои́м, Спа́се,/ не прикосну́ся, ни́же стужи́ огнь;/ тогда́ трие́, я́ко еди́неми усты́ поя́ху/ и благословля́ху, глаго́люще:/ благослове́н Бог оте́ц на́ших.</p>
				<p>От вся́ких бед и напа́стей лю́тых всегда́ ны изба́вляй, блаже́нне му́чениче Гео́ргие,/ Боже́ственную благода́ть нам подава́я,/ мольбу́ тебе́ принося́щим и Христу́ воспева́ющим:/ благослове́н Бог оте́ц на́ших.</p>
				<p>Христа́ Бо́га су́щаго и́стинно возлюби́в,/ есте́ственныя пло́ти отве́рглся еси́ и на огнь му́жески дерзну́л еси́;/ вене́ц же побе́ды прие́м, воспева́еши при́сно:/ благослове́н Бог оте́ц на́ших.</p>
				<p>Возноше́ния го́рдых пламень угаси́л еси́,/ пла́менем огня́ земна́го опаля́ем, всеблаже́нне,/ и све́том ра́зума благочести́вых просвети́л еси́;/ тем, веселя́щеся, укре́пльшему тя Христу́ воспева́ем:/ благослове́н Бог оте́ц на́ших.</p>
				<p><style>Богоро́дичен:</style> А́може Влады́ка, душе́, Горе́ взира́й,/ не к земли́ ни́чущи, я́ко безслове́сная:/ но воспряни́ от помраче́ния и уны́ния, вопию́щи:/ Го́споди, моли́твами Ро́ждшия Тя и му́ченика Твоего́ Гео́ргия сподо́би мя Ца́рствия Твоего́.</p>
				<p><style>Песнь 8</style></p>
				<p><style>Ирмо́с:</style> В пе́щи о́троцы Изра́илеви,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</p>
				<p>Люде́й правосла́вных утвержде́ние, Церкве́й Божиих благоле́пие,/ прибега́ющих те́плое заступле́ние яви́лся еси́, всеблаже́нне Гео́ргие, воспева́ющих:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</p>
				<p>У́мную мольбу́ приношу́ тебе́, Гео́ргие:/ от лю́тых мя бед изба́ви моли́твами твои́ми,/ и све́том Богоразу́мия просвети́, и к Боже́ственным стезя́м наста́ви, вопию́ща:/ благослови́те, вся дела́ Госпо́дня, Го́спода, по́йте и превозноси́те во вся ве́ки.</p>
				<p>Град на горе́ и свет на све́щнице, сия́я, яви́лся еси́ вои́стину, му́чениче сла́вне,/ просвеща́я в нощи́ жития́ ходя́щих и на стезю́ спасе́ния наставля́я вопию́щих:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</p>
				<p><style>Богоро́дичен:</style> Ели́цы в пучи́не греха́ вла́емся,/ к небу́рному приста́нищу притеце́м Бо́жия Ма́тере,/ я́же Боже́ственною си́лою Сы́на Своего́ всех ко спасе́нию наставля́ет, зову́щих:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</p>
				<p><style>Песнь 9</style></p>
				<p><style>Ирмо́с:</style> О́браз чи́стаго рождества́ Твоего́/ огнепали́мая купина́ показа́ неопа́льная./ И ны́не на нас напа́стей свирепе́ющую угаси́ти, мо́лимся, пещь,/ да Тя, Богоро́дице,/ непреста́нно велича́ем.</p>
				<p>Окре́стнии вси Сердики́йскаго гра́да собира́ющеся,/ пе́сненными гла́сы благоле́пно свяще́нную твою́ па́мять прославля́ем:/ приими́ у́бо сия́, <style>Аще</style> и не по достоя́нию,/ иму́ще бо тя хода́тая ко Спа́су Христу́, песнь сию́ тебе́ принести́ потща́хомся.</p>
				<p>Рабо́в твои́х моле́ния к Бо́гу напра́ви, му́чениче,/ я́же от жела́ния всея души́ тебе́ принесо́хом,/ и твою́ па́мять почита́ющих пресве́тлую от бед и напа́стей избавля́й твои́ми к Бо́гу моли́твами.</p>
				<p>Горе́ние о́гненное благоду́шно претерпе́л еси́ Христа́ ра́ди,/ <style>егоже</style> любо́вию огради́вся,/ в се́рдцы твое́м утвержде́ние кре́пкое прия́л еси́ и Ца́рствие получи́л еси́./ Темже не забыва́й нас, тя любо́вию почита́ющих,/ венцено́сче Богому́дре Гео́ргие.</p>
				<p>И́же му́дростию Бо́жия Ду́ха ага́рян посрами́вый/ и терпе́нием о́гненныя сме́рти Христа просла́вивый – и о оте́чествии свое́м при́сно Бо́гу моля́щийся, Гео́ргий му́ченик пресла́вный,/ пе́сньми Боже́ственными от нас да воспое́тся досто́йно.</p>
				<p><style>Богоро́дичен:</style> <style>егоже</style> Оте́ц пре́жде денни́цы роди́/ и из Тебе́ напосле́док за ны, неблагода́рныя, воплощься/ я́ко Младе́нца на руку́ носи́ла еси́, Де́во Богоро́дице,/ Того́ с му́ченики моли́, о и́же ве́рою восхваля́ющих Тя.</p>
				<p>Свети́лен, глас 2.</p>
				<p><style>Подо́бен:</style> Со ученики́ взыщем:</p>
				<p>Я́ко благово́нный цвет в удо́лиях/ и я́ко дре́во при исто́чницех вод,/ све́тло возсия́ доброде́тельми и страда́ньми му́ченик Гео́ргий./ Темже облагоуха́вшеся душею, све́тлым лицем к нему́ воззове́м:/ ра́дуйся, страда́льцев печа́ть и ве́рных заступле́ние.</p>
				<p><style>Сла́ва, и ны́не, Богоро́дичен:</style></p>
				<p>Тя Дании́л преднапису́ет го́ру несеко́мую,/ из нея́же пречестны́й ка́мень отсече́ся кроме́ рук челове́ческих/ и сокруши́ и́дольскую пре́лесть всю./ И приведо́шася вслед Тебе́ в воню́ ми́ра Твоего́ му́чеников ли́цы,/ с ними́же о нас молися, Пречи́стая Де́во, Ма́ти Мари́е.</p>
				<p>На хвали́тех стихи́ры, глас 4.</p>
				<p><style>Подо́бен:</style> Свы́ше зва́нный:</p>
				<p>Свы́ше зван быв Вы́шним про́мыслом,/ егда́ тя Боже́ственное жела́ние распали́,/ тогда́ вся в житии́ сем презре́л еси́/ и Бо́га соверши́ти повеле́ния потща́лся еси́,/ не боя́ся преще́ния мучи́телей,/ ни прельща́яся сла́достию маловре́менных,/ но жела́я непрехо́дных благ,/ я́же и ра́дуяся восприя́л еси́ в Ца́рствии Христа́ Бо́га на́шего,/ <style>егоже</style> моли́ спасти́ и просвети́ти ду́ши на́ша.</p>
				<p>Свы́ше укрепля́ем си́лою Ду́ха,/ егда́ тя беззако́ннии в темни́цу вверго́ша,/ тогда́ ты показа́лся еси́, я́ко адама́нт тве́рдый,/ гото́в терпе́ти му́ки до́блественне и мудре Христа́ пропове́дати/ и я́ко раб ве́рный наде́жду На ны возложи́ти, ея́же не погреши́л еси́,/ но восприя́л еси́ с му́ченическими ли́ки водворе́ние/ и увенча́лся еси́ от Христа́ Бо́га на́шего,/ <style>егоже</style> моли́ спасти́ и просвети́ти ду́ши на́ша.</p>
				<p>Вы́шняго промышле́нием на суди́ще приведо́ша тя нечести́вии,/ многострада́льне Гео́ргие,/ и льсти́вными словесы́ улови́ти тя хотя́ху,/ ты же па́че пре́лесть их посрами́л еси́/ и Христо́во Ева́нгелие я́сно пропове́дал еси́,/ но Той тя укрепи́/ и от огня́ те́ло твое́ неврежде́нно сохрани́,/ ду́шу же твою́ в Ца́рствии Небе́снем всели́,/ Его́же моли́ спасти́ и просвети́ти ду́ши на́ша.</p>
				<p>Вы́шняго промышле́ние, я́ко зла́то во огни́,/ искуси́ терпе́ние души́ твоея,/ и утвержде́ние ве́ры я́же в Бо́га/ и любо́вь же Боже́ственную цари́цу доброде́телей/ искова́ во украше́ние изря́дное Небе́снаго Ца́рствия;/ те́ло же твое́ сожже́нию не предаде́,/ но, я́ко сокро́вище многоце́нное, соблюде́ от огня́ неопа́льно/ и я́ко исто́чник благода́тей притека́ющим Христа́ Бо́га на́шего,/ <style>егоже</style> моли́ спасти́ и просвети́ти ду́ши на́ша.</p>
				<p><style>Сла́ва, глас 8:</style></p>
				<p>Прииди́те, ве́рнии,/ стеце́мся вси к честне́й па́мяти пресла́внаго страда́льца Гео́ргия,/ в Сердики́йстем гра́де просия́вшаго./ Се бо предлежа́т нам всечестны́я его́ мо́щи,/ благово́ния лучи́ испуща́юща и ве́ру на́шу прославля́юща;/ дух же его́, в преми́рных селениих водворя́яся,/ восприе́млет наслажде́ния благи́х, я́же угото́ва Бог Того́ возлю́бльшим./ В весе́лии же предстоя́ Влады́чнему Престо́лу,/ мо́лится о и́же ве́рою и любо́вию чту́щих всечестну́ю па́мять его́.</p>
				<p>И ны́не, <style>Богоро́дичен:</style></p>
				<p>Влады́чице, приими́ моли́твы раб Твои́х/ и изба́ви нас/ от всякия ну́жды и печа́ли
					<style>.</style>
				</p>
				<p>Славосло́вие вели́кое и отпу́ст.</p>
				<p>На литурги́и</p>
				<p>Блаже́нны от кано́на му́ченика пе́сни 3-я и 6-я.</p>
				<p>Проки́мен, глас 7: Возвесели́тся пра́ведник о Госпо́де и упова́ет на Него́.</p>
				<p><style>Стих:</style> Услы́ши, Бо́же, глас мой, внегда́ молити ми ся к Тебе́.</p>
				<p>Апо́стол к Тимофе́ю, зача́ло 292: Аллилу́ия
					<style>, </style>
					<style>глас 4.</style>
				</p>
				<p><style>Стих:</style> Святы́м, и́же суть на земли Его́, удиви́ Госпо́дь вся хоте́ния Своя́ в них.</p>
				<p>Ева́нгелие от Иоа́нна, зача́ло 52.</p>
				<p>Прича́стен: В па́мять ве́чную бу́дет пра́ведник:</p>
			</section>
			<section>
				<title>
					<p>Святой мученик Георгий Софийский новый (болгарское имя Борба)</p>
				</title>
				<p>Святой мученик Георгий Софийский новый (болгарское имя Борба) родился в конце XV в. в г. Кратове, в Македонии. В шестилетнем возрасте мальчик был отдан своими благочестивыми родителями Димитрием и Саррой в учение. Георгий быстро научился грамоте и проявил большие успехи в книжных науках. Освоив их, он стал изучать ювелирное искусство. Отец его умер, когда святой Георгий был совсем юным. Он был красивый, стройный юноша. Боясь быть силой увезенным к султанскому двору, святой Георгий покинул родные места и переехал в Софию. В том городе он жил в доме священника Петра и утвердился в вере и любви к христианству. Но и здесь завистливые глаза турок обратили внимание на выдающиеся качества молодого человека. Магометане подослали к святому Георгию под видом заказчика своего книжника. На его многочисленные лукавые вопросы восемнадцатилетний юноша отвечал с поразительным умом и убежденностью в неопровержимой правде христианской веры. Посрамленный законник удалился со злобой в душе и донес своим соплеменникам, что святой Георгий не только не обратился в магометанство, но способен обратить сотни людей ко Христу и этим представляет опасность для их веры. Святой Георгий был схвачен и брошен в темницу.</p>
				<p>Когда его впервые привели на судилище, все присутствующие были поражены его необыкновенной красотой. На заданные ему вопросы юноша отвечал с тем же убеждением, что он исповедует христианство. Это вызвало озлобление турок – и его снова отвели в тюрьму. Священник, у которого жил святой Георгий, упросил начальника стражников отпустить его на недолгое время к нему в дом. «Уговори его принять магометанство», – говорили стражники. Когда же хозяин дома и святой Георгий остались одни – священник обнял юношу и воскликнул: «Ты прославил Бога, как первомученик Стефан! Оставайся твердым до конца! Мученикам слава во вселенной и на последнем суде!» «Боюсь как бы меня не стали пытать огнем», –  отвечал святой Георгий. «А ты подумай о том, что страшнее огня – И что значат временные страдания перед Жизнью вечной?» Укрепив его такими словами в вере, священник обещал святому Георгию сделать для него все возможное, после чего юноша был снова возвращен в темницу. Еще два раза святого приводили на суд. Угрозами и лаской судьи пытались склонить его к магометанству, но святой Георгий отвечал, что исповедует только Христа, Сына Божия, пришествие Которого было предсказано пророками, и не признает Магомета. Озлобленные магометане вскричали: «Сожгите его!» В ярости они бросились на исповедника, били его и повели к городским стенам, где развели огонь и ввергли в него мученика.</p>
				<p>В то время священник и все христиане в городе молились за него, а один из тайных христиан, ученик священника Петра, по просьбе последнего, следовал за толпой до места мучения святого Георгия. Когда огонь коснулся связанных рук мученика и веревка истлела, святой осенил себя крестным знамением и воскликнул: «Господи, Иисусе Христе, в руце Твои предаю дух мой!» В эту минуту разъяренный турок ударил его по голове, и святой Георгий упал бездыханным. Как ни старались турки сжечь тело мученика, оно оставалось нетронутым огнем, хотя дрова сгорели. Ночью христиане взяли тело святого мученика Георгия и погребли его в древней церкви во имя святой Марины. Святой мученик Георгий Софийский пострадал 11 февраля 1515 года 18 лет от роду. Он был высок и худ, волосы густые, пальцы тонкие и длинные. Нравом смиренен и простосердечен, никогда не смеялся, не празднословил, никому не льстил и никому ни в чем не завидовал.</p>
				<p>Служба ему была издана в 1855 году в г. Самоков. В 1955 г. епископ Левкийский Парфений отредактировал службу и издал ее в Софии вместе с житием святого.</p>
			</section>
		</section>
		<section>
			<title>
				<p>12-й день</p>
			</title>
			<section>
				<title>
					<p>Пра́зднование Пресвяте́й Богоро́дице ра́ди чудотво́рныя ико́ны Ея́ И́верския</p>
				</title>
				<p>
					<emphasis>Слу́жбу зри 13 октября́ или́ ину́ю ни́же</emphasis>
				</p>
				<p>Тропа́рь, глас 1:</p>
				<p>
					<strong>О</strong>т святы́я ико́ны Твое́й,/ о Влады́чице Богородице,/ исцеле́ния и цельбы́ подаю́тся оби́льно,/ с ве́рою и любо́вию приходя́щим к ней./ Та́ко и мою́ не́мощь посети́/ и ду́шу мою́ поми́луй, Блага́я,/ и те́ло исцели́ благода́тию Твое́ю, Пречи́стая.
				</p>
				<p>
					<strong>
						<style>Конда́к, глас 8:</style>
					</strong>
				</p>
				<p>
					<strong>А</strong>ще и в мо́ре вве́ржена бысть свята́я ико́на Твоя́, Богоро́дице,/ от вдови́цы, не могу́щия спасти́ сию́ от враго́в,/ но яви́лася есть Храни́тельница Афо́на/ и Вратарница оби́тели И́верския, враги́ устраша́ющая/ и в Правосла́вней Росси́йстей стране́/ чту́щия Тя от всех бед и напа́стей избавля́ющая.
				</p>
				<p>
					<strong>
						<style>И́кос:</style>
					</strong>
				</p>
				<p>
					<strong>В</strong> столпе́ о́гненне я́вльшуюся Богома́тере ико́ну ви́девше,/ возопи́ша по́стников и́верских ли́цы:/ о Влады́ко, сподо́би нас прия́ти ико́ну Ма́тере Твое́я во утеше́ние стра́нствия на́шего;/ ты же, Гаврии́ле, дерза́й и вни́ди в мо́ре,/ и приими́ во объя́тия твоя́ сокро́вище, нам явля́емое,/ да бу́дет нам страж неусы́пный, покро́в же, и ра́дость всем христиа́ном,/ и храни́тельница, от бед и напа́стей избавля́ющая.
				</p>
			</section>
			<section>
				<title>
					<p>
						<style>И́на слу́жба явле́нию чудотво́рныя ико́ны Пресвяты́я Богоро́дицы, и́же во Святе́й Горе́ Афо́нстей И́верском монастыре́ пресла́вно обрета́ется</style>
					</p>
				</title>
				<p>Пра́зднственная Тоя́ прише́ствию сверша́ют Све́тлыя Неде́ли во вто́рник непреме́нно, в он же день чуде́сно по мо́рю Пресвяты́я о́браз прии́де. А́ще и индиктио́ны прехо́дят, но а́бие суди́лося всего́ собра́ния вели́каго Афо́на мона́шествующих, во е́же не премину́ти дне све́тлаго, в он же блиста́ет Свет торжества́, или́ всего́ ми́ра наполне́ния све́тлости, и обо́е ве́село торжеству́ющи, Пренепоро́чныя Влады́чицы о́бразу похва́льная пе́ти начина́ющи, ра́достно воспое́м.</p>
				<p>
					<strong>И</strong>ко́на Пречистыя от Нике́и огнено́сна прише́дши понт, во Афо́не обита́ет.
				</p>
				<p>
					<strong><style>На вели́цей вече́рни</style></strong>
				</p>
				<p>На Го́споди, воззва́х:
					<strong>стихи́ры</strong>, глас 1.
				</p>
				<p><style>Подо́бен:</style> Небе́сных чино́в:</p>
				<p>
					<strong>О</strong>т восто́ка возсия́вши, я́ко со́лнце,/ огнено́сная со сла́вою Афо́нстей Горе́ ико́на Бо́жия Ма́тере./ О чудесе́ стра́шнаго, — возопи́ша мона́шествующии, —/ ка́ко в мо́ре яви́ся столп о́гненный,/ я́ко ви́де иногда́ Изра́иль.
				</p>
				<p>
					<strong>Я́</strong>коже Моисе́ю в Сина́и/ купина́ яви́ся иногда́,/ огне́м у́бо опаля́ема и невреди́ма пребы́вше,/ си́це Всенепоро́чныя Богороди́тельницы свяще́нный о́браз огне́м одева́ется,/ но неопали́м пребыва́ет,/ зареви́дно освяща́ет зря́щих ве́рно.
				</p>
				<p>
					<strong>Г</strong>ряди́те весе́лыми нога́ми, по́стников ли́цы,/ почерпи́те благода́ть неоскудную/ от ико́ны огне́м блиста́ющия Богома́тери,/ кре́пость и стена́ оби́телем на́шим пресла́вно дарова́ся,/ ве́лиим гла́сом возопи́йте ко всем:/ прииди́те у́бо, земноро́днии,/ по о́бразу Бо́жию бы́вши,/ изображе́ние Пречи́стыя пе́сньми почти́м.
				</p>
				<p>
					<strong><style>Сла́ва, глас 8:</style></strong>
				</p>
				<p>
					<strong>П</strong>рииди́те, лю́дие,/ зрим светоно́сную зарю́,/ и чудотво́рному и всечестно́му Бо́жия Матере поклони́мся о́бразу,/ его́же даро́ва мона́шествующим во оби́тели И́верстей/ и всем во Аф́не по́стником стра́жа неусы́пна и необори́ма тем, от мо́ря восходя́щи/ обита́ние на врате́х изво́ли Себе́/ и чрез преподо́бнаго благода́ть возвеща́ет,/ я́ко Го́ру избра́ в насле́дие Себе́/ и хо́щет обита́ющих в ней благоче́стно спаса́ти тве́рдо,/ ю́же ра́достно прие́млюще/ Неискусобра́чную и Присноблаже́нную велича́ем.
				</p>
				<p>
					<strong>И ны́не, Богоро́дичен, глас 3</strong>: Ка́ко не диви́мся:
				</p>
				<p>
					<strong>Вход. Проки́мен. И пареми́и</strong>
					<emphasis>(зри страни́цы 176–178)</emphasis>.
				</p>
				<p>На ли́тии стихи́ры самогла́сны, глас 2:</p>
				<p>
					<strong>Д</strong>несь свяще́нныя ико́ны прише́ствие/ щедрота́ми я́вльшеся нам,/ ра́достно пра́зднующи, Богома́тери вопие́м,/ я́коже иногда́ се́ю по́лчище ва́рваров всегуби́тельству предала́ еси́,/ та́ко и ны́не, всех Цари́це,/ на безбо́жных ага́рянов побе́ду нам дару́й/ на утвержде́ние ве́рных и све́тлое ра́дование.
				</p>
				<p>
					<strong>С</strong>е, а́ки труба́ велегла́сная вопиет,/ Афо́н на весе́лое торжество́ созыва́ет, христолюби́вых людей,/ прииди́те, зри́те чу́до пресла́вное,/ с на́ми Ро́ждшую Сло́во Бо́жие возвели́чите,/ ка́ко посети́ прише́ствием Свои́м достоя́ние Свое́/ и не оста́ви до конца́ ве́рных Свои́х/ и всех устраши́ враго́в христиа́нского ро́да,/ Ю́же досто́йно, я́ко За́ступницу на́шу, воспои́м, ку́пно глаго́люще:/ ра́дуйся, Де́во, упова́ние христиа́ном.
				</p>
				<p><style>Сла́ва, и ны́не, глас 1:</style></p>
				<p>
					<strong>Б</strong>лагода́ть пречи́стыя ико́ны восприе́млюще, бра́тие,/ досто́йно воспле́щим рука́ми/ и возвели́чим ра́достными похвала́ми дарова́вшую,/ и храни́теля неусы́пна поста́вльшую нам/ в сей же Горе́ стра́жа тверда́ и правосла́вным вели́кое заступле́ние,/ тем, че́стно ра́дующеся, Богоро́дице вопие́м:/ христиа́нский рог вознеси́/ и стра́шную враго́м покажи́ побе́ду, я́ко Всеси́льная.
				</p>
				<p><style>На стихо́вне, глас 2.</style></p>
				<p><style>Подо́бен:</style> До́ме Евфра́фов:</p>
				<p>
					<strong>С</strong>обра́ние отцев, прииди́те,/ пешемореходя́щую ико́ну Де́вы прии́мем,/ Боже́ственно благода́тию прише́дшую,/ враго́в устраша́ющую/ и ве́рных увеселя́ющую.
				</p>
				<p>
					<strong><style>Стих:</style></strong>
					<strong>В</strong>оскре́сни, Го́споди, в поко́й Твой/ Ты и киво́т святы́ни Твое́й.
				</p>
				<p>
					<strong>С</strong>ни́демся ве́рно/ в ра́дости души́ и весе́лии се́рдца,/ зде бо Де́ва милостию посеща́ет нас/и в зало́г благода́ти/ ико́ну Свою́ стра́жа дару́ет нам.
				</p>
				<p>
					<strong><style>Стих:</style></strong>
					<strong>К</strong>лятся Госпо́дь Дави́ду и́стиною/ и не отве́ржется ея́.
				</p>
				<p>
					<strong>З</strong>ри́те со стра́хом и удиви́теся:/ се Де́ва Бо́га ро́ждшая/ свяще́нному ста́рцу повелева́ет, глаго́ля:/ вни́ди, Гаврии́ле, на во́ды му́жественно/ и приими́ ико́ну Мою́, Афо́ну прише́дшую.
				</p>
				<p><style>Сла́ва, и ны́не, глас 5:</style></p>
				<p>
					<strong>П</strong>рииди́те, вси мона́си и мирсти́и,/ Еди́ну Преч́стую и Нескве́рную просла́вим,/ <style>Днесь</style> бо ра́ди свяще́нныя ико́ны,/ в мори́ путие́ ея́ и стези́ ея́ в вода́х мно́гих,/ и следы́ в чудеси́ несказа́нныя,/ ка́ко бо от Нике́и в столпе́ о́гненном понт морски́й ко Афону прехо́дит,/ и дар прише́ствием Свои́м ве́рным подае́т,/ мы же, просвеще́ннии луча́ми благода́тей,/ единогла́сно Хода́таицу спасе́ния на́шего ублажа́ем.
				</p>
				<p>Тропа́рь, глас 1:</p>
				<p>
					<strong>Д</strong>е́рзость ненави́дящих о́браз Госпо́день/ и держа́ва нечести́вых безбо́жно в Нике́ю прии́де,/ и по́сланнии безчелове́чно вдови́цу,/ благоче́стно чту́щую ико́ну Богома́тери, истязу́ют,/ но та́я но́щию с сы́ном ико́ну в мо́ре пусти́, вопию́щи:/ сла́ва Тебе́, Чи́стая,/ я́ко непроходи́мое мо́ре плещи́ своя́ подаде́,/ сла́ва правоше́ствию Твоему́, Еди́на Нетле́нная.
				</p>
				<p><style>На у́трени</style></p>
				<p>По 1-м стихосло́вии седа́лен, глас 1.</p>
				<p><style>Подо́бен:</style> Гроб Твой, Спа́се:</p>
				<p>Веселя́тся све́тло Афо́на па́ствы,/ пе́сней мно́жество соплета́ют, любо́вию Непоро́чную почита́юще,/ вели́чеством благода́ти крася́щеся,/ ю́же прия́ша прише́ствием ико́ны Всенепоро́чныя Отрокови́цы,/ златови́дными заря́ми благоче́стно пою́щих озаря́ющия.</p>
				<p>По 2-м стихосло́вии седа́лен, глас 3.</p>
				<p><style>Подо́бен:</style> Красоте́ де́вства:</p>
				<p>Чу́до пресла́вное зри́тся <style>Днесь</style>,/ ка́ко в вода́х огнено́сная Богоотрокови́цы ико́на показу́ется,/ и зна́мения ́лучи́ испущает, и пребыва́ние по́стников чу́дом спаса́ет,/ сего́ ра́ди благода́рственно вопием:/ ра́дуйся, Благода́тная.</p>
				<p>По полиеле́и седа́лен, глас 5.</p>
				<p><style>Подо́бен:</style> Собезнача́льное Сло́во:</p>
				<p>Во сне яви́ся, Всеблаже́нная,/ и преподо́бному возвеща́ет Гаврии́лу:/ иди́ ра́но, — глаго́лет, — и сни́ди со тща́нием,/ ку́пно с ли́ком мона́шествующих, ко бре́гу приближися,/ сме́ло пойди́ по волна́м и приими́ ико́ну Мою́.</p>
				<p>Проки́мен и Ева́нгелие Богоро́дицы.</p>
				<p>Стихи́ра по 50-м псалме́, глас 6. Самогласна:</p>
				<p>Егда́ явле́ние пречи́стаго Твоего́ о́браза приспе,/ тогда́ Афо́нстии отцы́ столп о́гненный на мори́ зряще,/ стра́хом содержи́ми, недоумева́ху,/ Гаврии́л же, я́ко вторы́й Пе́тр, по мо́рю ходя́,/ со слеза́ми вопия́ше Тебе́:/ о Пресвята́я!/ Прииди́ и сохрани́ достоя́ние Твое́ от враго́в ненаве́тно.</p>
				<p>Кано́н умили́тельный ко Пресвяте́й Влады́чице на́шей Богоро́дице. Творе́ние мона́ха Гера́сима. Глас 8.</p>
				<p><style>Песнь 1</style></p>
				<p><style>Ирмо́с:</style>
					<emphasis>К</emphasis>
					<strong/>
					<emphasis>олесницегонителя фарао́ня погрузи́,/ чудотворя́й иногда́/ Моисе́йский жезл, крестообра́зно порази́в,/ и раздели́в мо́ре,/ Изра́иля же, беглеца́, пешеходца спа́се,/ песнь Ббгови воспевающа.</emphasis>
				</p>
				<p>От скве́рных у́стен хвале́ние приими, Всенепоро́чная,/ я́коже пре́жде Сын Твой, Бог же мой и Госпо́дь/  прия́т две ле́пте вдови́цы/ и разреше́ние прегреше́ний мои́х пода́ждь,/ я́ко да по до́лгу почита́ю Тя.</p>
				<p>А́нгельское пе́ние подобаше Ти, Ма́тери Бо́жией,/ Творца́ бо сих родила́ еси́ стра́шно и па́че смы́сла,/ но приими́ всех, Цари́це, и от нас ма́лое приноше́ние,/ че́стную Твою́ ико́ну почита́ющих.</p>
				<p>Благотвори́ти рабо́м Твои́м произволи́вши, Влады́чице,/ проти́вныя по́лчища враго́в си́лою Сы́на Твоего́ и Твое́ю, Всемогу́щая,/ отгна́вши от па́ствы Твое́й,/ храм созда́ти к защище́нию на врате́х благоволи́ла еси́, Богоневе́сто.</p>
				<p>Изыде от нечести́ваго царя́ повеле́ние/ не покланя́тися первообра́зно Сы́на Твоего́, Де́во, Бо́жественному изображе́нию,/ и Твоему́, Богома́ти, и святы́х всех,/ и возмути́ ве́рных собра́ние,/ но Ты же вско́ре разори́ла еси́.</p>
				<p><style>Песнь 3</style></p>
				<p><style>Ирмо́с:</style>
					<strong/>
					<emphasis>Утвержде́й в нача́ле Небеса́ ра́зумом,/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́, Едине Человеколю́бче.</emphasis>
				</p>
				<p>Иконобо́рцев нечести́вых стремле́ние услы́шавши, че́стная и Боголюбе́зная вдови́ца,/ ужа́сными рука́ми ико́ну Твою́ нося́щи, Всечестна́я,/ на во́лны морски́я слезоточа́щи пусти́.</p>
				<p>Скры́вшиеся у́бо су́дьбами Сы́на Твоего́ до́лгое вре́мя во глуби́нах морски́х,/ но ма́нием Бо́жественным в па́ству Твою́ изыде.</p>
				<p>Чу́до тре́петное и сла́вное ви́дяху в мори́,/ обита́ющии в Афо́нстей Горе́,/ и́бо после́дова све́тлость благода́ти Твое́й/ и услади́ сия́нием ико́ны всех, прославля́ющих Тя.</p>
				<p>Ра́дующеся, наде́яхуся, Чи́стая,/ мно́жества мона́шествующих о держа́ние ико́ны Твое́й получити,/ но Ты держа́вною Твое́ю руко́ю/ обители Твое́й подала́ еси́ я́ко хранили́ще некра́домо.</p>
				<p><style>Седа́лен, глас 4:</style></p>
				<p>Весе́лое <style>Днесь</style> Засту́пницы на́шея торжество́,/ да взыгра́ется тварь, да ликовству́ют челове́честии собо́ри,/ созыва́ет нас Свята́я Богоро́дица видети огнено́сную ико́ну Свою́/ и луча́ми ми́лости ве́рных просвеща́ющую./ Тем, ра́дующеся, вопи́ем:/ спаси́, Госпоже́, от гла́да, огня́, меча́ и всех бед почита́ющих явле́ние Твое́ ве́рно.</p>
				<p><style>Песнь 4</style></p>
				<p><style>Ирмо́с:</style>
					<strong/>
					<emphasis>Ты моя́ кре́пость, Го́споди,/ Ты моя́ и си́ла,/ Ты мой Бог,/ Ты мое́ ра́дование,/ не оста́вль не́дра Отча,/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
				</p>
				<p>Наше́ствия нечести́вых отгоня́ющи от па́ствы Твое́я,/ Вра́тнина бы́ти изво́лила еси́, Всеблага́я,/ но сохрани́ сию́ и пребыва́ти во ве́ки благоволи́/ пою́щую честно́е изображе́ние светоно́сныя иконы Твоея́, Влады́чице.</p>
				<p>Виждь, Чи́стая, и́ноков собо́ры па́ствы Твоея,/ окружа́ющих ико́ну Твою́ благохва́льную,/ разреше́ние грехо́в прося́щих и жития́ исправле́ние,/ и Боже́ственныя сла́вы прича́стниками быти, Всенепоро́чная.</p>
				<p>Все́ю душе́ю и мы́сли пра́востию в па́стве Твое́й вси слику́юще,/ псалмы́ и пе́сньми духо́вными, и пе́нием Боже́ственным ико́ну Твою́ почита́ют,/ проще́ние прося́ще и душ спасе́ние,/ Ты же сие́ пода́ждь, Влады́чице Богоневе́сто.</p>
				<p>Храм Твой просвеща́ется, Влады́чице, све́том Твои́м,/ и украша́ется Боже́ственными пе́сньми,/ я́ко обогати́ся ве́лиим сокро́вищем, ико́ною Твое́ю пречи́стою,/ Боже́ственная же Твоя́ огра́да си́лою благода́ти Твое́й Не́бо слове́сное показу́ется.</p>
				<p><style>Песнь 5</style></p>
				<p><style>Ирмо́с:</style>
					<strong/>
					<emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Да посрамя́тся ли́ца нечести́вых/ и заградя́тся уста́ отрица́ющих и умаля́ющих све́тлую и Бо́жественную ико́ну Твою́, Влады́чице,/ и во огнь негаси́мый и тьму ве́чную да послю́тся му́читися.</p>
				<p>Храм Твой, Де́во, я́ко рай други́й показа́ся ны́не,/ дре́во жи́зни име́я — ико́ну красоты́ Твое́я,/ ю́же усе́рдно вси со благогове́нием и любо́вию целу́юще, Отрокови́це, спаса́емся.</p>
				<p>Ре́ку Тя сла́дкую и пото́к насыще́ния,/ ма́нну Небе́сную, ме́д от ка́мени,/ изоби́лие и благода́ть приснотеку́щую стяжавше, Отрокови́це,/ во оби́тели обита́ющии благода́рно пою́т рождество́ Твое́.</p>
				<p>Ди́вно превознесе́ся вели́чие ико́ны Твое́й, Богоро́дице Де́во,/ всю́ду бо лучи́ испуща́ет и просвеща́ет усе́рдно пою́щих/ неизрече́нное рождество́ Твое́, Влады́чице.</p>
				<p><style>Песнь 6</style></p>
				<p><style>Ирмо́с:</style>
					<strong/>
					<emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молюся:/ к Тебе́ бо возопи́х, и усль́ппи мя,/ Бо́же спасе́ния моего́.</emphasis>
				</p>
				<p>При́зри благосе́рдно на па́ству Твою́, Пречи́стая,/ и вся́кий наве́т и вред при́сно востающи́ на ню осуети́,/ и сохрани́ невреди́му.</p>
				<p>Покро́в и храни́лище ико́на Твоя́ бысть, Вла́дычице,/ е́юже от враго́в мы́сленных избавля́ются, прибега́ющи,/ и́ноков совокупле́ния и ве́рных собо́ры,/ душе́ю и се́рдцем славосло́вят Тя, Богома́ти.</p>
				<p>Призыва́ние и́мени Твоего́ вои́стинну ду́шам есть очисти́лище/ и скве́рных мы́слей истребле́ние,/ и отгна́ние лука́вых ду́хов, Богоро́дице Присноде́во.</p>
				<p>Пое́м вси благогове́йно ико́ну Твою́ пречи́стую, в храм Твой входя́щи,/ в Боже́ственное весе́лие,/ и ду́шам исцеле́ние почерпа́ем, Богоневе́сто.</p>
				<p><style>Конда́к, глас 4.</style></p>
				<p><style>Подо́бен:</style> Яви́лся еси́ <style>Днесь</style> вселе́нней:</p>
				<p>Совозсия <style>Днесь</style> Све́ту Воскресе́ния свет чи́стыя ико́ны Твоея́,/ обо́я ве́село торжеству́юще вопием:/ сохрани́ раб Твои́х благода́тию, Влады́чице.</p>
				<p><style>И́кос:</style></p>
				<p>Древле изра́ильтеский люд столпо́м огня́ путенаста́вивый/ и че́рмну́ю во́лну сему́ подсла́вы в зна́мение свобо́ды от рабо́ты мучи́тельския,/ Той и ны́не ико́ну Своея́ Ма́тере огнеобра́зну показу́ет,/ во изве́ство безме́рныя бла́гости/ и Храни́тельницу, мо́ре пешеходя́щую, Святоиме́нной Горе́ подае́т;/ тем по до́лгу благода́ть почита́юще, вопием:/ сохрани́ раб Твои́х благода́тию, Вла́дычице.</p>
				<p><style>Песнь 7</style></p>
				<p><style>Ирмо́с:</style>
					<strong/>
					<emphasis>Бо́жия снизхожде́ния/ огнь устыде́ся в Вавило́не иногда́,/ сего́ ра́ди отроцы в пе́щи ра́дованною ного́ю,/ я́ко во цве́тнице лику́юще, поя́ху:/ благослове́н еси́, Бо́же оте́ц на́ших.</emphasis>
				</p>
				<p>О па́стве Твое́й Предста́тельница буди́, Чи́стая Де́во,/ и дре́вния ми́лости Твоя́ покажи́ на рабе́х Твои́х, Бо́га ро́ждшая,/ правосла́вно Сы́ну Твоему́ зову́щих:/ благослове́н Бог оте́ц на́ших.</p>
				<p>Позна́ша, Влады́чице, ро́ди ага́рянстии си́лу Твою́,/ находя́щи су́етно на любе́зную па́ству Твою́,/ и падо́ша безче́стною сме́ртию пра́ведно, Чи́стая Богоблаже́нная.</p>
				<p>Блаже́н, Влады́чице, Боже́ственный храм Твоея́ све́тлости,/ стяжа́в внутрь, я́ко ве́лие сокро́вище,/ подо́бия Твоего́ Боже́ственное изображе́ние,/ его́же ны́не целу́юще, славосло́вим Христа́, Тя просла́вльшаго.</p>
				<p>Испо́лнися, Пречи́стая, уст Твои́х Боже́ственное прорече́ние,/ блажа́т Тя А́нгелов и челове́ков мно́жества и пою́т согла́сно Рождество́ Твое́:/ благослове́н Бог оте́ц на́ших.</p>
				<p><style>Песнь 8</style></p>
				<p><style>Ирмо́с:</style>
					<strong/>
					<emphasis>Седмери́цею пещь/ халде́йский мучитель,/ Богочести́вым неистовно разжже,/ си́лою же лу́чшею, спасе́ны сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>Ю́же возлюби́ла еси́ Богосо́бранную па́ству Твою́/ и пребыва́ти вы́ну в той благоволи́,/ укроща́ющи безбо́жных ага́рянов во́лны,/ ми́рную жизнь подаю́щи ве́рою вопию́щим:/ благослови́те, свяще́нницы, по́йте, лю́дие, Благода́тную во вся ве́ки.</p>
				<p>Стра́нна чудеса́ Твоя́ и пресла́вна, Влады́чице,/ мо́ре, земля́ и не́бо послу́шает Ти,/ но соблюди́ пла́вающих ми́рнаго мо́ря пучи́ны,/ спасаеши бо преходя́щих от всех бед и возво́диши к высоте́ Небе́сней пою́щих:/ лю́дие, превозноси́те Бо́жию Ма́терь.</p>
				<p>Кто изрещи́ возмо́жет чуде́с Твои́х бе́здну/ и вели́чия всечестны́я ико́ны Твоея́,/ от нея́же излива́ется свяще́нной оби́тели Твое́й и всем приходя́щим всех благ незави́ство,/ <style>ихже</style> причаща́ющеся, благоче́стно воспева́ют Благода́тную во вся ве́ки.</p>
				<p>Ра́дующеся пое́т Тебе́, Богоро́дице Всепе́тая,/ благочести́вая и блаже́нная па́ства Твоя́,/ Бо́жественную благода́ть прие́млюще, Де́во, от <style>Тебе</style>́/ и Ца́рствия Сы́на Твоего́ прича́стниками про́сит Тобо́ю, вопию́щии:/ ра́дуйся, Благода́тная, во вся ве́ки.</p>
				<p><style>Песнь 9</style></p>
				<p><style>Ирмо́с:</style>
					<strong/>
					<emphasis>Ужасе́ся о се́м Не́бо,/ и земли́ удиви́шася концы́,/ я́ко Бог явися челове́ком пло́тски,/ и чре́во Твое́ бысть простра́ннейшее Небе́с./ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
				</p>
				<p>Ужасо́шася А́нгелов во́инство и челове́ков ро́ди, Всенепоро́чная,/ стра́шнаго и па́че ума́ рождества́ Твоего́,/ ка́ко и Де́ва пребыла́ еси́, и Ма́ти Бо́жия бы́ти сподо́билася еси́,/ сего́ ра́ди по до́лгу пое́м, благослови́м и покланя́емся ико́не Твое́й.</p>
				<p>Огражде́ние и стена́ духо́вная,/ столп ве́лий и утвержде́ние оби́тели Твое́й и всем ве́рным дарова́лася еси́ от Бо́га,/ и́хже и сохрани́ неврежде́нных Боже́ственное изображе́ние ико́ны Твоея велича́ющих.</p>
				<p>Осуети́, Де́во, нечести́вых сове́ты и беззако́нная ухищре́ния,/ ча́сто находя́щия на ста́до Твое́/ и прожени́ сих дале́че со студо́м/ и коне́чному разоре́нию преда́ждь,/ да позна́ют си́лу и власть Твою́, Богоневе́сто.</p>
				<p>При́зри, Де́во, ны́не на нас от высоты́ сла́вы Твоея́, Влады́чице,/ благогове́йно ико́ну Твою́ почита́ющих/ и проше́ния на́ша испо́лни Бо́жественных даро́в,/ и прегреше́ний дару́й оставле́ние.</p>
				<p>Ексапостиларий.</p>
				<p><style>Подо́бен:</style> В Ду́се Свяще́нном:</p>
				<p>В мо́ре вшед немо́кренно, восприя ико́ну Твою́, Всенепоро́чная, Гаврии́л свяще́нный/ зовы́й, ужаса́яся, почита́ет:/ О Всечестна́я, ве́лия Твоя́ чу́деса и благода́ть неисчерпа́емая,/ ю́же освяща́вши всю́ду воспева́ющих любовию.</p>
				<p>На хвали́тех стихи́ры, глас 8.</p>
				<p><style>Подо́бен:</style> О, пресла́внаго чудесе́:</p>
				<p>О, несказа́нныя бла́гости!/ Ико́ны заря́ све́тится,/ сия́ет чудеса́ми и просвеща́ет благода́тию приходя́щих ве́рно,/ расточа́ющая же ополче́ния враго́в/ и пучи́ною ку́пно погружа́ющая, ю́же приемлюще,/ Чи́стую Богоотрокови́цу достодолжно песньми почита́ем и ублажа́ем.</p>
				<p>О, Твоего́ о нас, Влады́чице, промышле́ния!/ чу́дную бо Твою́ ико́ну посыла́вши <style>Днесь</style>/ и стра́жа неусы́пна пода́вши благода́тию,/ Наде́ждо и Покро́ве прибега́ющих ве́рно/ и утеше́ние стра́нствию на́шему,/ тем позна́вше честны́я Твоя́ чудеса́,/ песньми Тя почита́ем и ублажа́ем.</p>
				<p>О, пресла́внаго чудесе!/ Ка́ко огнено́сная ико́на пря́мо на волна́х морски́х, я́ко на колесни́це, прехо́дит,/ полносве́тлыми луча́ми благода́ти просвеща́ет ве́рных умы́,/ ея́же торжество́ пе́сньми почита́юще,/ ра́достно сла́ву возсыла́ем, Благоде́тельнице.</p>
				<p><style>Сла́ва, и ны́не, глас 8:</style></p>
				<p>Восприя́т свяще́нную ико́ну свяще́нный Гавриил,/ я́коже Всенепоро́чная повеле,/ чу́до чудесе́ после́дова,/ путеше́ствова бо немо́кренно во́ду,/ огнено́сную во́льно прия́т ико́ну,/ сие́ лик воста́ви и торжество́ совокупи́,/ тем и мы, удивля́ющеся, вопие́м Первовино́вному:/ сла́ва Тебе́, сотво́ршему ди́вная, еди́ному Царю́ и Бо́гу,/ Богоро́дицы ра́ди сохрани́ страну́ на́шу и побе́ды на враги́ дару́й, я́ко Всеси́лен.</p>
				<p>Славосло́вие вели́кое и отпу́ст.</p>
				<p>На литурги́и слу́жба Богоро́дичная.</p>
			</section>
			<section>
				<title>
					<p>Иверская икона Пресвятой Богородицы</p>
				</title>
				<p>В IX веке в царствование императора Феофила (829–842) свирепствовало жестокое гонение на святые иконы. Православных почитателей святынь предавали истязаниям, а святые иконы извергались из храмов и сжигались.</p>
				<p>В то время близ города Никеи жила благочестивая и добродетельная вдова с юным сыном. У нее в доме, в особо устроенной ее усердием церкви находилась чудотворная икона Божией Матери. Вдова имела величайшее благоговение к этой иконе и часто обращалась в своих нуждах с теплой молитвой к Богородице. Воины, посланные иконоборствующим императором Феофилом, пришли и к благочестивой никейской вдове. Она в боязни за свою драгоценную святыню умоляла пришедших воинов оставить у нее святую икону до утра, обещая им за это много денег. Корыстолюбивые воины согласились, но при этом один из них, уходя, со злобою ударил копьем икону Матери Божией (в другой редакции сказания говорится: мечом). К его ужасу из пронзенного места иконы потекла кровь. Пораженный таким необыкновенным явлением воин с раскаянием пал пред иконою Пресвятой Богородицы. Он оставил ересь и впоследствии поступил в число братии Иверского Афонского монастыря, где и кончил свои дни в строгом подвижничестве.</p>
				<p>По уходе воинов вдова с сыном долго с коленопреклонением и слезами молилась пред святой иконой. Чтобы сохранить ее от нового поругания, она в ту же ночь отнесла святыню на морской берег и там горячо просила Царицу Небесную избавить ее от гнева царского, а образ Свой от потопления.</p>
				<p>После молитвы, облобызав святую икону, вдова опустила ее в море и, к величайшей радости своей, увидела, что икона не упала ниц в воду, но стала прямо и в таком положении понеслась по волнам по направлению к западу. Утешенная этим видением, возблагодарив Господа и Пречистую Матерь Его, благочестивая мать стала уговаривать сына бежать от преследований иконоборцев в Грецию. Юноша послушался убеждений матери и, простившись с ней, отправился в г. Солунь, а оттуда — на Афонскую Гору, где принял иночество. Переселение юноши устроилось по особенному Божиему Промыслу; именно от него и узнали Афонские пустынножители об иконе, пущенной на воду его матерью.</p>
				<p>Один только Бог ведает, где сокрывался долгое время чудотворный образ Приснодевы! Прошло почти два века после кончины никейского пришельца, как в один вечер иноки Афонской Иверской обители увидели на море огненный столб, касавшийся своей вершиной неба. Явление это повторялось несколько дней и ночей подряд. На это чудное видение собрались посмотреть пустынножители из всех окрестных монастырей. Приближаясь к берегу, они, к общей радости, увидели, что огненный столб возвышался над иконою Божией Матери, которая стояла на воде, а по мере приближения иноков удалялась от них. Тогда иноки Иверского монастыря собрались в церковь и со слезами молили Господа, чтобы Он даровал им чудесно явившуюся на море святую икону Пресвятой Богоматери. Господь услышал их усердную молитву.</p>
				<p>В то время в Иверской обители подвизался старец преподобный Гавриил (X; память 12 июля), родом из Грузии. Он отличался строгостью жизни и простотою нрава, жил, как земной Ангел и Небесный человек. Этому благочестивому старцу явилась во сне Пресвятая Богородица, сияющая Небесным светом, и сказала: «Возвести настоятелю и братии, что Я хочу дать им икону Мою в покров и помощь; и потом войди в море, ступай с верою по волнам; и тогда все узнают Мою любовь и благоволение к вашей обители». Старец Гавриил объявил настоятелю о видении, и на утро все монахи Иверской обители с молебным пением отправились на берег. Старец безбоязненно пошел по воде, как по суше, и сподобился принять в свои объятия святую икону. Иноки с благоговейною радостью встретили ее на берегу, устроили там небольшую часовню и в ней три дня и три ночи совершали молебствие пред иконой. После того икону внесли в соборную церковь и поставили в алтаре.</p>
				<p>На другой день, перед заутреней, монах, зажигавший лампады в храме, не нашел иконы на том месте, где она была поставлена. После долгих поисков иноки нашли святую икону над монастырскими воротами. Они взяли ее и отнесли на прежнее место. Но на следующий день икону снова нашли над монастырскими воротами. Так повторялось несколько раз, пока Пресвятая Дева не открыла святому Гавриилу Свою волю во сне, сказав, что не желает быть хранимой иноками, а хочет Сама быть их Хранительницей.</p>
				<p>С того времени иноки построили в честь Преблагослове́нной Богородицы церковь над монастырскими воротами, в которой икона пребывает и ныне. По имени обители икона эта названа «Иверской», а по месту ее пребывания над монастырскими воротами — «Вратарницею» («Портаитиссою»).</p>
				<p>Знаменательно одно из пророчеств Божией Матери. Когда было великое смущение и тревога на Святой Горе, многие афонские иноки стали расходиться оттуда: из 40.000 всех братии Святой Горы в 1854 году оставалось не более 1000, и те хотели оставить земной удел Божией Матери, полагая, что Афонская Гора запустеет. Царица Небесная явилась многим отцам и пустынножителям и сказала: «Почто очень испугались и почто входят такие помышления в сердца ваши? Все это пройдет и кончится, и опять наполнится Святая Гора монашествующими. Вот даю вам извещение, что когда Моя икона будет находиться на Святой Горе, в Иверском монастыре, тогда ничего не бойтесь и живите в своих келлиях, а когда изыду из Иверского монастыря, тогда каждый да берет свою суму и грядет, кто куда знает». С тех пор афонские иноки каждую неделю стали приходить в Иверский монастырь и смотреть, на своем ли месте находится Иверская икона Божией Матери.</p>
				<p>Слух о чудотворном образе через паломников распространился по России. Святейший Патриарх Никон (тогда еще архимандрит Новоспасского монастыря) обратился к архимандриту Иверского Афонского монастыря Пахомию, который прибыл в Москву за милостыней для афонских обителей, с просьбой прислать список с чудотворной Иверской иконы Пресвятой Богородицы.</p>
				<p>Достойно внимания то, как писался этот знаменитый чудотворный список. «Как есми приехал в наш монастырь, — описывал в письме архимандрит Пахомий, —  собрав всю свою братию триста шестьдесят пять братов, и сотворили есма великое молебное пение с вечера и до света, и освятили есма воду со святыми мощами, и святою водою обливали чудотворную икону Пресвятыя Богородицы старую Портаитскую, и в великую лохань ту святую воду собрали, и, собрав, паки обливали новую доску, что сделали всю от кипарисного древа, и опять собрали ту святую воду в лохань, и потом служили Божественную и святую Литургию с великим дерзновением, и после святой Литургий дали ту святую воду и святыя мощи иконописцу преподобноиноку, священнику и духовному отцу, господину Иамвлиху Романову, чтобы ему, смешав святую воду и святыя мощи с красками, написати святую икону. (Далее описывается, что иконописец только в субботу и воскресенье употреблял пищу, а братия дважды в неделю совершала всенощные бдения и Литургии.) И та икона (новописанная) не рознится ничем от первой иконы, ни длиною, ни широтою, ни ликом — только слово в слово новая, аки старая». 13 октября 1648 года она была торжественно встречена жителями столицы. Эту икону взяла в свои палаты царица Мария Ильинична, а по ее кончине икона перешла к ее дочери Софии Алексеевне, принявшей монашество в Смоленском Новодевичьем монастыре, где пребывает и доныне.</p>
				<p>Для Иверской часовни у Воскресенских ворот, построенной в память встречи Афонской иконы, был написан еще один список, получивший наименование Московского (ныне эта икона находится в московском храме в Сокольниках в честь Воскресения Христова) у Воскресенских ворот. Великая святыня Русской Православной Церкви, Московская Иверская икона прославилась от Господа многими чудесами.</p>
				<p>Предполагают, что празднование 12 февраля связано с принесением еще одного Афонского списка Иверской иконы в Иверский Валдайский монастырь, устроенный Патриархом Никоном в 1656 году.</p>
				<p>Кроме этих дней, Иверской иконе были празднования во вторник Светлой седмицы и 27 апреля в честь явления иконы на Афоне. Служба на эти дни, переведенная с греческого на церковно-славянский, служилась в московской Иверской часовне.</p>
				<p>Чудотворную Иверскую икону чтут не только чада Православной Церкви, но и люди иных христианских исповеданий. Были случаи, что некоторые из них в тяжкой болезни, потеряв всякую надежду на помощь врачей, обращались с усердной молитвой к Царице Небесной, и Милосердная Ходатаица подавала исцеление и помощь болящим и Своей чудодейственной силой привлекала многих в лоно Православной Церкви.</p>
			</section>
			<section>
				<title>
					<p>И́же во святы́х отца́ на́шего Алекси́я митрополи́та, всея́ Росси́и чудотво́рца</p>
				</title>
				<p>А́ще хо́щет настоя́тель, соверша́ем бде́ние.</p>
				<p><style>На ма́лой вече́рни</style></p>
				<p>Стихи́ры пое́м на 4, глас 8.</p>
				<p><style>Подо́бен:</style> О, пресла́внаго чудесе́:</p>
				<p>Блаже́нне святи́телю Алекси́е,/ ты, Сло́ва глас восприе́м,/ о теле́сных небре́гл еси́,/ уго́дия и сво́йства оста́вив жития́/ и мысле́нное преше́д мо́ре,/ и благоче́стия уче́нием,/ и греме́нии преми́рными/ Христу́ послужи́л еси́,/ Богоблаженне.</p>
				<p>О чудотво́рче, Алекси́е премудре,/ ты мона́шеским житие́м Бо́гу угоди́л еси́;/ тя бо Бог пре́жде избра́ от ю́ности, о́тче,/ па́стыря овца́м слове́сным и учи́теля вели́ка,/ ты свяще́нником наказа́тель яви́лся еси́/ и всей стране́ Росси́йстей звезда́ пресве́тлая,/ осиява́ющи чудесы́ всех, ве́рою припа́дающих к раце моще́й твои́х./ Те́мже мо́лимся:/ проси́ ста́ду твоему́ грехо́в оставле́ния, о́тче Богоблаже́нне.</p>
				<p>Преподо́бне о́тче, святи́телю Алекси́е,/ ты со́нным явле́нием разсла́бленнаго здра́ва сотвори́л еси́,/ ру́це и нозе укрепи́в,/ оби́дящему глаго́ля:/ <style>Аще</style> вско́ре не отда́си сокро́вища и́скренняго,/ не и́маши со одра́ воста́ти./ Он же вско́ре, с покая́нием и со слеза́ми/ к честне́й твое́й ра́це прише́д, исцеле́ние получи́,/ о́тче Богоблаженне.</p>
				<p>Сла́ва, глас то́йже, самогла́сен:</p>
				<p> Прииди́те, росси́йстии собо́ри,/ в честну́ю па́мять чудотво́рца Алекси́я/ во храм Боже́ственный, в не́мже лежи́т честна́я его́ ра́ка,/ я́же и́мать в себе́ исцеле́ний благода́ть, честно́е те́ло его́./ К немуже возопийм:/ вели́кий святи́телю, Алекси́е чудотво́рче,/ ты похвала́ земли́ Росси́йстей,/ ты и защище́ние,/ ты сокро́вище неиждива́емое дарова́ний духо́вных/ и исто́чник исцеле́ний неисчерпа́емый./ Тем, воспева́юще, глаго́лем:/ ра́дуйся, сто́лпе и утвержде́ние Це́ркве./ Ра́дуйся, с первосвяти́тели предстоя́й престо́лу Христо́ву./ Ра́дуйся, свети́льниче всесве́тлый, ве́рныя осиява́яй чудесы́./ Но у́бо, честны́й наш святи́телю,/ моли́ся Христу́ Бо́гу всех/ спасти́ся душа́м на́шим.</p>
				<p><style>И ны́не, Богоро́дичен.</style></p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Святи́телю Богоно́се,/ ты яви́лся еси́/ от млады́х ногте́й/ сосу́д освяще́н, Алекси́е,/ и жили́ще Пресвята́го Ду́ха.</p>
				<p><style>Стих:</style> Свяще́нницы Твои облеку́тся в пра́вду,/ и преподо́бнии Твои́ возра́дуются.</p>
				<p>Святи́телей похвало́,/ свяще́нников сла́во,/ мона́шествующих пра́вило,/ блаже́нне Алекси́е,/ раду́йся, Це́ркве утвержде́ние.</p>
				<p><style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
				<p>Услы́ши моле́ние твои́х чад,/ о́тче святи́телю Алекси́е,/ и сле́з не пре́зри,/ и серде́чная проше́ния/ подава́й лю́бящим тя.</p>
				<p><style>Сла́ва, и ны́не, Богоро́дичен:</style></p>
				<p>Обра́дованная, ра́дуйся,/ я́же ра́дость ми́ру ро́ждшая,/ Христа́ Жизнода́вца,/ и прама́тернюю, Де́во,/ печа́ль отъе́мшая.</p>
				<p>
					<emphasis>Тропа́рь пи́сан на вели́цей вече́рни</emphasis>
				</p>
				<p><style>На вели́цей вече́рни</style>:</p>
				<p>Блаже́н муж: 1-й антифо́н. На Го́споди, воззва́х: стихи́ры на 8. Глас 5.</p>
				<p><style>Подо́бен:</style> Ра́дуйся:</p>
				<p>Ра́дуйся, пречестны́й архиере́ю вели́кий, Алекси́е преблаженне,/ церко́вный краси́телю, святи́телей че́стное удобре́ние,/ наро́ду правосла́вному моли́твою помога́я,/ земли́ Росси́йския вели́кое утвержде́ние,/ честны́й учи́телю наш,/ безпо́мощным по́моще,/ печа́льным утеше́ние ра́достное,/ моле́бниче те́плый всем скорбя́щим,/ тьму неразу́мия отгоня́я,/ и ко Христу́ во приста́нища ти́хая притекл еси́,/ в лице́ безплотных предстоя́,/ и кра́сныя добро́ты Владычни наслажда́ешися,/ и сердца́ благочести́вых на пе́ние воздви́гл еси́./ Христу́ помоли́ся/ дарова́ти душа́м на́шим мир и вели́ю ми́лость.</p>
				<p>Ра́дуйся, свети́ло всея́ Росси́йския митрополии:/ ты бо доброде́телию све́тло процве́л еси́,/ я́ко ма́слина плодови́та в до́му Бо́жии,/ и, разли́чныя плоды́ износя́,/ бога́тно раздава́еши ста́ду твоему́ слове́сному/ и на па́житех духо́вных ту́чами твои́х моли́тв напоя́еши,/ исцеле́ния незави́стно источа́еши/ ве́рою притека́ющим к раце моще́й твои́х, святи́телю Алекси́е./ Свещу́ све́тлу себе́ угото́вал еси́,/ и во оби́телех Небе́сных всели́вся,/ и трудо́в твои́х воздая́ния венцы́ прия́л еси́,/ не дал бо еси́ сна очи́ма твои́ма и ве́ждома дрема́ния,/ до́ндеже сном о́бщим усну́л еси́./ Преподо́бне святи́телю, Христу́ помоли́ся/ дарова́ти ду́шам на́шим мир и вели́ю ми́лость.</p>
				<p>Ра́дуйся и весели́ся, Алекси́е пресвяще́нный,/ благода́тный пропове́дниче, тве́рдый у́ме,/ виногра́да живо́тнаго святопрозя́бший грозд, вино́ иска́пающий,/ ве́рных сердца́ веселя́щее уче́нии медото́чными,/ святопома́занная главо́,/ честны́й наш учи́телю,/ прииди́, посети́ нас, озло́бленных грехо́вными страстьми́,/ пога́ных де́рзость низложи́, проти́вных прожени́,/ усо́бныя бра́ни укроти́/ и боле́зни, и неду́ги вся́кия облегчи́,/ Христу́ моля́ся/ дарова́ти ду́шам на́шим мир и вели́ю ми́лость.</p>
				<p>Ра́дуйся, пресла́вный гра́де Москва́,/ красу́йся и весели́ся,/ сицева́го име́я благода́ти исто́чника неисчерпа́емаго,/ преблаже́ннаго и чудоноси́ваго Алекси́я,/ святи́теля вели́каго,/ и́же му́дростию Свята́го Ду́ха укра́шшася/ и от ю́ности доброде́тельнаго ра́ди его́ жития́/ сосу́д Свято́му Ду́ху быв поще́нии и моли́твами;/ свяще́нства ма́стию пома́зася,/ исцеле́ния дар прие́мша от всех Царя́ Христа́ Бо́га,/ и по святе́м его́ преставле́нии о́трока, е́ле жи́ва су́ща,/ мате́рию принесе́на к честне́й его́ раце, здра́ва сотвори́./ И до ны́не источа́ет исцеле́ние неоскудно с ве́рою приходя́щим,/ и Христу́ мо́лится/ даровати ду́шам на́шим мир и вели́ю ми́лость.</p>
				<p>И́ны стихи́ры, глас 2.</p>
				<p><style>Подо́бен:</style> Ки́ими похва́льными:</p>
				<p>Ки́ими пе́сненными добро́тами воспое́м святи́теля,/ Христо́ва уста́ ти́хая/ и Ева́нгелия Его́ пропове́дника све́тла,/ церко́внаго храни́теля и засту́пника земли́ Росси́йстей,/ ве́рному во́инству на́шему побо́рника,/ Его́же моли́твами шата́ния враго́в Христо́с низложи́,/ име́яй ве́лию ми́лость.</p>
				<p>Ки́ими бодре́нными устна́ми похва́лим святи́теля,/ Христо́вы Це́ркве краси́теля,/ Петру́ верхо́вному ревни́теля и Па́влу насле́дника,/ нра́вы подо́бящася Крести́телю,/ Петра́ чудотво́рца Росси́йскаго сопресто́льника/ и лучи́ чуде́с испуща́юща оби́льно,/ исцеле́ния подава́юща незави́стно всем, приходя́щим с ве́рою/ и па́мять его́ светло́ пра́зднующим,/ вели́каго засту́пника земли́ Росси́йстей и учи́теля,/ Алекси́я, ди́внаго чудотво́рца,/ и правосла́вным людем на́шим те́плаго посо́бника./ Его́же ра́ди враги́ Христо́с низложи́,/ име́яй ве́лию ми́лость.</p>
				<p>Ки́ими укра́шенными глаго́лы воспое́м святи́теля,/ ди́внаго в чудесе́х Алекси́я,/ безпло́тным сожи́теля, освяще́ннаго от пеле́н,/ столпа́ Це́ркве неподви́жима,/ весе́лие земли́ Росси́йстей,/ пра́вды пра́вило, оби́димым засту́пника,/ не́мощным врача́ безме́здна./ Его́же ра́ди дарова́ Христо́с Церква́м соедине́ние,/ име́яй ве́лию ми́лость.</p>
				<p><style>Сла́ва, глас 6:</style></p>
				<p>Святи́телей удобре́ние и отце́в красоту́,/ исто́чника чуде́с,/ земли́ Росси́йстей засту́пника вели́ка,/ соше́дшеся, о празднолю́бцы, пе́сненными похвала́ми воспое́м, глаго́люще:/ ра́дуйся, Алекси́е,/ тве́рдый у́ме, благода́тию и́стинною окропле́н./ Отню́дуже и прия́телище быв Пресвята́го Ду́ха,/ чуде́с дар восприя́л еси́./ И ны́не, с первосвяти́тели предстоя́ престо́лу Христо́ву,/ моли́ся о рабе́х твои́х.</p>
				<p>И ны́не, <style>Богоро́дичен:</style> Кто Тебе́ не ублажи́т:</p>
				<p>Та́же вход. Проки́мен дне. Чте́ния три.</p>
				<p>При́тчей чте́ние (гла́вы 10, 3 и 8):</p>
				<p>Па́мять пра́веднаго с похвала́ми, и благослове́ние Госпо́дне на главе́ его́./ Блаже́н челове́к, и́же обре́те прему́дрость, и сме́ртен, и́же уведе ра́зум./ Лу́чше бо сию́ купова́ти, не́жели зла́та и сребра́ сокро́вища./ Честне́йшая же есть ка́мений многоце́нных,/ все́ же честно́е недосто́йно ея есть./ Долгота́ бо дней и ле́та живота́ в десни́це ея,/ в шу́ице же ея бога́тство и сла́ва./ От уст ея́ исхо́дит пра́вда, зако́н же и ми́лость на язы́це но́сит./ Послу́шайте у́бо ме́не, о ча́да, честна́я бо ре́ку,/ и блаже́н челове́к, и́же пути́ моя́ сохрани́т:/ исхо́ди бо мои́, исхо́ди живота́, и уготовля́ется хоте́ние от Го́спода./ Сего́ ра́ди молю́ вас и предлага́ю мой глас сыново́м челове́ческим,/ я́ко аз, прему́дрость, устро́их сове́т/ и ра́зум, и смы́сл аз призва́х./ Мой сове́т и утвержде́ние, мой ра́зум, моя́ же кре́пость./ Аз ме́не лю́бящия люблю́, и́щущии же мене́ обрящут благода́ть./ Разуме́йте у́бо, незло́бивии, кова́рство, ненака́заннии же, прилага́йте сердца́./ Послу́шайте мене́ и па́ки, честна́я бо ре́ку,/ и отве́рзу от усте́н пра́вая, я́ко и́стине поу́чится горта́нь мой,/ ме́рзки же предо́ мно́ю устны́ лжи́выя./ С пра́вдою вси глаго́лы уст мои́х:/ ничто́же в них стро́потно, ниже́ развраще́нно./ Вся пра́ва суть разумева́ющим и про́ста обрета́ющим ра́зум./ Науча́ю бо вас и́стине,/ да бу́дет о Го́споде наде́жда ва́ша,/ и испо́лнитеся Ду́ха.</p>
				<p>При́тчей чте́ние (гла́вы 10 и 11):</p>
				<p> Уста́ пра́веднаго ка́плют прему́дрость, язы́к же непра́веднаго поги́бнет./ Устне́ муже́й пра́ведных ка́плют благода́ти, уста́ же нечести́вых развраща́ются./ Ме́рила льсти́вая — ме́рзость пред Го́сподем, вес же пра́ведный прия́тен Ему́./ Иде́же а́ще вни́дет досажде́ние, та́мо и безче́стие,/ уста́ же смире́нных поуча́ются прему́дрости./ Соверше́ние пра́вых наста́вит их, и поползнове́ние отрица́ющихся упасе́т их./ Не по́льзуют име́ния в день я́рости, пра́вда же изба́вит от сме́рти./ Умер пра́ведный, оста́ви раска́яние, нару́чна же быва́ет и посмея́тельна нечести́вых па́губа./ Пра́вда непоро́чнаго исправля́ет пути́, в нече́стие же па́дает непра́вда./ Пра́вда муже́й пра́вых изба́вит их, безсо́ветием же пленя́ются беззако́ннии./ Сконча́вшуся му́жу пра́ведну, не поги́бнет наде́жда,/ похвала́ же нечести́вых поги́бнет./ Пра́ведник от ло́ва убе́гнет, вме́сто же его́ предае́тся нечести́вый./ Во усте́х нечести́вых сеть гра́жданом, чу́вство же пра́ведных благопоспе́шное./ Во благи́х пра́ведных испра́вится град, и в поги́бели нечести́вых ра́дование./ Во благослове́нии пра́вых возвы́сится град, усты́ же нечести́вых раскопа́ется./ Руга́ется гра́жданом лише́нный ра́зума,/ муж же му́дрый безмо́лвие во́дит.</p>
				<p>Прему́дрости Соломо́ни чте́ние (глава́ 4):</p>
				<p>Пра́ведник а́ще пости́гнет сконча́тися, в поко́и бу́дет./ Ста́рость бо честна́ не многоле́тна, ниже́ в числе́ лет исчита́ется,/ седи́на же есть му́дрость челове́ком, и во́зраст ста́рости — житие́ нескверно́е./ Благоуго́ден Бо́гови быв, возлю́блен бысть и живы́й посреде́ гре́шник преста́влен бысть./ Восхище́н бысть, да не зло́ба измени́т ра́зума его́, или́ лесть прельсти́т ду́шу его́./ Раче́ние бо зло́бы помрача́ет до́брая и паре́ние по́хоти пременя́ет ум незлобив./ Сконча́вся вма́ле, испо́лни ле́та до́лга,/ уго́дна бо бе Го́сподеви душа́ его́,/ сего́ ра́ди потща́ся от среды́ лука́вствия./ Лю́ди же ви́девше, и не разуме́вше,/ ниже́ поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во и́збранных Его́.</p>
				<p>На лити́и стихи́ра хра́ма, и свята́го, самогла́сны. Глас 8:</p>
				<p>Преподо́бне о́тче, святи́телю Алекси́е,/ а́ще ка́я страна́ или́ кий град молчи́т,/ но вси, и́же тобо́ю просвеще́ннии,/ чуде́с твои́х мно́жество слы́шаще и ви́дяще,/ и мы с ни́ми похва́льными пе́сньми вопие́м и глаго́лем:/ благода́тию Пресвята́го Ду́ха Христо́вым апо́столом подо́бник был еси́/ и вселе́нную всю просвеща́вши,/ те́мже и до царя́ доидо́ша словеса́ чуде́с твои́х, я́ко луча́,/ и да́льным я́ко близ сия́юща./ И нас от бед и находя́щих лют свободи́ твои́ми моли́твами.</p>
				<p>Кто дово́лен есть до́блестей твои́х исчести́, преподо́бне о́тче, труды́?/ Кто бо, слы́ша безме́рное твое́ смире́ние, и терпе́ние, и чадолю́бие, не удиви́тся?/ Ка́ко у́бо не усумне́вся ни ма́ло,/ егда́ слы́ша проше́ние царя́ беззако́нна:/ да ми по́слеши, — рече́, — о́наго, больны́м здра́вие подава́ющаго,/ и слепы́м прозре́ние, и хромы́м тече́ние, и бесово́м прогони́теля;/ да ми сего́ по́слеши, да умо́лит своего́ Бо́га и исцели́т мою́ цари́цу,/ отжене́т бе́са и о́чи просвети́т./ О́ле проше́ния, превосходя́ща челове́ческия ра́зумы!/ О, ди́вство, бра́тие!/ кто не удиви́тся,/ или́ кто не похва́лит кре́пкаго сего́ хра́бреника?/ Не то́кмо бо не усумне́ся, но и, су́щих с ним подкрепля́я, глаго́лаше:/ пожди́те, не скорби́те, но упова́ние возложи́те на Бо́га/ и на Пречи́стую Его́ Ма́терь/ и у́зрите сла́ву Бо́жию.</p>
				<p>Блага́го Учи́теля Христа́ благи́й учени́к,/ святи́телю Христо́в Алекси́е,/ до́брому Па́стырю Христу́ поревнова́л еси́,/ ду́шу твою́ полага́я за о́вцы,/ и царе́во свере́пство, я́ко льво́во зия́ние, во о́вчую кро́тость премени́л еси́,/ и цари́цу исцели́л еси́,/ и ста́ду твоему́ скорбь на ра́дость преложи́л еси́,/ и Це́ркви мир устро́ил еси́,/ вели́каго же князя возвесели́л еси́./ Тем мо́лимся тебе́:/ моли́ о нас Человеколю́бца Влады́ку Христа́,/ да спасе́т ду́ши на́ша.</p>
				<p><style>Сла́ва, глас 6:</style></p>
				<p>Егда́ прише́л еси́ от царя́,/ мир церко́вный, о́тче, нося́,/ тогда́ святи́телие и церко́внии собо́ри, и народи́/ ра́достно срета́ху тя,/ свободи́теля благода́рно нарица́ху,/ о́вии же, я́ко победи́телю да́ры нося́ще,/ ра́достию покланя́хуся./ Князь же вели́кий Дими́трий со слеза́ми вопия́ше ти:/ О вла́дыко!/ что ти возда́мы проти́ву труду́ твоему́,/ и́мже нам мир дарова́л еси́?/ Но у́бо, святи́телю Алекси́е,/ моли́ся приле́жно Христу́ Бо́гу на́шему,/ я́ко спасти́ся гра́ду твоему́ невоева́ну.</p>
				<p>И ны́не, <style>Богоро́дичен:</style></p>
				<p>По́слан бысть с Небесе́ Гаврии́л Арха́нгел/ благовести́ти Де́ве зача́тие/ и, прише́д в Назаре́т, помышля́ше в себе́, чудеси́ удивля́яся:/ о, ка́ко в Вы́шних Непостижи́м Сый от Де́вы ражда́ется?/ име́яй престо́л Не́бо и подно́жие зе́млю во утро́бу вмеща́ется Деви́чу?/ На Него́же шестокрила́тии и многоочи́тии зрети не мо́гут,/ сло́вом еди́нем от Се́я воплоти́тися благоизво́ли./ Бо́жие есть Сло́во настоя́щее,/ что у́бо стою́ и не глаго́лю Де́ве:/ ра́дуйся, Благода́тная, Госпо́дь с Тобо́ю;/ ра́дуйся, Чи́стая Де́во;/ ра́дуйся, Невесто Неневестная;/ ра́дуйся, Ма́ти Живота́,/ благослове́н Плод чре́ва Твоего́.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Дом Свята́го Ду́ха/ и вселе́ние благода́ти/ Алекси́й явйся:/ и ны́не, в па́мять его́ соше́дшеся,/ того́ воспое́м.</p>
				<p><style>Стих:</style> Восхва́лятся преподо́бнии во сла́ве/ и возра́дуются на ло́жах свои́х.</p>
				<p>Ты еси́ святи́телем похвала́,/ свяще́нником удобре́ние,/ мона́хом пра́вило,/ и мы ти вопие́м, святи́телю Алекси́е:/ ра́дуйся, Це́ркве утвержде́ние.</p>
				<p><style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
				<p>Приими́ ны́не пе́ние/ чад твои́х, о́тче,/ ве́рою пра́зднующих,/ и лю́бящим тя подава́й/ я́же на по́льзу проше́ния.</p>
				<p><style>Сла́ва, глас 6. Самогла́сен:</style></p>
				<p>Благи́й ра́бе,/ ве́рный де́лателю виногра́да Христо́ва,/ ты и тяготу́ дневну́ю поне́сл еси́,/ ты и да́нный ти тала́нт возрасти́л еси́/ и по тебе́ прише́дшим не зави́дел еси́./ Те́мже врата́ Небе́сная отверзо́шася тебе́:/ вни́ди в ра́дость Го́спода твоего́/ и моли́ о нас, свя́те Алекси́е.</p>
				<p><style>И ны́не:</style> Творе́ц и Изба́витель:</p>
				<p>На благослове́нии хлебов тропа́рь свята́го два́жды и Богоро́дице Де́во: еди́ножды.</p>
				<p>Тропа́рь, глас 8:</p>
				<p>Я́ко апо́столом сопресто́льна,/ и врача́ предо́бра, и служи́теля благоприя́тна,/ к раце твое́й честне́й притека́юще, святи́телю Алекси́е, Богому́дре чудотво́рче,/ соше́дшеся, любо́вию в па́мять твою́ светло́ пра́зднуем,/ в пе́снех и пе́ниих ра́дующеся и Христа́ сла́вяще,/ такову́ю благода́ть тебе́ дарова́вшаго исцеле́ний/ и гра́ду твоему́ вели́кое утвержде́ние.</p>
				<p><style>Ин тропа́рь, глас 4:</style></p>
				<p>Апо́стольских до́гмат опа́сна храни́теля,/ Це́ркве росси́йския па́стыря и учи́теля,/ преблаже́ннаго Алекси́я святи́теля па́мять пра́зднующе,/ славосло́вим Христа́ Бо́га на́шего пе́сньми достодо́лжными,/ дарова́вшаго нам уго́дника Своего́,/ я́ко оби́льный исто́чник, точа́щ врачева́ния,/ гра́ду же Москве́ похвалу́ и утвержде́ние.</p>
				<p><style>Ин тропа́рь, глас 8:</style></p>
				<p>Я́ко светоно́сная возсия́ <style>Днесь</style> па́мять твоя́, сла́вне,/ ве́рных озаря́ющи ду́ши и телеса́,/ и исцеле́ния струи́ Богоприя́тными ти моли́твами источа́еши,/ о́тче святи́телю Алекси́е,/ Те́мже тя мо́лим, я́ко архиере́ом сопресто́льна и чудоде́йственника изря́дна,/ и́же Христо́ву Престо́лу предстоя́й,/ о нас не оскудева́й моля́ся спасти́ся душа́м на́шим.</p>
				<p><style>Сла́ва, и ны́не, Богоро́дичен.</style></p>
				<p><style>На у́трени</style></p>
				<p>На Бог Госпо́дь: тропа́рь свята́го, два́жды.</p>
				<p><style>Сла́ва, и ны́не, Богоро́дичен.</style></p>
				<p><style>По 1-й стихоло́гии седа́лен, глас 8:</style></p>
				<p>На́ста светоно́сный день: чудотво́рца, архиепи́скопа Алекси́я па́мять,/ прииди́те, соше́дшеся, пра́зднуем светло́ и соста́вим ли́ки,/ похвала́ми почти́м его́ и рцем ему́:/ ра́дуйся, честны́й свети́льниче Росси́йския земли́,/ источа́еши бо чудеса́, и излива́еши исцеле́ния,/ и мо́лишися о душа́х на́ших.</p>
				<p><style>Сла́ва, и ны́не, Богоро́дичен:</style></p>
				<p>Да Твой па́ки сози́ждеши о́браз, истле́вший страстьми́, Спа́се,/ Небе́сных утаився суще́ств, воплоти́лся еси́ от Де́вы,/ Е́йже согла́сно возопи́ем:/ ра́дуйся, Благода́тная, Госпо́дь с Тобо́ю.</p>
				<p><style>По 2-й стихоло́гии седа́лен, глас 4:</style></p>
				<p>Прииди́те, торжеству́ем светло́, пра́зднующии па́мять иера́рха, Алекси́я чудотво́рца,/ преста́вися бо от земли́ к невеще́ственным, оби́телем,/ иде́же зрит добро́ту неизрече́нную,/ А́нгельским во́инством собесе́дник я́влься./ Те́мже со апо́столы и му́ченики лику́я, о́тче наш, Алекси́е преподо́бне,/ приле́жно моли́ся Влады́це Христу́ о чту́щих ве́рою па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Стена́ необори́мая нам христиа́ном еси́, Богоро́дице Де́во:/ к Тебе́ бо прибега́юще, невреди́ми пребыва́ем/ и, па́ки согреша́юще, и́мамы Тя мо́литвенницу./ Тем, благодаря́ще, вопие́м Ти:/ ра́дуйся, Благода́тная, Госпо́дь с Тобо́ю.</p>
				<p>По полиеле́и седа́лен, глас 8.</p>
				<p><style>Подо́бен:</style> Прему́дрости:</p>
				<p>Пропове́дует, о́тче, твоя́ чудеса́ ны́не Росси́йская митропо́лия/ и вся оте́чествия и страны́ чудоде́йствия,/ и́миже вся от боле́зней ско́рбных избавля́вши,/ Богоблаже́нне Алекси́е,/ пита́телю вдов и сиро́т оте́ц,/ помо́щник су́щим в ско́рби всеизря́ден,/ пла́чущим утеше́ние, па́стырь и наста́вник всем заблужда́ющим,/ Алекси́е преподо́бне./ И нас твои́ми моли́твами от бед изба́ви/ и моли́ся Христу́ Бо́гу,/ да грехо́в оставле́ние пода́ст ве́рою и любо́вию чту́щим святу́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Ра́дуйся, А́нгелом ра́дость ми́ра прие́мшая;/ ра́дуйся, ро́ждшая Творца́ Твоего́ и Го́спода;/ ра́дуйся, сподо́бльшаяся бы́ти Ма́ти Бо́жия.</p>
				<p>Та́же степе́нна, 1-й антифо́н 4-го гла́са. Про́кимен, глас то́йже: Честна́ пред Го́сподем/ смерть преподо́бных Его́. <style>Стих:</style> Что возда́м Го́сподеви о всех,/ я́же воздаде́ ми? Вся́кое дыха́ние: Ева́нгелие от Иоа́нна, зача́ло 36. Та́же псало́м 50.</p>
				<p>По 50-м псалме́ стихи́ра, глас 6:</p>
				<p>Неиздае́ма есть благода́ть святи́теля Алекси́я,/ ю́же прия́т от всех Христа́ Бо́га,/ тем и честныя́ его́ мо́щи Бо́жиею си́лою вы́ну содевают чудеса́/ и всех, ве́рою призыва́ющих и́мя его́, от неисцельных неду́г изменя́ют./ Его́же моли́твами, Го́споди,/ христолюби́вым людем посо́бствуй на враги́/ и належа́щих скорбе́й душе́вных и теле́сных свободи́,/ я́ко Человеколю́бец.</p>
				<p>Кано́н Богоро́дицы, со ирмосо́м на 6, и свята́го на 8. Глас 8.</p>
				<p><style>Песнь 1</style></p>
				<p><style>Ирмо́с:</style>
					<strong>
					</strong>
					<strong><style>К</style>олесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца спа́се,/песнь Бо́гови воспева́юща.</strong>
				</p>
				<p>Колесни́цею благода́ти Твое́й, Го́споди, возвы́си на́ша по́мыслы от до́льних на Го́рняя/ и сподо́би восхвали́ти уго́дника Твоего́, святи́теля Алекси́я,/ песнь Тебе́, Бо́гу, воспева́юща.</p>
				<p>Колесни́цею хода́тайств твои́х/ ум наш, отягче́нный жите́йскими печа́льми, возвы́си от земны́х к Небе́сным/ и наста́ви восхвали́ти тя досто́йно, о́тче Алекси́е,/ песнь побе́дную Бо́гу воспева́юща.</p>
				<p>Колесни́цу го́рдости ми́ра сего́ превозше́л еси́ смире́нием,/ и, взем крест твой, после́довал еси́ Христу́ добро́тами,/ и, во приста́нище го́рняго селе́ния дости́г,/ песнь Бо́гу побе́дную воспева́еши.</p>
				<p>Колесни́цею доброде́телей, я́ко Илия́ о́гненною, возше́л еси́ на Не́бо,/ отону́дуже моли́ Бо́га низпосла́ти я́ко ми́лоть благода́ть Ду́ха,/ уча́щую ны песнь побе́дную Бо́гу воспева́ти.</p>
				<p><style>Богоро́дичен:</style> Колесни́ца огнеобра́зная, носи́вшая Бо́га Сло́ва,/ во чре́ве Твое́м воплоще́ннаго,/ моли́ Его́ приле́жно спасти́ся рабо́м Твои́м,/ к Тебе́ притека́ющим и побе́дную песнь Бо́гу воспева́ющим.</p>
				<p>Ин кано́н. Творе́ние иеромона́ха Епифа́ния Славини́цкаго, Феоло́га, жи́вша во оби́тели его́. Глас 4.</p>
				<p><style>Песнь 1</style></p>
				<p><style>Ирмо́с:</style>
					<emphasis>П</emphasis>
					<strong/>
					<emphasis>ои́м, лю́дие, ди́вно чудоде́йствовавшему/ в Чермне́м мо́ри Христу́ Бо́гу,/ я́ко дре́вле Изра́иля всевооруже́на/ стопа́ми пешеше́ствовати непрохо́дную сотвори́/ и зло́бы делода́теля фарао́на во глубине́ потопи́.</emphasis>
				</p>
				<p>Богосия́тельными Триипоста́снаго Све́та зарями Богови́дно озаре́нный,/ златоза́рный свети́льниче церко́вный, Богому́дре Алекси́е, мо́лим тя:/ светоно́сными твои́х моли́тв луча́ми в достоле́пую твою́ похвалу́/ просвети́ ум тя хва́лящих.</p>
				<p>Христоподража́тельный а́нгеле земны́й,/ Богомы́сленный Небе́сным А́нгелом собесе́дниче,/ Боговенча́нный а́дских а́нгел победи́телю,/ удосто́ивыйся зрети вели́каго сове́та А́нгела, Бо́га воплоще́нна,/ треблаже́нне Алекси́е, мо́лим тя:/ твои́ми Боговнуша́емыми мольба́ми изба́ви ны от душевре́дных прилог а́дских.</p>
				<p>Горьково́дною душетле́нных прегреше́ний буре́ю потопля́еми,/ к тебе́, я́ко досточу́дну вла́ющагося мо́ря утиши́телю, прибега́юще, вопием:/ свя́те Алекси́е, твои́ми Богоуго́дными моли́твами утиши́ волну́ющееся страсте́й на́ших мо́ре.</p>
				<p><style>Богоро́дичен:</style> Светоно́сный облаче, одожди́вый нам дождь Небе́сный, воплоще́нное Сло́во Божие,/ Богороди́тельнице Де́во, небото́чною Твоего́ благоутро́бия водо́ю/ погаси́ огнепа́льный вредоно́сных страсте́й на́ших пламень.</p>
				<p><style>Песнь 3</style></p>
				<p><style>Ирмо́с:</style>
					<emphasis>Небе́снаго кру́га Верхотво́рче Го́споди,/ и Це́ркве Зижди́телю,/ Ты ме́не утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
				</p>
				<p>Небе́снаго кру́га и всея́ тва́ри Госпо́дь,/ предве́дый тя, о́тче Алекси́е, бу́дуща па́стыря добра́,/ вве́ри тебе́ па́ству слове́сную, я́ко Еди́н Человеколю́бец.</p>
				<p>Небе́снаго кру́га возлюби́в Творца́,/ посто́м облегче́н, страсте́й мо́ре преше́л еси́ и, на безстра́стия верх доброде́тельми возше́д,/ Бо́га узре́л еси́, Еди́наго Человеколю́бца.</p>
				<p>Небе́снаго кру́га на высоту́ возше́д Богоразу́мием,/ уви́дел еси́ у́мно та́мо неизрече́нная/ и прия́л еси́ дар чудотворе́ния от Бо́га Человеколю́бца.</p>
				<p><style>Богоро́дичен:</style> Небе́снаго кру́га Верхотво́рца, хотя́ща роди́тися из Тебе́, Пречи́стая, возвести́ Тебе́ Гаврии́л:/ ра́дуйся, Де́во, Госпо́дь с Тобо́ю, Еди́н Человеколю́бец.</p>
				<p>Ин</p>
				<p><style>Ирмо́с:</style>
					<emphasis>Да не хва́лится мудр хваля́йся,/ но о се́м е́же разумева́ти,/ я́ко несть свят, я́ко Бог наш,/ вознося́й рог наш,/ дая́й кре́пость царе́м на́шим.</emphasis>
				</p>
				<p>Тя, Богому́дра ко́рмчия,/ Небе́сным сло́ва Бо́жияго корми́лом Богохрани́мый кора́бль Росси́йския Це́ркве/ к благоти́шному ве́чныя жи́зни при́станищу пра́ве корми́льствовавша, блажа́ще, мо́лим:/ всече́стне Алекси́е,/ к благове́дрой покая́ния тиши́не корми́льствуй ду́ши на́ша.</p>
				<p>Душеспаси́тельну всемо́щнаго мо́ря Творца́ за́поведь благопоспе́шно сохра́ньша/ и бу́рная вла́ющагося мо́ря треволне́ния моли́твою́ утиши́вша,/ твои́м чудодействи́тельным предста́тельством утиши́ волну́ющуюся скорбе́й на́ших бу́рю.</p>
				<p>Златото́чная реко́ Бо́жия, Небе́сными Ева́нгельскаго уче́ния вода́ми/ Богосажде́нный Це́ркве Росси́йския рай наводни́вшая оби́льно,/ досточу́дне Алекси́е,/ небото́чною духо́вный ра́дости струе́ю напая́й скорбя́щия ду́ши на́ша.</p>
				<p><style>Богоро́дичен:</style> В Богозда́нном Богосло́вяще Це́ркве апо́стольския Не́бе,/ к Тебе́, светоно́сному незаходи́маго Со́лнца Не́бу, прибега́ем, вопию́ще:/ Всепе́тая Де́во, Твое́ю Небе́сною по́мощию помози́ нам,/ Тя блажа́щим, в Небе́сная всели́тися жили́ща.</p>
				<p><style>Седа́лен, глас 4:</style></p>
				<p>Благово́нною сло́ва Бо́жияго па́житию/ слове́сную па́ству Христо́ву Богоуго́дно воспита́нную,/ па́стырским Богодухо́вным исправле́ния жезло́м/ на пра́вую спасе́ния стезю́ путево́дствив я́ко до́брый па́стырь,/ удосто́ился еси́ нетле́нну ве́чныя жи́зни мзду восприя́ти/ в Го́рнем Сио́не от Пастыренача́льника Христа́ Бо́га./ Его́же моли́, досточу́дне Алекси́е,/ нам, твои́м о́вцам слове́сным, сохрани́тися от неви́димых волко́в хи́щных.</p>
				<p><style>Сла́ва, глас 8:</style></p>
				<p><style>Подо́бен:</style> Прему́дрости:</p>
				<p>Ду́хом Боже́ственным пома́зася верх твой свяще́нный, архиере́е Алекси́е,/ и сни́де на тя бла́годать бога́тно,/ и пребы́сть, я́ко ми́ро, на главе́ сходя́щее на браду́, браду́ Аа́роню,/ и сходя́щая, я́ко роса́ аермо́нская,/ и ороша́ющая ка́плями благодея́ний твои́х притека́ющия к ра́це моще́й твои́х/ и зову́щия тебе́ усе́рдно:/ о́тче преподо́бне, моли́ Христа́ Бо́га/ грехо́в оставле́ние дарова́ти/ чту́щим досто́йно святу́ю па́мять твою́.</p>
				<p>И ны́не, <style>Богоро́дичен:</style></p>
				<p>Повеле́нное та́йно прие́м в ра́зуме,/ в кро́ве Ио́сифове тща́нием предста́ безпло́тный,/ глаго́ля Неискусобра́чней:/ приклони́вый схожде́нием Небе́са вмеща́ется неизме́нно весь в Тя,/ Его́же и ви́дя в ложесна́х Твои́х, прие́мша ра́бий зрак,/ ужаса́юся звати Тебе́:/ ра́дуйся, Неве́сто Неневе́стная.</p>
				<p><style>Песнь 4</style></p>
				<p><style>Ирмо́с:</style>
					<emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́влъ не́дра О́тча/ и на́шу нищету́ посети́в./ Тем с проро́ком Авва́кумом зову́ Ти:/ си́ле Твое́й сла́ва, Человеколю́бче.</emphasis>
				</p>
				<p>Ты моя́ кре́пость, Го́споди, Ты моя́ и си́ла, — вопия́, о́тче Алекси́е, прия́л еси́ дар/ теле́сныя неду́ги цели́ти и лука́выя ду́хи отгоня́ти от зову́щих Христу́:/ си́ле Твое́й сла́ва, Человеколю́бче.</p>
				<p>Ты еси́ свети́ло Росси́йския земли́ и гра́ду Москве́ стена́ неруши́ма,/ на враги́ же победи́тель,/ и христоимени́тым людем во бранех посо́бник,/ зову́щим Христу́/ си́ле Твое́й сла́ва, Человеколю́бче.</p>
				<p>Ты Богосло́вил еси́ Едини́цу несозда́нную,/ в Трие́х Лицех су́щую, неслива́ему же и неразде́льну,/ воумля́я па́ству твою́, о́тче Алекси́е, непреста́нно зва́ти:/ си́ле Твое́й сла́ва, Человеколю́бче.</p>
				<p><style>Богоро́дичен:</style> Ты моя́ кре́пость еси́ вои́стинну и спасе́ние, Богоро́дице,/ и на Тя наде́жду мою́ возложи́х,/ спаси́ мя, Де́во Чи́стая, и укрепи́ ро́ждшемуся из Тебе́ звати:/ си́ле Твое́й сла́ва, Человеколю́бче.</p>
				<p>Ин</p>
				<p><style>Ирмо́с:</style>
					<emphasis>Гла́сом благоглаго́ливым предразуме́в, Авваку́м/ зря́ще Сло́ва воплоще́ние и взыва́ше я́ве:/ слух услы́шах Бо́жия сове́та,/ Бог бо непрело́жно Челове́ком возбесе́дует,/ из горы́ гряды́й Де́вственнаго чре́ва/ и мир избавля́я/ началоро́дныя кля́твы.</emphasis>
				</p>
				<p>Богосоде́янною смиренному́драго исправле́ния мре́жею/ неисче́тное рыб слове́сных мно́жество Богопоспе́шно уловле́й,/ Богому́дрый ло́вче, досточу́дный Алекси́е,/ Богокова́нною предста́тельства твоего́ у́дицею извлецы́ ны из глу́бокия зол мно́гих пучи́ны.</p>
				<p>Небе́сным сло́ва Бо́жия врачевство́м/ душетле́нныя уврачевствова́вый людски́х грехопаде́ний язи́/ и Богоустро́енным кро́ткаго наказа́ния пла́стырем умовре́дныя исцели́вый ра́ны,/ безме́здный цели́телю, досточу́дный Алекси́е, мо́лим тя,/ исцели́ душевре́дныя грехо́в на́ших стру́пы.</p>
				<p>Благоплодови́тое Богонасажде́ннаго са́да дре́во,/ благово́нныя прозя́бшее достохва́льных исправле́ний плоды́/ и плодоно́сныя просте́ршее к Не́бу Боговнуши́мых моле́ний ве́тви,/ всечу́дне Алекси́е, мо́лим тя:/ Богора́сленным твоего́ покрова ли́ствием/ осени́ ны от вредоно́снаго лю́тых бед же́га.</p>
				<p><style>Богоро́дичен:</style> К Тебе́, златоза́рная Све́та Неве́черняго заре́, Богороди́тельнице Де́во, прибега́ем, вопию́ще:/ светоза́рным Твоего́ защище́ния сия́нием разреши́ темнозра́чен о́блак печа́лей на́ших.</p>
				<p><style>Песнь 5</style></p>
				<p><style>Ирмо́с:</style>
					<emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма, окая́ннаго?/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Вску́ю проти́внии ополча́ются на ны, иму́щия тя кре́пка побо́рника?/ Ты, о́тче Алекси́е, де́рзость их низложи́ и во́инство на́ше моли́твою твое́ю стра́шно им покажи́.</p>
				<p>Вску́ю уныва́ем, согнета́емии мно́жеством печа́лей,/ иму́ще ско́рбных уте́шителя — святи́теля Алекси́я,/ избавля́юща ны от бед и скорбе́й на́ших/ и от враг ви́димых же и неви́димых?</p>
				<p>Вску́ю, о́тче Алекси́е, теле́сныя не́мощи нахо́дят на ны, и беды́ окружа́ют ны,/ врача́ тя иму́щия в боле́знех и уте́шителя в ско́рбех?/ изми́ у́бо ны от сих моли́твами твои́ми.</p>
				<p><style>Богоро́дичен:</style> Вску́ю обурева́ют мя во́лны страсте́й,/ ко́рмчия Христа́ ро́ждшая, Де́во Всенепоро́чная?/ Ты Его́ моли́ сих исхи́тити мя/ и к стези́ за́поведей Его́ пути́ моя́ упра́вити, молю́ся.</p>
				<p>Ин</p>
				<p><style>Ирмо́с:</style>
					<emphasis>Нощебори́мых страсте́й тиме́нием/ к Тебе́ у́тренюю, Еди́ному Благоутро́бному,/ души́ моея́ мглу просвети́ и у́зы пресеки́ долго́в мои́х,/ я́ко да Твои́м Соприсносу́щным Ду́хом просвеща́емь,/ пра́вды путь нетле́нный обря́щу повеле́ний Твои́х.</emphasis>
				</p>
				<p>Слове́сную па́ству Христо́ву благово́нным Ева́нгельскаго уче́ния зла́ком Богоуго́дно воспита́вый/ и на пра́вый Христоподража́тельнаго жития́ путь Боголе́пно наставле́й, па́стырю до́брый,/ всеблаже́нне Алекси́е, мо́лим тя:/ твои́ми моли́твами наста́ви ны на пра́вую за́поведей Божиих стезю́.</p>
				<p>Богозда́нный Ду́ха Свята́го сосу́де, чи́стым любве́ Бо́жия зла́том Боголе́пно позлаще́нный,/ Богому́дре о́тче Алекси́е,/ раждеже́нным сло́ва Божия сребро́м ча́да твоя́ обогаще́й оби́льно, мо́лим тя:/ твои́ми моли́твами пода́ждь нам Небе́сное Бо́жия благода́ти бога́тство.</p>
				<p>Богонача́льному преми́рных умо́в ли́ку сообще́нный/ и Богосия́тельными Триипоста́снаго Све́та заря́ми Богови́дно озаре́нный,/ у́ме Богому́дрый, священнонача́льниче Алекси́е,/ Небе́сною Богооткрове́нныя ти му́дрости луче́ю просвеща́й свы́ше мра́чныя умы́ на́ша.</p>
				<p><style>Богоро́дичен:</style> Богора́сленный грозд, воплоще́нное Сло́во Бо́жие прозя́бшая,/ Богосажде́нная лозо́, Всенепоро́чная Де́во, мо́лим Тя:/ благово́нным Бо́жия благода́ти вино́м напая́й жа́ждущия ду́ши на́ша.</p>
				<p><style>Песнь 6</style></p>
				<p><style>Ирмо́с:</style>
					<emphasis>Очи́сти мя, Спа́се,/ мно́га бо беззако́ния моя́/ и из глубины́ зол возведи́, молю́ся ,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
				</p>
				<p>Очи́сти ны, Спа́се, от мно́гих грехо́в на́ших/ и боле́зни отжени́ моли́твами святи́теля Твоего́ Алекси́я,/ и мир Церква́м Твои́м подаждь и соедине́ние.</p>
				<p>Очи́сти сердца́ на́ша и мы́сли хода́тайствы твои́ми, о́тче,/ и, прии́м от нас приноси́мыя тебе́ моли́твы,/ испроси́ у Христа́ обрести́ нам велию ми́лость.</p>
				<p>Очи́стив се́рдце твое́, о́тче Алекси́е,/ и трость языка́ твоего́ изостри́в Ду́хом,/ написа́л еси́ в сердца́х ве́рных сло́во Богоразу́мия уче́ньми твои́ми.</p>
				<p><style>Богоро́дичен:</style> Очище́нну Тя Ду́хом, Всенепоро́чная, Арха́нгел Гаврии́л позна́в,/ зовяще Тебе́:/ ра́дуйся, Де́во Мариṙе, па́дших воззва́ние и кля́твы разреше́ние.</p>
				<p>Ин</p>
				<p><style>Ирмо́с:</style>
					<emphasis>Из чре́ва а́дова во́пля моего́ услы́шал еси́ глас мой/ и возве́л еси́ от тли бу́ри прегреше́ний,/ обдержи́т бо, Спа́се,/ и погружа́ти искуша́ет, Бла́же:/ но я́коже пре́жде Ио́ну возве́л еси́ от тли́,/ и ме́не, молю́ся, Го́споди,/ предвари́в, спаси́.</emphasis>
				</p>
				<p>Златоза́рная Росси́йская звездо́,/ светоно́сными равноапо́стольских исправле́ний заря́ми/ Богозда́нное Це́ркве Бо́жия Не́бо озари́вшая светло́/ и темномра́чну ва́рварских наве́тов мглу разре́шшая Богопоспе́шно,/ всеблаже́нне Алекси́е,/ разреши́ те́мен напа́стей вра́жиих о́блак.</p>
				<p>В Боголе́пную Невеще́ственнаго Бо́га сла́ву/ веще́ственныя хра́мы Бо́жия Боготща́тельно созда́вый,/ мы́сленный хра́ме Бо́жий, Богоносе Алекси́е, мо́лим тя,/ Богоуго́дными твои́ми мольба́ми Богоприе́мный храм Бо́жий сози́жди сердца́ на́ша.</p>
				<p>Пагуборо́дное го́рдаго киче́ния те́рние исто́ргнувый/ и доброра́сленныя смиреному́драго Богомы́слия ле́торасли Богопоспе́шно возрасти́вый,/ благоплодови́тый Небе́снаго сада́ ко́реню, всечу́дне Алекси́е,/ насади́ в сердца́х на́ших Богорасти́тельный Богоуго́днаго смире́ния ко́рень.</p>
				<p><style>Богоро́дичен:</style> Всемо́щнаго морски́х треволне́ний утиши́теля,/ воплоще́нное Сло́во Бо́жие ро́ждшая,/ Богоро́дице Де́во,/ Небе́сною Твоего́ засту́пничества тишино́ю/ многобу́рную утиши́ скорбе́й на́ших молву́.</p>
				<p><style>Конда́к, глас 8.</style></p>
				<p><style>Подо́бен:</style> Взбра́нной:</p>
				<p>Боже́ственнаго и пречестна́го святи́теля Христо́ва,/ но́ваго чудотво́рца Алекси́я,/ ве́рно вси пою́ще, лю́дие, любо́вию да ублажи́м, я́ко па́стыря вели́каго,/ служи́теля же и учи́теля прему́дра земли́ Росси́йстей./ <style>Днесь</style>, в па́мять его́ прите́кше,/ ра́достно возопие́м песнь Богоно́сному:/ я́ко име́я дерзнове́ние к Бо́гу,/ многообра́зных нас изба́ви обстоя́ний, да зове́м ти:/ ра́дуйся, утвержде́ние гра́ду на́шему.</p>
				<p><style>И́кос:</style></p>
				<p>Ди́внаго и пречестна́го чудотво́рца ви́дяще чудеса́,/ исцеле́ния подава́юща всем, от души́ с ве́рою притека́ющим,/ и Христо́вы лю́ди неви́димо посеща́юща,/ и зе́млю Росси́йскую просвеща́юща,/ ра́достно от души́ вси, вку́пе соше́дшеся к раце моще́й его́,/ слышаще же и ви́дяще чуде́с мно́жество и исто́чник исцеле́ний неисчерпа́емь,/ чи́стыми сердцы́ и просвеще́нными ра́зумы, я́ко благоуха́нно кади́ло,/ плоды́ доброде́тельны от души́ принося́ще/ и ра́дующеся, воззове́м ему́, глаго́люще:/ ра́дуйся, о́тче, честны́й наш учи́телю,/ я́ко прия́л еси́ трудо́в твои́х воздая́ние/ и в Вы́шних водворя́ешися, о нас моля́ Человеколю́бца Бо́га./ Чуде́с дар прия́л еси́,/ земли́ Росси́йстей оте́ц и учи́тель,/ и святи́телем изря́дная похвала́,/ и во́инству на́шему во бране́х посо́бник кре́пок./ Ра́дуйся, святи́телю Алекси́е, гра́ду на́шему утвержде́ние.</p>
				<p><style>Песнь 7</style></p>
				<p><style>Ирмо́с:</style>
					<emphasis>От Иуде́и доше́дше, о́троцы/ в Вавило́не иногда́,/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>От Иуде́и отроко́м поревнова́в, огнепа́льныя стра́сти угаси́л еси́,/ Христу́ при́сно поя́, блаже́нне Алекси́е:/ отце́в Бо́же, благослове́н еси́.</p>
				<p>От Иуде́и о́троки подража́л еси́,/ живу́щею бо в тебе́ Ду́ха благода́тию просве́щъся,/ воспе́л еси́ Христу́:/ отцев Бо́же, благослове́н еси́.</p>
				<p>От Иуде́и о́троком ревну́ем,/ ви́дяще мо́щи твоя́ чудоточа́щия, любо́вию распаля́еми, Христу́ зове́м:/ отцев Бо́же, благослове́н еси́.</p>
				<p><style>Богоро́дичен:</style> От Иуде́и о́троцы Твое́ прообразиша Рождество́, Де́во Всечи́стая,/ огнь бо в пещи́ не опали́ их, пою́щих:/ отце́в Бо́же, благослове́н еси́.</p>
				<p>Ин</p>
				<p><style>Ирмо́с:</style>
					<emphasis>Тя живопису́ющий ассири́йский пла́мень/ ю́ноши три спа́се, Го́споди,/ я́коже и Де́ву не опали́ Отрокови́цу,/ в Боже́ственном Рождестве́ Твое́м Боже́ственная искра́:/ препе́тый отцев Бо́же, благослове́н еси́.</emphasis>
				</p>
				<p>Тя, я́ко от Небе́снаго врача́ дар исцеле́ния ту́не прие́мша,/ та́ко вредоно́сныя к тебе́ прибега́ющих язи́ ту́не исцелйвша,/ усе́рдно мо́лим, врачу́ безмездный, архиере́е Алекси́е:/ Небе́сною твои́х мольб цельбо́ю исцели́ лю́тыя неду́ги душ и теле́с на́ших.</p>
				<p>Боготка́нная правосла́внаго благоче́стия ри́зо,/ многоце́нными превели́ких доброде́телей би́серми Боголе́пно удобре́ная,/ всехвальне Алекси́е, моли́ све́том одеяющася Бо́га/ в све́тлую ве́чныя жи́зни рйзу одеятися ду́шам на́шим.</p>
				<p>Трудолюбный Богосажденнаго са́да де́лателю,/ благово́нную досточу́дных исправле́ний ка́ссию насади́вши/ и Богора́сленную постническаго воздержа́ния сми́рну в Боголюбйвом сердцы твое́м вкоренйвый,/ святе Алекси́е,/ Неботочную защищения твоего́ стакту изл́й на лю́бящая тя сердца́ на́ша.</p>
				<p><style>Богоро́дичен:</style> От Богосиятельнаго Пра́вды Со́лнца/ Богооткровенно па́че умо́в премйрных озаря́ема,/ светоза́рная луно,/ Всенепорочная Дево,/ светоно́сною Твоея благода́ти лучею мра́чная просвети́  сердца́ на́ша.</p>
				<p><style>Песнь 8</style></p>
				<p><style>Ирмо́с:</style>
					<emphasis>Царя́ Небе́снаго,/ Его́же пою́т вои А́нгельстии,/ хвали́те  и превозноси́те во вся ве́ки.</emphasis>
				</p>
				<p>Царя́ Небе́снаго хвали́ти учи́л еси́ па́ству твою́, зовы́й:/ по́йте и превозноси́те Христа́ во ве́ки.</p>
				<p>Царя́ Небе́снаго умоли́ о нас, ча́дех твои́х,/ ра́достно пою́щих и превознося́щих Его́ во ве́ки.</p>
				<p>Царю́ Небе́сному предстоя́, па́ству твою́ назира́й,/ пою́щую и превознося́щую Христа́ во ве́ки.</p>
				<p><style>Богоро́дичен:</style> Царя́ Небеснаго родила́ еси́, Дево,/ Его́же Ангели пою́т и превозно́сят во вся ве́ки.</p>
				<p>Ин</p>
				<p><style>Ирмо́с:</style>
					<emphasis>Находя́щия в пла́мени/ беззако́ннаго мучи́теля веле́нием о́троки подража́юще,/ немо́лчными устна́ми/ в Вы́шних похва́льно возопии́м:/ Бла́же, преесте́ственно Сый Пресвяты́й,/ пою́щия Тя/ Све́том у́мным Твои́м озари́.</emphasis>
				</p>
				<p>Небе́сною Богоприя́тныя моли́твы цельбо́ю/ телесну́ю ва́рварския цари́цы слепоту́ преесте́ственно исцели́вый,/ Богому́дрый, душе́вных и теле́сных неду́г цели́телю,/ всеблаже́нне Алекси́е, мо́лим тя:/ душе́вную исцели́ слепоту́ вредоно́сных прегреше́ний на́ших.</p>
				<p>Церко́вная красото́,/ преосвяще́нная главо́,/ непоколе́бленный благоче́стия столпе́,/ Богозда́нный ве́ры степе́ню,/ неисчерпа́емая Боже́ственных чуде́с пучи́но, всече́стне Алекси́е,/ златото́чными твои́х мо́льб вода́ми вредоно́сен погаси́ огнь печа́лей на́ших.</p>
				<p>Пагу́боносное грехопаде́ний ство́лие Боже́ственным любве́ Бо́жия огне́м Богоуго́дно соже́г/ и Богозда́нным ве́ры степе́нем/ к невеще́ственну огню́ преесте́ственну,/ в Живонача́льной Тро́ице Бо́гу, приступи́в благогове́йно, преподо́бне о́тче Алекси́е,/ от гее́нскаго огня́ изба́ви ду́ши чад твои́х, тя блажа́щих.</p>
				<p><style>Богоро́дичен:</style> Присносу́щную Жизнь,/ воплоще́нное Сло́во Божие па́че сло́ва челове́ча и́стинно ро́ждшая,/ Всепе́тая Богоро́дице Де́во, мо́лим Тя:/ изба́ви ны, рабы́ Твоя́, от ве́чныя сме́рти.</p>
				<p><style>Песнь 9</style></p>
				<p><style>Ирмо́с:</style>
					<emphasis>Вои́стиину Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
				</p>
				<p>Вои́стинну свет ми́ру яви́лся еси́, светя́щ добро́детельми,/ и па́стырь изря́ден твоего́ ста́да был еси́,/ Христа́ велича́юща.</p>
				<p>Вои́стинну ве́мы тя, о́тче, чудотво́рца вели́ка,/ точа́ща мно́га чудеса́ ве́рно к тебе́ приходя́щим/ и Христа́ велича́ющим.</p>
				<p>Вои́стинну светло́ па́мять пра́зднуют святи́теля Алекси́я/ архиере́и, и свяще́нницы, мона́си и вси лю́дие,/ Христа́ Бо́га велича́юще.</p>
				<p><style>Богоро́дичен:</style> Вои́стинну Ты еси́ христиа́ном спасе́ние:/ Христа́ бо родила́ еси́, спаса́ющаго ны,/ Де́ву Чи́сту Тя велича́ющия.</p>
				<p>Ин</p>
				<p><style>Ирмо́с:</style>
					<emphasis>В Тебе́, Богоро́дице, на́ше умале́ние преста́,/ неви́димое бо Сло́во/ во утро́бе Твое́й прие́мшая,/ сугу́ба Того́ родила́ еси́,/ Бо́га вку́пе и Челове́ка,/ на Него́же Херуви́ми воззре́ти не дерза́ют./ Те́мже Тя велича́ем, Пречи́стая.</emphasis>
				</p>
				<p>Благови́дною архиере́йских исправле́ний красото́ю/ Богопоста́вленный престо́л твой Боголе́пно украси́вый, первопресто́льный иера́рше, всече́стне Алекси́е,/ моли́ седя́щаго на преми́рных престо́лех Бо́га/ удосто́итися нам, тя блажа́щим, в Ца́рствии Небе́сном предста́ти Бо́жию престо́лу.</p>
				<p>К чудотво́рным твои́м моще́м притека́юще усе́рдно,/ мо́лим тя, чудото́чный исто́чниче, досточу́дне Алекси́е:/ Богото́чною Боже́ственных чуде́с твои́х струе́ю/ угаси́ раждеже́ное бед и печа́лей на́ших горни́ло.</p>
				<p>С ца́рствуемым ми́ром правосла́вныя лю́ди на́ша от вся́ких бед защити́/ Богозда́нный правосла́вия щи́те/ и Це́ркви Ру́сския первопресто́льный иера́рше, всеблаже́нне Алекси́е,/ в Боголе́пое церкве́й Божиих благострое́ние даждь свы́ше Небе́сную по́мощь.</p>
				<p><style>Богоро́дичен:</style> Богови́дцем Моисе́ем ви́денная в Сина́и купино́ неопа́льная,/ огнь Боже́ственный, воплоще́нное Сло́во Бо́жие ро́ждшая, Всесвята́я Де́во,/ Небе́сным любве́ Бо́жия огне́м разжзи́ оледе́вшая сердца́ на́ша.</p>
				<p>Свети́лен:</p>
				<p>Благода́ть Свята́го Ду́ха, все́льшаяся в тя, святи́теля́ тя пока́за,/ Христо́с же ти вручи́ па́ству Свою́ па́ствити на па́житех духо́вных,/ Его́же ра́ди потща́лся еси́ наставля́ти лю́ди,/ и ны́не на Небесе́х, ра́дуяся, живе́ши.</p>
				<p><style>Сла́ва, и ны́не, Богоро́дичен:</style></p>
				<p>По Бо́зе упова́ние иму́ще на Тя, Пречи́стая Богоро́дице,/ мо́лим Ти ся,/ ко и́же из Тебе́ Ро́ждшемуся мольба́ми/ невреди́мы нас до конца́ сохрани́.</p>
				<p>На хвали́тех стихи́ры на 4, глас 8.</p>
				<p><style>Подо́бен:</style> Что вы нарече́м:</p>
				<p>Что тя нарече́м, святи́телю Алекси́е?/ Звезду́, озаря́ющу поднебе́сная,/ ми́ра красова́ние всечестно́е,/ сего́ луча́ми озаря́юща веле́нии благове́рия/ и е́реси тьму отгоня́юща./ Моли́, преподо́бне,/ от тли и бед изба́витися/ ве́рою творя́щим па́мять твою́.</p>
				<p>Что тя нарече́м, преподо́бне святи́телю Алекси́е?/ Ре́ку, излива́ющу исцеле́ния незави́стно/ всем, ве́рою приходя́щим,/ исто́чник, источа́ющ уче́ний медото́чных,/ во вся концы́ простира́ют/ и ве́рныя просвеща́ющ./ Моли́ся, преподо́бне,/ спасти́ся душа́м на́шим.</p>
				<p>Что тя ны́не нарече́м,/ святи́телю Алекси́е,/ преди́вный чудотворче?/ врача́ разу́мна и безме́здна,/ исцелева́юща вся́ку язю́ душе́вную и теле́сную,/ Безпло́тным равноче́стна./ Моли́ся, преподо́бне,/ спасти́ся душа́м на́шим.</p>
				<p><style>Сла́ва, глас 6:</style></p>
				<p>Челове́че Бо́жий и ве́рный ра́бе, слуго́ Госпо́день,/ му́жу жела́ний, сосу́де избра́нный,/ сто́лпе и утвержде́ние Це́ркве,/ Ца́рствия насле́дниче,/ не премолчи́, вопия́ за ны ко Го́споду.</p>
				<p>И ны́не, Богоро́дице, Ты еси́ лоза́:</p>
				<p>Славосло́вие вели́кое и отпу́ст.</p>
				<p>На литурги́и</p>
				<p>Блаже́нны от кано́на, пе́сни 3-я и 6-я. Проки́мен, глас 7: Честна́ пред Го́сподем/ смерть преподо́бных Его́. <style>Стих:</style> Что возда́м Го́сподеви о всех,/ я́же воздаде́ ми? Апо́стол ко Евре́ем, зача́ло 335. Аллилу́ия: Воззва́ша пра́веднии: <style>Стих:</style> Мно́ги ско́рби пра́ведным: Ева́нгелие от Луки́, зача́ло 24. Прича́стен: В па́мять ве́чную бу́дет пра́ведник:</p>
			</section>
			<section>
				<title>
					<p>Великий светильник земли Русской святитель Алексий, Митрополит Московский</p>
				</title>
				<p>Великий светильник земли Русской святитель Алексий, Митрополит Московский, родился на рубеже XIII и XIV веков, около 1300 года в тяжкую для русского народа эпоху татарского ига, когда вся Русская земля уже 150 лет стонала в порабощении, постоянно подвергаясь хищническим набегам завоевателей, избивавших русских людей, уводивших их в тяжкий плен, оставлявших после своих набегов одни развалины и пожарища.</p>
				<p>Положение усугублялось непрестанными междоусобицами удельных князей. Русская земля была раздроблена на отдельные враждующие княжества, без объединения которых нельзя было бороться против общего врага.</p>
				<p>В это тяжелое время единственная сила, скреплявшая русский народ в одно целое, была Святая Православная Церковь. Из недр ее возникли великие светильники, которые своим высоким духом и примером жизни подавали соотечественникам надежду на возможность освобождения и воодушевляли их на борьбу с жестокими поработителями.</p>
				<p>Такими светильниками были и святитель Петр, первый Московский митрополит, и его преемник — святитель Алексий, и «Игумен земли Русской» — преподобный Сергий Радонежский.</p>
				<p>Святитель Алексий происходил из знатного рода Черниговских бояр Колычевых. Родители его Феодор (по прозванию Бяконт) и Мария, спасаясь от татарских набегов, переселились в Москву, где и родился будущий святитель. При святом Крещении ему дано было имя Елевферий, восприемником его был князь (сын святого благоверного князя Московского Даниила Александровича) Иоанн, будущий великий князь Московский (1328–1340), прозванный за щедрую раздачу милостыни Калита (т. е. «мешок с деньгами»).</p>
				<p>Предание повествует, что еще в отрочестве Господь открыл будущему Святителю его высокое предназначение. Стремясь к уединению, отрок Елевферий любил ловить сетями птиц в окрестностях города. Однажды, подстерегая их, он задремал и в тонком сне услышал голос: «Алекси́е, что трудишься напрасно? Ты будешь ловцом человеков». Голос был столь явственным, что отрок тотчас пробудился. Но вокруг никого не было.</p>
				<p>С того времени отрок Елевферий все более стремился к духовной жизни, к углубленному изучению Священного Писания. Через несколько лет он испросил у родителей благослове́ние поступить в монастырь.</p>
				<p>В 1320 году Елевферий принял монашеский постриг в Московском Богоявленском монастыре с предвозвещенным ему в сновидении именем Алексий.</p>
				<p>Более 20 лет святой Алексий подвизался в той обители, смиренно проходя иноческие послушания под руководством опытного в духовной жизни старца Геронтия.</p>
				<p>В Богоявленском монастыре святой Алексий был связан глубокой духовной дружбой с иноком Стефаном, старшим братом Преподобного Сергия Радонежского.</p>
				<p>Как сын знатного боярина, святой Алексий получил лучшее по тому времени образование. В монастыре он занялся изучением греческого языка, а затем сличил и исправил славянский перевод Новозаветных книг по греческим подлинникам.</p>
				<p>Благочестивая жизнь и высокий ум инока Алекси́я привлекли к нему внимание митрополита Феогноста, святителя Московского (†1359; память 14 марта). Он поручил святому Алексию заведывание судебными делами Церкви, и тот в течение 12 лет исполнял эту должность со званием митрополичьего наместника. В конце 1350 года святитель Феогност рукоположил святого Алекси́я во епископа Владимирского, предполагая впоследствии назначить его своим преемником. Так как святой Алексий пользовался большим уважением у великого князя и бояр за свои мудрые советы не только в церковных, но и в гражданских делах, то великий князь вместе со святителем Феогностом стал ходатайствовать об этом у Константинопольского Патриарха.</p>
				<p>Весной 1353 года от моровой язвы умерли митрополит Феогност и великий князь Симеон Гордый. Но ходатайство их было удовлетворено. Святой Алексий стал преемником святителя Феогноста на Московской митрополичьей кафедре.</p>
				<p>В 1354 году он совершил путешествие в Константинополь и получил там от Патриарха Филофея благослове́ние и утверждение на кафедру митрополита Киевского (фактически Московского) и всея Руси.</p>
				<p>На обратном пути из Константинополя корабль, на котором возвращался святитель Алексий, попал в сильную бурю, но, по молитвам святителя, плавание прошло благополучно. Святитель дал обет построить храм во имя того святого, память которого придется в день благополучного возвращения. Во исполнение этого обета святителем Алекси́ем в 1361 году был сооружен храм во имя Нерукотворенного Образа Спасителя, память которого празднуется 16 августа. При храме был основан Новоспасский монастырь, игуменом которого был поставлен ученик Преподобного Сергия — преподобный Андроник.</p>
				<p>Возвратившись в Москву, которая со времени святителя Петра была резиденцией Всероссийских митрополитов, святитель Алексий принял на себя управление Русской Церковью и неустанно трудился на этом поприще 24 года: поставлял епископов, заботился об упорядочении иноческой жизни, устройстве общежительных монастырей, примером для которых была обитель Святой Живоначальной Троицы, основанная Преподобным Сергием.</p>
				<p>Слава о мудром святителе и молитвеннике далеко распространилась за пределы России. В 1357 году хан Джанибек прислал великому князю Московскому Иоанну Иоанновичу (1353–1359) требование, чтобы тот отпустил в Орду святителя Алекси́я для исцеления его ослепшей жены, ханши Тайдулы, угрожая, в случае отказа, разорением всей Русской земли. «Если ханша получит исцеление по молитвам того человека, ты будешь иметь со мной мир. Если же не пошлешь его мне — я разорю огнем и мечом твою землю», — передал хан великому князю.</p>
				<p>Смиренный святитель не считал себя достойным совершить чудо исцеления, но, имея твердую веру в Господа, для Которого все возможно, — он не отказался ехать в Орду ради блага и спокойствия своей Родины и паствы, за которых готов был принять и мученическую смерть. «Прошение и дело превышает меру сил моих, — сказал святитель Алексий, — но я верю Тому, Который дал прозреть слепому, — не презрит Он молитвы веры».</p>
				<p>Перед отъездом в Орду святитель Алексий вместе с духовенством совершил молебное пение в Успенском соборе, у раки святителя Петра и Господь дал ему знамение, укрепившее его дух: свеча у гроба святителя Петра возгорелась сама собой. Святитель взял часть этой свечи и отправился в Орду.</p>
				<p>Еще до прибытия святителя Алекси́я Тайдула видела его во сне в архиерейской одежде. Когда святой приблизился к Орде, Джанибек вышел ему навстречу и ввел его в свои покои. Святитель, начав молебное пение, велел возжечь малую свечу, привезенную от раки святого митрополита Петра. После долгой молитвы он окропил освященной водой Тайдулу, и та тотчас прозрела. Хан и все бывшие при славном исцелении изумились и восславили Бога. Хан Джанибек с великим почетом и дарами отпустил митрополита в обратный путь. Ханша Тайдула пожаловала святителю в Кремле участок земли, на котором святитель Алексий воздвиг в 1365 году Чудов монастырь, в память чуда архистратига Божия Михаила в Хонех. В этом монастыре святитель завещал себя похоронить.</p>
				<p>После смерти Джанибека святителю Алексию вновь пришлось ехать в Орду для ходатайства о Русской земле перед свирепым ханом Бердибеком, убившим своих 12 братьев и грозившим полным опустошением Русской земле.</p>
				<p>Великий печальник Русской земли святитель Алексий не побоялся идти в Орду на угрожавшую ему смерть. Нося в сердце слова Господа Иисуса Христа: «Пастырь добрый душу свою полагает за овцы» (<a xlink:href="https://azbyka.ru/biblia/?Jn.10:11&amp;c~r&amp;rus">Ин. 10,11</a>), он отправился к грозному хану и с Божией помощью сумел своей Богодухновенной беседой укротить его ярость и получить от хана заверение о мире для христиан.</p>
				<p>После смерти великого князя Иоанна Иоанновича (†1359) святитель Алексий был духовным наставником десятилетнего благоверного князя Димитрия — наследника великокняжеского престола.</p>
				<p>Благодаря мудрым действиям святителя Алекси́я ордынский хан передал малолетнему Димитрию ярлык (грамоту) на великое княжение. Святитель Алексий был первым руководителем, первым вдохновителем, первым помощником великого князя в его борьбе за централизацию Русского государства. Подвижнические усилия таких делателей земли Русской, какими были святитель Алексий, Преподобный Сергий Радонежский и благоверный великий князь Димитрий Донской, сплотили вокруг Москвы большинство русских княжеств. Объединение их легло в основу великой победы русского народа на Куликовом поле в 1380 году.</p>
				<p>В своей многообразной святительской деятельности митрополит Алексий неустанно заботился о благоустроении Российской паствы и духовном ее просвещении. С этой целью он восстановил в Москве прежние обители и создал новые, в том числе женские обители Алексеевскую и Зачатьевскую (где подвизались две его сестры — игумения Иулиания и монахиня Евпраксия). Им также были основаны обители — Благовещенская в Нижнем Новгороде и в честь святых равноапостольных Константина и Елены во Владимире.</p>
				<p>Святитель Алексий прожил около 80 лет. Приближаясь к концу своего жизненного подвига, он желал видеть преемником на Всероссийском Митрополичьем престоле своего давнего духовного друга Преподобного Сергия, игумена Радонежского. Однако Преподобный, по своему великому смирению, уклонился от этой чести. Святитель Алексий не стал настаивать, провидя великое значение для Русской Церкви Преподобного Сергия как «Игумена всей Русской земли».</p>
				<p>Святитель Алексий почил 12 февраля 1378 года и был погребен, согласно завещанию, в Чудовом монастыре.</p>
				<p>Выдающийся Первосвятитель Русской Церкви оставил потомкам великое сокровище — собственноручно написанное Евангелие, переведенное им с греческого языка. Это Евангелие благоговейно хранилось в Чудовом монастыре несколько столетий. (Издано: Новый Завет Господа нашего Иисуса Христа. Труд святителя Алекси́я, Митрополита Московского и всея Руси. Фототипическое издание Леонтия, Митрополита Московского. М., Университет. тип., 1892).</p>
				<p>Более чем через 50 лет честные мощи святителя Алекси́я были обретены нетленными, когда крыша деревянного храма, в котором был погребен святитель Алексий, во время Божественной литургии обрушилась. Никто из молившихся и служивших не пострадал. Когда стали возводить фундамент нового, каменного храма, то обнаружили его нетленные мощи, которые положили в Благовещенском приделе нового храма.</p>
				<p>Прославление святителя Алекси́я совершилось 20 мая 1431 года.</p>
				<p>В течение всей истории России святитель Алексий почитался как великий заступник и молитвенник Земли Русской. Благодарные потомки заботились об украшении его раки. В Чудовом монастыре был построен храм в честь святителя Алекси́я. В этот храм святые мощи были торжественно перенесены в 1485 году.</p>
				<p>В настоящее время мощи святителя Алекси́я почивают в Богоявленском Патриаршем соборе в Москве, где еженедельно по воскресеньям читается акафист Святителю.</p>
				<p>В конце XVI века при царе Феодоре Иоанновиче было установлено празднование в честь Московских святителей Петра, Алекси́я и Ионы (5 октября). Позднее, по ходатайству святителя Иннокентия, митрополита Московского, перед Святейшим Синодом в число поминаемых в этот день Московских святителей вошел святитель Филипп, а с 1913 года священномученик Ермоген, Патриарх Московский и всея Руси.</p>
			</section>
			<section>
				<title>
					<p>И́же во святы́х отца́ на́шего Меле́тия, архиепи́скопа Антиохи́и Вели́кия</p>
				</title>
				<p>На Го́споди, воззва́х: стихи́ры Окто́иха 3: и Меле́тия 3, глас 4.</p>
				<p><style>Подо́бен:</style> Я́ко до́бля:</p>
				<p>Пло́ти по Ипоста́си соедини́вшася Безпло́тнаго/ и Отцу́ Собезнача́льнаго Сло́ва, всему́дре,/ кроме́ преложе́ния и слия́ния му́дре научи́л еси́;/ де́йствующа же сугу́бо обои́ми естествы́,/ из ни́хже слежи́т и в ни́хже зри́тся,/ Еди́н Сый неразде́лен существо́м,/ в се́м и о́ном разумева́емый.</p>
				<p>Поучи́вся, блаже́нне, святи́телю Меле́тие, в зако́не Госпо́дни,/ я́коже писа́ся, дре́во яви́лся еси́, на вода́х поще́ния стоя́щее/ и плоды́ доброде́телей предлага́ющее благода́тию/ просвети́вшаго святу́ю ду́шу твою́/ и вся́ческих прия́тельну соде́лавша духо́вных осия́ний.</p>
				<p>Украси́шася, всему́дре, писа́тельне лани́ты твоя́,/ я́ко го́рлицы, лю́бящия воздержа́ние и пи́щу оплева́ющия,/ жела́нием, Меле́тие, пи́щи разу́мныя,/ ю́же тебе́ Христо́с да́рует, прие́м мно́гия твоя́ труды́/ и ре́вность разжже́нную, ю́же име́л еси́,/ предбе́дствуя ве́ры ра́ди.</p>
				<p><style>Сла́ва, и ны́не, Богоро́дичен:</style></p>
				<p>Я́ко моли́тву неусыпа́ющу/ и мольбу́ пребы́вающу иму́щи, Пречи́стая, ко Го́споду,/ напа́сти успи́, во́лны укроти́ окая́нныя моея́ души́/ и в ско́рби су́щей се́рдце мое́ уте́ши,/ Отрокови́це, молю́ Тя,/ и облагодати́ ум мой,/ я́ко да досто́йно Тя просла́влю.</p>
				<p>Крестобогоро́дичен, глас и подо́бен тойже:</p>
				<p>А́гнца и Па́стыря Тя на Дре́ве я́ко ви́де,/ Агница рождшая рыда́ше и ма́терски Тебе́ веща́ше:/ Сы́не возжеле́нне, ка́ко на Дре́ве Кре́стнем пове́шен еси́, Долготерпели́ве?/ ка́ко ру́це и но́зи Твои́, Сло́ве, пригвозди́шася от беззако́нных,/ и кро́вь Твою́ излия́л еси́, Владыко?</p>
				<p>Тропа́рь, глас 4:</p>
				<p>Пра́вило ве́ры и о́браз кро́тости,/ воздержа́ния учи́теля/ яви́ тя ста́ду твоему́,/ я́же веще́й и́стина,/ сего́ ра́ди стяжа́л есй смире́нием высо́кая,/ нището́ю бога́тая./ О́тче Меле́тие,/ моли́ Христа́ Бо́га/ спасти́ся ду́шам на́шим.</p>
				<p>Кано́н, его́же краегране́сие: Твоя́ похвалы́ изъявля́ю, всеблаже́нне.</p>
				<p>Глас 8.</p>
				<p><style>Песнь 1</style></p>
				<p><style>Ирмо́с:</style>
					<strong/>
					<emphasis>Колесницегони́теля фарао́ня погрузи́,/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же, беглеца́, пешехо́дца спа́се,/ песнь Бо́гови воспева́юща.</emphasis>
				</p>
				<p>Светода́вцу предстоя́ весь све́тел,/ све́том ра́зума омраче́нное о́ко души́ моея просвети́/ и мглу отжени́ страсте́й твои́ми моли́твами,/ я́ко святи́тель бо, преподо́бне, имаши дерзнове́ние, Меле́тие.</p>
				<p>В не́дрех Отца́ седяй,/ Соприсносу́щное и Соесте́ственное Сло́во ро́ждшему,/ пропове́дника Своего́ Божества́ поставля́ет еди́н, я́ко апо́столом единонра́вна тя ны́не,/ о Богоявле́нее Меле́тие.</p>
				<p>Боже́ственным просвети́вся сия́нием,/ от Безнача́льнаго Отца́ единоро́дна Сло́ва, несозда́нна, ве́чна, Богосло́вил еси́, преподо́бне,/ А́риевы же побо́рники единомы́сленныя разгна́л еси́,/ Бо́жественным всеору́жием огражда́емь.</p>
				<p><style>Богоро́дичен:</style> Воплоще́ннаго, Пресвята́я, родила́ еси́, пре́жде безпло́тнаго, Богонача́льнаго Сло́ва:/ Еди́на бо от ве́ка луча́ми чистоты́,/ де́вства же добро́тою/ и всенепоро́чными дарова́нии была́ еси́ досто́йна, Всенепоро́чная.</p>
				<p><style>Песнь 3</style></p>
				<p><style>Ирмо́с:</style>
					<emphasis>Утвержде́й в нача́ле Небеса́ ра́зумом/ и зе́млю на во́дах основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́, Еди́не Человеколю́бче.</emphasis>
				</p>
				<p>Тверде́йшу ду́шу адама́нта имеяй,/ гнило́е ересе́й мне́ние ты, уче́ньми благоче́стия просве́щься, всеблаже́нне, оплева́л еси́./ Те́мже, вернии, тя вси пе́сньми, Богому́дре, почита́ем.</p>
				<p>Уподо́бився доброде́тельми Христо́вым апо́столом,/ онех власть и престо́л насле́довал еси́ я́вственно, Меле́тие всесла́вне,/ правосла́вия столп и благоче́стия побо́рниче быв.</p>
				<p>Всыновле́н Бо́гу,/ и́же от Бо́га Бо́га Сло́ва не низвел еси́ в тварь безу́мно,/ но просла́вил еси́, Отцу́ Собезнача́льна и Сопресто́льна,/ Соде́теля и Зижди́теля всех веко́в, Богоприя́тне.</p>
				<p><style>Богоро́дичен:</style> В Твою́ святу́ю Бог утро́бу всели́вся,/ воплотися, я́коже весть, Богома́ти,/ и спасе́ нас живоно́сными Свои́ми страстьми́,/ Те́мже Тя спасе́ния дверь, Де́во, зна́ем.</p>
				<p>Седа́лен, глас 8.</p>
				<p><style>Подо́бен:</style> Прему́дрости:</p>
				<p>Поучи́вся день же и нощь в зако́не Госпо́дни, о́тче му́дре,/ я́ко дре́во плодови́то, на во́дах духо́вных насажде́но, яви́лся ерй;/ Те́мже, свяще́нствовав Бо́гу непоро́чно,/ А́риева хуле́ния и Саве́ллиева злосла́внаго нра́ва я́ве возгнуша́вся,/ правосла́вною мы́слию, святи́телю Меле́тие,/ моли́ Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Пло́тским неду́гом многови́дным и душе́вным страсте́м многообра́зным/ исцеле́ние обре́т Тобо́ю, Пренепоро́чная,/ печа́лем же разреше́ние, бе́дам и ско́рбем премене́ние гото́во и ско́ро избавле́ние,/ ве́рою несомне́нною и те́плым се́рдцем испове́даю Твоя́ ми́лости, Влады́чице,/ сы́ном же челове́ческим мно́гая Твоя́ чудеса́;/ и молю́ся, кро́вом крил Твои́х при́сно соблюсти́ и сохрани́ти мя всегда́.</p>
				<p>Крестобогоро́дичен:</p>
				<p>А́гнца, и Па́стыря, и Изба́вителя/ А́гница зря́щи на Кресте́, восклица́ше, пла́чущи/ и, го́рько рыда́ющи, вопия́ше:/ мир у́бо ра́дуется, прие́мляй Тобо́ю избавле́ние,/ утро́ба же Моя́ гори́т, зря́щи Твое́ распя́тие, е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неизчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p><style>Песнь 4</style></p>
				<p>
					<strong><style>Ирмо́с:</style></strong>
					<emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оставлъ не́дра О́тча/ и на́шу нищету́ посети́в./ Тем с проро́ком Авва́кумом зову́ Ти:/ си́ле Твое́й сла́ва, Человеколю́бче.</emphasis>
				</p>
				<p>Я́вственно, священнотаи́нниче, преизя́ществовав, Петра́ престо́л насле́довал еси́ верхо́внаго,/ от Христа́ рукоположе́ннаго,/ его́же и нра́ву поревнова́в,/ Сы́на Бо́га жива́го Спа́са просла́вил еси́,/ уче́нием О́наго после́дуя.</p>
				<p>Всеразли́чными укра́шен дарова́ньми, единонача́лия пропове́дник был еси́,/ во Отце́ и Единоро́днем Сло́ве познава́емаго и Боже́ственнем Дусе, всему́дре,/ Едини́цу у́бо существо́м, в Тре́х Ли́цех су́шу,/ научи́л еси́, преподо́бне.</p>
				<p>Воспита́вся добро́тами, Богоуче́нне, и заре́ю то́я вообража́емь,/ и просвети́вся Боже́ственными блиста́ньми по прича́стию,/ це́ркви свет вторы́й был еси́, Богоявле́нне,/ просвеще́ние благоче́стия явля́я ве́рою притека́ющим.</p>
				<p><style>Богоро́дичен:</style> Да о́браз, погребе́нный страстьми́, взы́щеши бога́тством бла́гости,/ в Деви́ческую всели́лся еси́ утро́бу/ и из нея́же Ты, Прему́дрость Бо́жия, храм созда́л еси́,/ и́мже пожи́л еси́ с челове́ки, Ще́дре,/ и спасл еси́ ми́ра концы́.</p>
				<p><style>Песнь 5</style></p>
				<p>
					<strong><style>Ирмо́с:</style></strong>
					<emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чу́ждая тьма, окая́ннаго?/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Жиру́юще безме́стно вся́кой е́реси, злоде́монстей,/ превше́л еси́, о́тче, благоро́дием души́,/ и све́тлостию, и всесвяты́м нра́вом, и тве́рдым благоче́стием,/ Богоявле́нне преблаже́нне Меле́тие.</p>
				<p>Вся́ким усе́рдием А́риевы единому́дренники отвраща́я,/ Правосла́вною ве́рою, Богоно́се, держа́ву утверди́л еси́/ в Тро́ице Еди́наго Бо́га нам пропове́дуя,/ всеблаже́нне о́тче Меле́тие.</p>
				<p>Пребоже́ственныя Тро́ицы таи́нник был еси́ всеи́стиннейший,/ Отцу́ Сло́во Единосу́щно честву́я и сопресто́льно/ и Боже́ственный Дух, единоесте́ствен Отцу́ и Сло́ву,/ всечестны́й о́тче Меле́тие.</p>
				<p><style>Богоро́дичен:</style> Во́инства вы́шних, Всечи́стая, сил Тя ублажа́ют,/ ро́дове же вси челове́честии досто́йно сла́вят,/ Тебе́ бо ра́ди еди́ныя, су́щии на земли́, с Небе́сными совоку́пльшеся,/ пою́т, Де́во Рождество́ Твое́.</p>
				<p><style>Песнь 6</style></p>
				<p>
					<strong><style>Ирмо́с:</style></strong>
					<emphasis>Очи́сти мя, Спа́се,/ мно́га бо беззако́ния моя́/ и из глубины́ зол возведи́, молю́ся:/ к Тебе́ бо возопи́х, и услыши мя,/ Бо́же спасе́ния моего́.</emphasis>
				</p>
				<p>Изсуши́л еси́ пото́ки, Богому́дре, ерети́ческия,/ отверзл же еси́ исто́чники догма́тов пра́вости,/ непобеди́м побо́рник Правосла́вия быв, Богоблаже́нне.</p>
				<p>Изсуши́в му́тный А́риев ток и безбо́жный,/ напои́л еси́ бога́тно благода́тными вода́ми ве́рных собо́ры/ и церко́вное благоле́пие украси́л еси́.</p>
				<p>Живы́й подо́бно Боже́ственными начина́ньми,/ был еси́ пресве́тел, о́тче, де́латель,/ неукло́нно забра́ло благоче́стия и па́стырей наста́вник.</p>
				<p><style>Богоро́дичен:</style> Просвеща́ют ду́ши правосла́вно пою́щих Тя рече́ния проро́ческая,/ Твое́ провозвеща́юще пречи́стое зача́тие/ и е́же вы́ше Сло́ва, Богоневе́сто, Твое́ Рождество́.</p>
				<p><style>Конда́к, глас 6:</style></p>
				<p>Духо́внаго твоего́ дерзнове́ния у́боявся,/ отсту́пник бе́гает Македо́нии,/ моли́твенное же служе́ние соверша́юще, твои́ раби́,/ любо́вию притека́ем,/ А́нгелом собесе́дниче, Меле́тие,/ о́гненный мечу́ Христа́ Бо́га на́шего,/ вся безбо́жныя закала́яй:/ воспева́ем тя, свети́льника, просвети́вшаго вся.</p>
				<p><style>Песнь 7</style></p>
				<p>
					<strong><style>Ирмо́с:</style></strong>
					<emphasis>Бо́жия снизхожде́ния/ огнь устыде́ся в Вавило́не иногда́,/ сего́ ра́ди о́троцы в пе́щи ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</emphasis>
				</p>
				<p>Святы́й тя собо́р первостоя́теля имя́ше, Богоприя́тне,/ его́же Святы́й Дух от коне́ц во еди́но собра́,/ песносло́вящия Того́ Божество́:/ благослове́н еси́, Бо́же оте́ц на́ших.</p>
				<p>Равноче́стно получи́л еси́ председа́тельство апо́столов Христо́вых,/ и Боже́ственное сих уче́ние насле́довал еси́ и, житию́ подо́бяся, пел еси́:/ благослове́н еси́, Бо́же оте́ц на́ших.</p>
				<p>Ум име́я остре́йш, к Боговиде́нию просте́рт,/ ерети́чествующих тупозре́нию поруга́лся еси́,/ благочести́выя же уча́, взыва́л еси́:/ благослове́н еси́, Бо́же оте́ц на́ших.</p>
				<p><style>Богоро́дичен:</style> Я́ко зерца́ло чи́сто, Твое́я чистоты́ блиста́ющося благода́тию,/ Светороди́тельница, Де́во, и Богоро́дица Всечи́стая была́ еси́./ Те́мже согла́сно Рождеству́ Твоему́ пое́м:/ благослове́н еси́, Бо́же оте́ц на́ших.</p>
				<p><style>Песнь 8</style></p>
				<p>
					<style>Ирмо́с:</style>
					<emphasis> Седмери́цею пещь/ халде́йский мучи́тель,/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>Пресве́тло научи́л еси́ Еди́но чти́ти Божество́, е́же во Отце́, и Сы́не, и Дусе,/ и си́лу безме́рну, и ца́рство еди́но я́ве/ сво́йством, кре́пко соблюда́емым ко́ейждо Ипоста́си./ Ему́же и поя́, вопия́л еси́: лю́дие, превозноси́те во вся ве́ки.</p>
				<p>Святы́ни храм, святи́телю, быв,/ вся освяща́еши, твое́ и́мя нарица́ти тща́щияся,/ и о́браз, о́тче, твой, любовию я́же к тебе́ напису́ющия, блаже́нне, и ве́рою пою́щия:/ благослови́те, вся дела́ Госпо́дня, Го́спода,/ по́йте и превозноси́те Его́ во ве́ки.</p>
				<p>Тайнонаставле́ньми изря́днейшее твое́ ста́до просвети́л еси́,/ ны́не же перворо́дных Це́рковь возрасти́л еси́,/ приложе́ние быв от ве́ка просия́вшим святи́тельскими и та́йными слу́жбами./ С ни́миже вопие́ши непреста́нно:/ свяще́ннии, по́йте, лю́дие, превозноси́те Го́спода во ве́ки.</p>
				<p><style>Богоро́дичен:</style> Науча́еми, Всечи́стая, е́же на Тебе́ та́инством/ и бы́вшее Тобо́ю пожина́юще душа́м избавле́ние и спасе́ние,/ зове́м со Арха́нгелом Гаврии́лом Тебе́:/ ра́дуйся, — вопию́ще, — Богоро́дице, — и ве́рно песнопо́юще Тя,/ и превознося́ще, Чи́стая, во ве́ки.</p>
				<p><style>Песнь 9</style></p>
				<p>
					<strong><style>Ирмо́с:</style></strong>
					<strong/>
					<emphasis>Ужасе́ся о се́м Не́бо,/ и земли́ удиви́шася концы́,/ я́ко Бог яви́ся челове́ком пло́тски и чре́во Твое́ быстъ простра́ннейшее Небе́с./ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
				</p>
				<p>Невеще́ственно невеще́ственному предстоя́,/ Его́же, и Зижди́теля всех и Го́спода, и О́тчее Сло́во, и Му́дрость,/ су́щественне и соесте́ственне су́ща, ты Богосло́вил еси́ све́тло,/ моля́, не преста́й спасти́/ и́же ве́рою тя, Богоглаго́ливе, хва́лящия.</p>
				<p>Труды́ потя́щася духо́вными/ и усе́рдно еще́ борю́щася за него́ с духобо́рцы,/ тя зря Благи́й и Святы́й Дух, венча́в/ я́ко победи́теля, прия́т досто́йно,/ и с Вы́шними, всеблаже́нне, ликостоя́нии счисли́ тя.</p>
				<p>По́двиги соверши́в благочести́вы,/ и тече́ние сконча́в добре́йшее,/ и пра́вей ве́ре научи́в всеблагоче́стно,/ пра́ведный вене́ц от всех Соде́теля прия́л еси́, Богоглаго́ливе,/ собо́ра учи́телей песнь от пе́сней предпосыла́я.</p>
				<p><style>Богоро́дичен:</style> Удо́бно, Богоро́дице, преити́ жития́ пода́ждь ми бу́рю,/ напа́стей настоя́ния и страсте́й, я́ко блага́ укротя́щи/ и наставля́ющи к доброде́тели, и стези́ пра́вости,/ да я́ко Благоде́тельницу непреста́нно велича́ю Тя.</p>
			</section>
			<section>
				<title>
					<p> Святой Мелетий, архиепископ Антиохийский</p>
				</title>
				<p>Святой Мелетий, архиепископ Антиохийский был сначала епископом Севастийским в Армении (около 357), а впоследствии был вызван императором Констанцием (353–361) в Антиохию для защиты от ереси ариан и получил Антиохийскую кафедру.</p>
				<p>Святой Мелетий ревностно боролся против арианских заблуждений, но по проискам еретиков его три раза изгоняли с кафедры.</p>
				<p>Антиохийский святитель отличался необыкновенной кротостью, неустанно воспитывал в своей пастве добрые нравы, чтобы на возделанной ниве легче могли взойти семена истинного вероучения. Святитель Мелетий рукоположил в сан диакона Василия Великого. Он крестил и воспитал Иоанна Златоуста, также величайшего святителя Церкви.</p>
				<p>После Констанция императорский престол занял Юлиан Отступник (361–363), и святитель Мелетий был снова изгнан. Ему пришлось скрываться в тайных убежищах. В 363 году он был возвращен императором Иовианом.</p>
				<p>Святитель Мелетий написал Богословский трактат «Изложение веры», который способствовал обращению к Православию многих ариан.</p>
				<p>В 381 году, при святом благоверном императоре Феодосии Великом (379–395), состоялся II Вселенский Собор, на котором святой Мелетий был избран председателем. Перед началом Собора святой Мелетий поднял руку и показал три перста, потом соединил два перста, а один пригнул и, благословив народ, провозгласил: «Три Ипостаси разумеем, о Едином же Существе беседуем». Во время Собора святитель Мелетий отошел ко Господу, Святой Григорий Нисский почтил память почившего похвальным словом.</p>
				<p>Сохранились беседа святого Меле́тия о Единосущии Сына Божия с Богом Отцом и его письмо к императору Иовиану об исповедании Святой Троицы.</p>
				<p>Мощи святого Меле́тия были перенесены из Константинополя в Антиохию.</p>
				<p>В Похвальном слове Святителю святой Иоанн Златоуст свидетельствует: «...каждый из вас называл свое дитя его именем, желая чрез это имя ввести святого в дом свой. И матери, минуя отцов, дедов и прадедов, давали новорожденным детям имя блаженного  Меле́тия. Благочестивая ревность побеждала природу, и дети с того времени становились любезными для родителей не по естественной только любви, но и по расположению к такому имени. Самое имя это считали и украшением родства, и утверждением дома, и спасением для называющихся им, и утешением любви; и как сидящие во тьме, как скоро зажжена одна лампада, зажигают от нее много светильников, и каждый вносит их в дом свой, так точно и тогда, когда это имя, как свет, явилось в городе, каждый вносил в свой дом имя этого блаженного, как бы зажигая светильник и как бы приобретая чрез такое название сокровище бесчисленных благ. Подлинно, происходившее тогда было обучением благочестию: по необходимости постоянно вспоминая это имя и содержа в душе самого святого, находили в имени его оружие для отгнания всякой безумной страсти и помысла, и сделалось оно столь общеупотребительным, что везде: и на улицах, и на торжищах, и на полях, и на дорогах  — отовсюду слышалось это имя. Впрочем, не к имени только его вы питали такую привязанность, но и к внешнему его виду... Многие начертывали этот святой образ и на перстнях — вместо камней, и на печатях, и на чашах, и на стенах комнат, везде — чтобы не только слушать святое имя его, но и везде видеть телесный образ его, и иметь двойное утешение в разлуке с ним» (Творения, т. II, с. 568).</p>
			</section>
			<section>
				<title>
					<p>Святи́теля Меле́тия, архиепи́скопа Ха́рьковскаго и Ахты́рскаго</p>
				</title>
				<p><style>На ма́лой вече́рни</style></p>
				<p>На Го́споди, воззва́х: стихи́ры на 4, глас 8:</p>
				<p>Прииди́те, ве́рнии,/ святи́теля на́шего пе́сньми почти́м,/ сей бо благоче́стия и́стинный ревни́тель бысть,/ ста́ду же своему́ па́стырь всеусе́рднейший,/ ему́же со умиле́нием припа́дающе вопием:/ Меле́тие всеблаже́нне,/ услы́ши мольбы́ люде́й твои́х, на тя упова́ющих.</p>
				<p>Прииди́те, ча́да церко́вная,/ <style>Днесь</style> бо подоба́ет песнь принести́ Влады́це,/ прия́л бо Всеще́дрый, его́ же возлюби́/ и со все́ми святы́ми к вели́чию сла́вы Свое́й приобщи́,/ его́ же ублажа́юще, возопии́м:/ святи́телю ми́лостивый, предстоя́ Святе́й Тро́ице,/ моли́ся во е́же спасти́ся нам.</p>
				<p>Тро́ическое поклоне́ние принесе́м Влады́це и, припа́дающе, возопии́м:/ моли́твами святи́теля на́шего Меле́тия,/ Тебе́ ве́рно послужи́вшаго,/ изле́й на нас, люде́й Свои́х, мир и ве́лию ми́лость.</p>
				<p><style>Сла́ва, глас то́йже:</style></p>
				<p>Богому́дре о́тче наш Меле́тие,/ розго́ добропло́дная от Лозы́ Верхо́вныя Христа́ — Бо́га на́шего,/ блаже́н еси́ я́ко пра́вды добро́ту до конца́ возлюби́л/ и сего́ ра́ди си́рым и скорбя́щим, аки самому́ Го́споду, послужи́л,/ вся притека́ющия к тебе́ вся́чески удовли́л./ Тем же буди́ и нам, к тебе́ припа́дающим,/ тра́пеза благода́тно ве́рных насыща́ющая и ко Христу́ приобща́ющая.</p>
				<p>И ны́не, Богоро́дичен, глас то́йже:</p>
				<p>Небе́сную дверь и всех святы́х Святе́йшую/ похва́льными гла́сы священноле́пно воспое́м,/ из Тебе́ бо, Ма́ти Живота́ и Влады́чице,/ Боже́ственному А́гнцу плоть истка́ся,/ Же́ртва искупле́ния всему́ ми́ру бывше,/ от Не́я бо земноро́днии жизнь вкуси́хом и истле́ния свободи́хомся,/ кля́твы Ада́мовы изба́влени бы́хом./ Ему́же, первозда́нную добро́ту нам па́ки дарова́вшему, покланя́емся/ и Тебе́, Ма́терь Искупи́теля на́шего, сла́вяще, велича́ем.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>О́тче, всеблаже́нне Меле́тие,/ ты бо, ревну́я о Го́споде, ста́до Христо́во ве́рно возлюби́л еси́,/ не я́ко нае́мник, но я́ко па́стырь до́брый, Спа́су твоему́ подража́л еси́,/ кро́тость и смиренному́дрие стяжа́л еси́,/ тем же и дарова́ся тебе́ вене́ц неувяда́емый жи́зни Еде́мския.</p>
				<p><style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
				<p>Чи́стыя моли́твы златокова́нная тру́бо, Богому́дре о́тче Меле́тие,/ воструби́ за ны ко Го́споду/ и умоли́ Вседержи́теля не помяну́ти непра́вд и беззако́ний на́ших,/ но я́ко Всеще́дру дарова́ти ми́ру от зол избавле́ние/ и спасе́ние душа́м на́шим.</p>
				<p><style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
				<p>О́тче, всеблаже́нне Меле́тие,/ апо́стольских уче́ний ве́рный подража́телю/ и Ева́нгельския и́стины всеусе́рднейший глаша́таю,/ ты бо моли́твою и ми́лованием Христу́ Бо́гу угоди́л еси́/ и Це́ркви Небе́сныя дости́гл еси́,/ не преста́й у́бо моля́ся о благостоя́нии земны́я/ и о лю́бящих благоле́пие ея́.</p>
				<p><style>Сла́ва, глас 2:</style></p>
				<p>Всеблаже́нне святи́телю Меле́тие,/ Це́ркви Христо́вы служи́телю преди́вный/ и ста́да твоего́ храни́телю неусы́пный,/ моли́ Го́спода Сла́вы на ка́мене ве́ры всем нам утверди́тися,/ во е́же твори́ти во́лю Его́ сладкопе́сненно,/ тебе́ в ве́ре подража́юще.</p>
				<p>И ны́не, Богоро́дичен, глас то́йже:</p>
				<p>Влады́чице Блага́я,/ святи́и Твои́ ру́це к Сы́ну Твоему́ воздежи́,/ душелюби́вому Соде́телю, уще́дрити рабы́ Твоя́.</p>
				<p>Тропа́рь, глас 4:
					<emphasis>зри на вели́цей вече́рни.</emphasis>
				</p>
				<p><style>На вели́цей вече́рни</style></p>
				<p>Блаже́н муж: 1-й антифо́н. На Го́споди, воззва́х: стихи́ры свята́го на 6, глас 4.</p>
				<p><style>Подо́бен:</style> Зва́нный свы́ше:</p>
				<p>Уго́днику Божию и па́стырю Це́ркви Христо́вой Меле́тию достохва́льному/ прииди́те вси вене́ц сладкопе́вца в похвалу́ принесе́м;/ ра́дуйся, отце́в и подви́жников Це́ркви Правосла́вной подража́телю;/ ра́дуйся, Та́ин Бо́жиих ве́рный строи́телю;/ ра́дуйся, вдов и сиро́т неуста́нный попечи́телю./ Моли́ Христа́ Бо́га/ дарова́ти Це́ркви Святе́й единомы́слие, мир и ве́лию ми́лость.</p>
				<p>Гроб и истле́ние упраздни́вшему,/ жизнь и воскресе́ние ми́ру дарова́вшему,/ Христу́ Жизнода́вцу прите́кл еси́,/ избра́нниче Бо́жий Меле́тие,/ от ю́ности вся су́етная ми́ра сего́ нивочто́же вмени́в/ и равноа́нгельское житие́ возлюби́в,/ па́стырем ста́да слове́снаго бы́ти сподо́бился еси́,/ Пастыренача́льнику труды́ твои́ми ве́рно послу́жив./ Его́же моли́, Богому́дре,/ дарова́ти Оте́честву на́шему и всей вселе́нней мир и ве́лию ми́лость.</p>
				<p>О, преди́вне святи́телю Меле́тие,/ ты бо вся́кое злоче́стие му́дре посрами́л еси́,/ па́ству же свою́ от па́губных раско́лов и треволне́ний му́жественно огради́л еси́,/ си́це и нас от ко́зней и сете́й вра́жиих огради́,/ и непосты́дны Пра́ведному Судии́ приведи́./ Его́же моли́, всеблаже́нне,/ дарова́ти душа́м на́шим мир и ве́лию ми́лость.</p>
				<p><style>Сла́ва, глас 6:</style></p>
				<p><style>Днесь</style> ра́дости испо́лнишася вся́ческая,/ <style>Днесь</style> па́жить Ха́рьковская Богому́дрому па́стырю прино́сит похвалы́:/ ра́дуйся, нужда́вшихся косне́нием не утомля́вый/ и о по́мощи умоля́вших лица́ твоего́ не отвраща́вый;/ ра́дуйся, ди́вный кла́дезю благоче́стия и чистоты́;/ ра́дуйся, сосу́де, преиспо́лненный целому́дренной добро́ты,/ е́юже и на́ша сердца́ испо́лни,/ ми́лостивый па́стырю наш, Меле́тие.</p>
				<p>И ны́не, догма́тик, глас 6: Кто Тебе́ не ублажи́т:</p>
				<p>Вход. Проки́мен дне, и чте́ния три святи́тельская (зри страни́цы 413—415)</p>
				<p>На литии́ стихи́ры свята́го, глас 5:</p>
				<p>Избра́нниче Бо́жий и па́стырю ди́вный,/ пять ты́сящ пятию́ хле́бы Насы́тившему тепле́ подража́л еси́,/ о лю́дех милосе́рдствуя,/ хлеб неиму́щим в до́ме твое́м преизоби́льно подава́л еси́,/ моли́твы своя́, доброде́тельми украша́юще,/ бога́тство некра́домо у А́гнца, Взе́мшаго грехи́ ми́ра, обре́л еси́./ Моли́, иера́рше ми́лостивый Меле́тие,/ прича́стники Того́ бра́чныя ве́чери сотвори́тися тебе́ ве́рно моля́щимся.</p>
				<p><style>Сла́ва, глас 6:</style></p>
				<p>Ди́вен в по́двизех твои́х яви́лся еси́,/ чистото́ю душе́вною, я́ко багряни́цею, оде́ялся еси́,/ душе́вныя по́мыслы сла́достию ве́ры к Бо́гу утвержда́я,/ кро́тостию и пра́вдою в до́ме Бо́га на́шего процве́л еси́,/ моли́твою пла́мени о́гненнаго,/ А́нгельское дерзнове́ние пред Бо́гом стяжа́л еси́./ Моли́ Христа Бо́га спасти́ся ста́ду твоему́,/ Меле́тие, земли́ на́шея похвало́ и упова́ние.</p>
				<p>И ны́не, Богоро́дичен, глас то́йже:</p>
				<p>Ублажи́м, ве́рнии, го́рних сил Честне́йшую,/ Еди́ну Невмести́маго Вмести́вшую,/ Бо́га челове́ком пло́тию Рождшую — Пречи́стую Де́ву Богоро́дицу,/ Ю́же во́инства Небе́сная, я́ко Ма́терь Го́спода Своего́, непреста́нно велича́ют,/ челове́цы же, наде́жду непосты́дную иму́ще, уми́льно взыва́ют:/ ра́дуйся, Ро́ждшая Спа́са душ на́ших.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Бога́тства некра́домаго му́драго стяжа́теля,/ прииди́те христолю́бцы целому́дренно обогати́мся, я́коже и сей:/ боля́щия и в ско́рбех су́щия посети́м,/ а́лчущия и жа́ждущия пра́вды бра́тскою трапе́зою соуте́шим,/ я́же есть человеколю́бия торжество́,/ в не́м бо Сам Влады́ка Сла́вы добротолю́бие се́рдца на́шего вся́чески благослови́т,/ егда́ Богому́драго Меле́тия добро́ты порфи́рою обогати́мся братолю́бне.</p>
				<p><style>Стих:</style> Восхва́лятся преподо́бнии во сла́ве,/ и возра́дуются на ло́жах свои́х.</p>
				<p>От пло́ти и кро́ви челове́ческия роди́лся еси́, всеблаже́нне,/ и сия́ целому́дрием души́ твоея́ покори́л еси́,/ Богоуго́дное житие́ добре́ стяжа́л еси́, о́тче наш./ Де́ланием духо́вным, бде́нием всено́щным и и́ноческим воздержа́нием/ тве́рд ум Христу́ Бо́гу соблю́л еси́/ и доброде́тельми твои́ми, аки би́серми, укра́сился еси́./ Те́мже тя вси чтим и ублажа́ем, я́ко при́снаго о нас моли́твенника.</p>
				<p><style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
				<p>Житие́ твое́ пала́та кра́сная яви́ся, преподо́бне о́тче наш Меле́тие,/ в ней бо доброде́тель твоя́, я́ко мука́ и еле́й вдови́цы Саре́пты Сидо́нския не ума́лися,/ но я́ко алава́стр ми́ра благово́ннаго, благода́ти Бо́жией испо́лнися./ Сего́ ра́ди всем вся был еси́,/ вдов и сиро́т трапе́за неоскудева́емая,/ в ско́рбех и напа́стех су́щих — отра́да непрестае́мая./ Сицевы́я благода́ти не лиши́ и нас, тебе́ моля́щихся,/ во е́же дарова́тися нам ве́лией ми́лости.</p>
				<p><style>Сла́ва, глас 6:</style></p>
				<p>И́же вся ве́дый, я́ко Бог,/ Той тя предуве́де и предъизбра́,/ и я́ко свети́льника неме́ркнущия ве́ры тебе́ нам дарова́,/ Ты же, я́ко Илия́ сла́вный, ста́до твое́ от лжепроро́ков сохрани́л еси́,/ и сим вене́ц неувяда́емый стяжа́л еси́, всеблаже́нне,/ его́ же и нам сподо́битися моли́ Христа́ Бо́га,/ предста́телю наш те́плый, Меле́тие.</p>
				<p>И ны́не, Богоро́дичен, глас то́йже:</p>
				<p>Еди́ну Тя, ве́рнии, упова́ние непосты́дно има́мы, Влады́чице,/ Твои́ми моли́твами изба́ви нас от вся́ких враг, ви́димых и неви́димых,/ в беда́х и напа́стех буди́ нам избавле́ние непреодоле́нное,/ пред Бо́гом же предста́тельство Ма́терней любви́ преиспо́лненное./ Ты бо Рождество́м Твои́м мир спа́сшая,/ род челове́ческий с Бо́гом примири́ла еси́,/ вои́стину во успе́нии Твое́м нас не оставля́ющая.</p>
				<p>На благослове́нии хлебов.</p>
				<p>Тропа́рь свята́го два́жды, глас 4:</p>
				<p>Ми́ра сего́ вре́менная, я́ко преходя́щая уразуме́л еси́,/ от ю́ности по́стническое и мно́готру́дное житие́ возлюби́л еси́, всеблаже́нне,/ иера́рхов сла́во и преподо́бных похвало́,/ Предве́чнаго Сло́ва усе́рдный благове́стниче,/ си́рых и неиму́щих кро́ве и прибе́жище./ Тем же в моли́твах пребыва́я, Христу́ у́треневати прилежа́л еси́/ и, Сего́ взыску́я, вене́ц неувяда́емый со все́ми свя́тыми стяжа́л еси́,/ о́тче наш, святи́телю Меле́тие,/ моли́ Христа́ Бо́га спасти́ся душа́м на́шим.</p>
				<p>Богоро́дице Де́во, ра́дуйся: еди́ножды.</p>
				<p><style>На у́трени</style></p>
				<p>На Бог Госпо́дь: тропа́рь святаго два́жды. Сла́ва, и ны́не, Богоро́дичен, глас 4: Е́же от века:</p>
				<p>По 1-м стихосло́вии, седа́лен, глас 5:</p>
				<p>Ра́дуйтеся, лю́дие, и просла́вите Бо́га на́шего, ди́вно во святы́х Свои́х почива́ющаго,/ Его́же непреста́нно славосло́вят вся Небе́сная во́инства,/ Сей бо, я́ко Оте́ц щедро́т, воздви́же нам па́стыря верна́ и хода́тая пред Ним непосты́дна,/ в не́м бо благоволе́ние Бо́жие позна́хом.</p>
				<p><style>Сла́ва, и ны́не, Богоро́дичен:</style></p>
				<p>Всесвята́я Де́во, поми́луй нас, прибега́ющих с ве́рою к Тебе́, Благода́тней,/ и прося́щих те́плаго Твоего́ заступле́ния,/ мо́жеши бо всех спасти́, я́ко Блага́я су́щи Ма́ти Бо́га Вы́шняго,/ моли́твы Своя́ всемо́щныя при́сно вознося́щая, Благода́тная Мари́е.</p>
				<p>По 2-м стихосло́вии седа́лен, глас 4:</p>
				<p>Я́ко жезл Ааро́нов, в Це́ркви Христо́вой ди́вно процве́л еси́/ и красото́ю доброде́тели обле́клся еси́, благоче́стне Меле́тие,/ не пре́зри у́бо и нас, к тебе́ прибега́ющих,/ пред Бо́гом предста́тельства твоего́ и́щущих,/ моли́ Его́ во е́же спасти́ся нам.</p>
				<p>Сла́ва, и ны́не, Богоро́дичен, глас 8:</p>
				<p>Те́плая Предста́тельнице и непобеди́мая За́ступнице,/ упова́ние христиа́н непосты́дное, стено́ и покро́ве, и приста́нище, прибега́ющих к Тебе́,/ земны́х и Небе́сных Влады́чице,/ Сы́на Твоего́ и Бо́га на́шего моли́/ умире́ние да́ти ми́рови, и спасе́ние, и ве́лию ми́лость.</p>
				<p>Велича́ние:</p>
				<p>Велича́ем тя,/ святи́телю о́тче Меле́тие,/ и чтим святу́ю па́мять твою́,/ ты бо мо́лиши за нас/ Христа́ Бо́га на́шего.</p>
				<p>По полиелеи, седа́лен, глас 8: Прииди́те, ча́да церко́вная:
					<emphasis>(</emphasis><emphasis>зри на ма́лой вече́рни, на Г</emphasis>
					<emphasis>о́споди, воззва́х: </emphasis>
					<emphasis>страни́ца 442)</emphasis>
					<emphasis/>
				</p>
				<p><style>Сла́ва, и ны́не, Богоро́дичен:</style> Небе́сную дверь:
					<emphasis>(зри там же, страни́ца 443).</emphasis>
				</p>
				<p>Степе́нна, 1-й антифо́н 4-го гла́са. Проки́мен, глас 4: Честна́ пред Го́сподем/ смерть преподо́бных Его́. <style>Стих:</style> Что возда́м Го́сподеви о всех,/ я́же воздаде́ ми. Ева́нгелие от Иоа́нна, зача́ло 35, от полу́. По 50-м псалме́ стихи́ра, глас 4: Ди́вен в по́двизех твои́х яви́лся еси́:
					<emphasis>(зри Сла́ва на литии́, страни́ца 445)</emphasis>
				</p>
				<p>Кано́н Богоро́дицы на 6 и святи́теля на 6.</p>
				<p>Кано́н святи́теля, глас 7.</p>
				<p><style>Песнь 1</style></p>
				<p>
					<strong><style>Ирмо́с:</style></strong>
					<strong/>
					<emphasis>Сокруши́вшему бра́ни мы́шцею Свое́ю,/и вса́дники триста́ты погрузи́вшему,/ пои́м Ему́, я́ко Изба́вителю на́шему Бо́гу,/ я́ко просла́вися.</emphasis>
				</p>
				<p>Из утро́бы ма́терния Бо́гом и́збран был еси́, святи́телю Меле́тие, пасти́ о́вцы Его́ слове́сныя,/ <style>ихже</style>, я́ко насле́дие Божие добре́ соблю́л еси́/ и Ца́рствию Небе́сному сочета́лся еси́, Богому́дре.</p>
				<p>Тро́ическое поклоне́ние Еди́ному Бо́гу, в Трие́х Ипоста́сех пева́емому, от ю́ности твоея́ уразуме́л еси́,/ Го́рняго Иерусали́ма иска́л еси́,/ иде́же и дарова́ся ти вене́ц жи́зни, по́двига твоего́ украше́ние неувяда́емое.</p>
				<p>К Нему́же те́пле прилепи́лся еси́, Богоблаже́нне,/ Ему́же день и нощь по́двигом благоразу́мным труди́лся еси́,/ Его́же возлюби́ душа́ твоя́,/ не преста́й и ны́не умоля́ти спасти́ся воспева́ющим тя.</p>
				<p><style>Богоро́дичен:</style> Ле́ствица, ю́же Иа́ков ви́де,/ гора́ приосене́нная, всесве́тлый облак Боже́ственнаго све́та,/ дверь, еюже Бог еди́н про́йде, —/ Ты еси́ Благослове́нная в же́нах, Пренепоро́чная.</p>
				<p><style>Песнь 3</style></p>
				<p>
					<strong><style>Ирмо́с:</style></strong>
					<emphasis>В</emphasis>
					<strong/>
					<emphasis> нача́ле Небеса́ Всеси́льным Сло́вом Твои́м утвержде́й, Го́споди Спа́се,/ и Вседе́тельным и Бо́жиим Ду́хом всю си́лу их,/на недви́жимем мя ка́мени/ испове́дания Твоего́ утверди́.</emphasis>
				</p>
				<p>Ю́ности твоея́ де́вственную добро́ту скоропреходя́щей суете́ в же́ртву не повергл еси́,/ но я́коже Исаа́к, же́ртву живу́ю Бо́гу себе́ приве́л еси́,/ Его́же моли́, святи́телю о́тче Меле́тие,/ в же́ртву поро́чную не пожре́тися к тебе́ прибега́ющим.</p>
				<p>Многотру́ден и многоско́рбен путь и́ноческаго по́двига/ в бде́нии, посте́ и моли́твах со слеза́ми неленостно прейти́ потща́лся еси́, о́тче Богому́дре,/ та́ко бо ху́ждшее покори́в лу́чшему и плоть поработи́в ду́ху,/ Богомы́слие стяжа́л еси́.</p>
				<p>Егда́ испи́л еси́ от исто́чника Богосло́вия во́ду жи́ву,/ просвеща́ющую ра́зум и́стиною Боже́ственною,/ тогда́ я́ко лоза́ многопло́дная, вино́м премудрости сердца́ ю́ных чад твои́х укрепи́л еси́.</p>
				<p><style>Богоро́дичен:</style> Лю́тыми грехми́ окруже́нии и напа́стей беда́ми потопля́еми/ и, под Боже́ственный покро́в Твой прибега́ем,/ Ма́ти Христа́ Бо́га, моли́ся, во е́же спасти́ся рабо́м Твои́м, Всепетая.</p>
				<p>Седа́лен, глас 3:</p>
				<p>Еле́й ве́ры непоро́чной и житие́ нескве́рное Бо́гу ве́рно стяжа́л еси́, святи́телю Меле́тие,/ имже но́вая свеща́ на све́щнице Це́ркви Христо́вой возжже́ся,/ всех ве́рных на путь спасе́ния наставля́юще,/ во е́же чи́стым се́рдцем творити во́лю Бо́жию,/ усе́рдием души́ ко Христу́ пламене́юще.</p>
				<p>Сла́ва, и ны́не, Богоро́дичен, глас то́йже:</p>
				<p>Ты кре́пость на́ша,/ Ты похвала́ и ра́дование, и храни́тельница нам еси́,/ и заступле́ние, и прибе́жище, и предста́тельница непобеди́мая,/ Пресвята́я Богоро́дице Де́во,/ Те́мже спаси́ рабы́ Твоя́.</p>
				<p><style>Песнь 4</style></p>
				<p>
					<strong><style>Ирмо́с:</style></strong>
					<strong/>
					<emphasis>Покры́ла есть Небеса́, Христе́ Бо́же,/ смотре́нием Твои́м,/ доброде́тель неизрече́нныя му́дрости Твоея́, Человеколю́бче.</emphasis>
				</p>
				<p>Излия́ся благода́ть Божия на тя, и Ду́ха прему́дрости испо́лни тя,/ сего́ ра́ди пото́ки ересе́й ученьми твои́ми изсуши́л еси́,/ ду́ши же ве́рных струя́ми Ева́нгельской и́стины напои́л еси́,/ е́юже утоли́ жа́жду душ на́ших, Богому́дре.</p>
				<p>Ю́ности пла́мень ве́ры и во́зраста житие́ непоро́чное Бо́гу чи́сте прине́сл еси́,/ дыха́нием моли́твы благода́тной пред Ним о лю́дех хода́тайствуя./ Та́ко и ны́не от бед изба́вится нам Го́спода умоли́, я́ко оте́ц лю́бящий ны.</p>
				<p>Заре́ю доброде́телей просия́л еси́/ и ско́рый помо́щник в ско́рбех и боле́знех су́щим показа́лся еси́, многоми́лостиве./ Буди́ же всем призы́вающим тя изба́витель кре́пкий и покрови́тель неотсту́пный, святи́телю Меле́тие.</p>
				<p><style>Богоро́дичен:</style> А́нгельстии язы́цы досто́йно Твоя́ хвалы́ воспе́ти не мо́гут, Чи́стая:/ мы же ны́не ра́бски взе́мшеся, ра́дование Гаврии́лово прино́сим Ти:/ ра́дуйся, Ма́ти Бо́га на́шего.</p>
				<p><style>Песнь 5</style></p>
				<p>
					<strong><style>Ирмо́с:</style></strong>
					<strong/>
					<emphasis>Нощь не све́тла неве́рным, Христе́,/ ве́рным же просвеще́ние в сла́дости слове́с Твоих:/ сего́ ра́ди к Тебе́ у́тренюю,/ и воспева́ю Твое́ Божество́.</emphasis>
				</p>
				<p>Приста́нищу небу́рному и благооти́шному приведи́ нас, о́тче Богому́дре, прегреше́ньми обурева́емых,/ да пла́мене бу́дущаго, му́ки нестерпи́мыя и гне́ва Божия изба́вимся,/ на тя упова́ние возложи́вше.</p>
				<p>Моли́тву те́плую, я́ко ми́ро благоуха́нное принеси́ за ны ко Го́споду, святи́телю Меле́тие,/ не има́мы бо покая́ния, ни жития́ непоро́чнаго, ниже́ моли́твы чи́стыя,/ сего́ ра́ди помози́ нам.</p>
				<p>Святи́телю Христо́в Меле́тие, искорени́ зло́бу и по́хоть вре́дную серде́ц на́ших,/ да тля грехо́вная не растли́т и не помрачи́т ду́ши на́ша,/ на тя с ве́рою упова́ющих.</p>
				<p><style>Богоро́дичен:</style> Тебе́, Де́во, еди́ну вси ве́рнии стяжа́хом Засту́пницу тве́рду,/ Ты бо Бо́га родила́ еси́,/ сего́ ра́ди хвала́ми, Чи́стая, Тя ублажа́ем, ро́ди земни́и, по глаго́лу Твоему́.</p>
				<p><style>Песнь 6</style></p>
				<p>
					<strong><style>Ирмо́с:</style></strong>
					<strong/>
					<emphasis>Во глубину́ грехо́вную впа́дся, Бла́же,/ я́ко Ио́на от кита́ вопию́ Ти:/ возведи́ от тли живо́т мой,/ и спаси́ мя, Человеколю́бче.</emphasis>
				</p>
				<p>Воздохни́ и припади́ за ны ко Го́споду/ и уми́лостиви Его́, святи́телю Меле́тие,/ пре́жде да́же не предста́ти нам Судии́ Нелицеприя́тному,/ возда́ти коему́ждо по де́лом его́ досто́йная гряду́щему.</p>
				<p>Услы́ши глас стена́ния на́шего и вопль пла́ча на́шего, о́тче наш Меле́тие,/ я́ко изсохо́ша во гресе́х сердца́ на́ша./ Росо́ю сле́зныя моли́твы твоея ускори́ погаси́ти пла́мень грехо́в на́ших,/ во ад влеку́щих ду́ши на́ша.</p>
				<p>Хромы́я возста́вив и прокаже́нныя очи́стив,/ блудни́цы поми́ловав и разбо́йника благоразу́мнаго во еди́ном часе́ ра́еви сподо́бивый Человеколюбец Госпо́дь,/ Его́ же умоли́, Боговозлю́бленне, всепроща́ющей любо́вию просвети́ти убо́гия ду́ши на́ша и спасти́ нас.</p>
				<p><style>Богоро́дичен:</style> Ада́м преступи́ у́бо за́поведь еди́ну Сы́на Твоего́, Де́во, и во изгна́ние впаде́:/ ка́ко же рыда́ем прегреше́ний на́ших бе́здну,/во мно́гия бе́ды впа́дшии.</p>
				<p><style>Конда́к, глас 4:</style></p>
				<p>Ревну́я, поревнова́л еси́ к Бо́гу, Его́же возлюби́л еси́/ и Его́же всем се́рдцем возжела́л еси́, о́тче наш Меле́тие,/ и Его́же ра́ди к и́ноческому по́двигу поте́кл еси́/ и закла́тися Христу́ Бо́гу сама́го себе́ приве́л еси́,/ я́ко па́стырь до́брый вруче́нное тебе́ ста́до ове́ц Христо́вых му́дре упа́сл еси́./ Моли́ о нас Христа́ Бо́га, святи́телю достохва́льне.</p>
				<p><style>И́кос:</style></p>
				<p>И́же в доброде́телех па́стырь Це́ркви Христо́вой преди́вный/ и, я́ко оте́ц чадолюби́вый, а́лчущим и жа́ждущим пра́вды сосу́д неистощи́мый,/ пред Бо́гом предста́телю наш ве́рный, в похвалу́ тебе́ зове́м:/ ра́дуйся, иера́рше Христо́в, Боже́ственныя благода́ти досто́йный носи́телю;/ ра́дуйся, за́поведей Божиих — глаго́лов жи́зни ве́чной — усе́рднейший исполни́телю;/ ра́дуйся, сокро́вище несокрове́нное, бога́тство твое́ неиму́щим добре́ расточи́вый;/ ра́дуйся, в труде́х, посте́ и бде́нии ве́рно Бо́гу послужи́вый./ Моли́ о нас Христа́ Бо́га, святи́телю достохва́льне.</p>
				<p><style>Песнь 7</style></p>
				<p>
					<strong><style>Ирмо́с:</style></strong>
					<strong/>
					<emphasis>В пещь о́гненную вве́ржени преподо́бнии о́троцы,/ огнь в росу́ преложи́ша,/ воспева́нием сице вопию́ще:/ благослове́н еси́, Го́споди Бо́же оте́ц на́ших.</emphasis>
				</p>
				<p>Моли́твы твоя́ источи́ за ны ко Го́споду, о́тче преблаже́ннейший,/ и скве́рну сту́дных дел на́ших омы́й, во е́же чи́стым се́рдцем взыва́ти нам:/ благослове́н Госпо́дь, Бог оте́ц на́ших.</p>
				<p>О́гнь моли́твы непоро́чный проле́й за всех нас к Бо́гу, святи́телю Меле́тие,/ да не пожре́т нас зло́ба грехо́вная,/ оба́че научи́ нас ве́рно взыва́ти:/ благослове́н Госпо́дь, Бог оте́ц на́ших.</p>
				<p>Возше́л еси́ на высоту́ доброде́тели, па́стырю наш Меле́тие,/ е́юже, я́ко еле́ем благода́тным, горе́ние серде́ц на́ших воспламени́/ и мрак грехо́вный от душ на́ших отжени́, во е́же звати нам чи́сте:/ благослове́н Госпо́дь, Бог оте́ц на́ших.</p>
				<p><style>Богоро́дичен:</style> Свята́я Богоро́дице, Пресвята́го Ро́ждшая пло́тию,/ уподо́битися восхоте́вшаго челове́ком,/ Небе́снаго Ца́рствия всех нас яви́ прича́стники моли́твами Твои́ми.</p>
				<p><style>Песнь 8</style></p>
				<p>
					<strong><style>Ирмо́с:</style></strong>
					<strong/>
					<emphasis>Стра́шнаго Херуви́мом,/ и чу́днаго Серафи́мом, и ми́ру Творца́,/ свяще́нницы, и раби́, и ду́си пра́ведных,/ по́йте, благослови́те и превозноси́те Его́ во ве́ки.</emphasis>
				</p>
				<p>Ка́ко у́бо воспое́м вели́чие трудо́в твои́х,/ <style>Аще</style> не подража́ем смире́нию и терпе́нию твоему́, преподо́бне о́тче Меле́тие,/ и́мже вся́ка зло́ба упраздни́ся и Це́рковь Христо́ва украси́ся:/ благословя́ще и превознося́ще Го́спода во ве́ки.</p>
				<p>Ума́ красото́ю ди́вно увенча́ Тя Госпо́дь, па́стырю наш Меле́тие,/ во е́же быти нам: в ве́ре утвержде́ние, в ле́ности же посрамле́ние, в служе́нии бли́жним поспеше́ние,/ благословя́ще и превознося́ще Бо́га во ве́ки.</p>
				<p>Го́рняго Сио́на жи́тель показа́лся еси́, святи́телю Меле́тие,/ сего́ ра́ди со все́ми святы́ми мо́лиши Го́спода мир нам и ве́лию ми́лость дарова́ти,/ благословя́щим и превознося́щим Го́спода во ве́ки.</p>
				<p><style>Богоро́дичен:</style> Я́ко Ма́терь Све́та,/ трапе́зу Хле́ба Жи́зненнаго и руно́ ороше́нное, и сла́дость ра́йскую почита́ем Тя, Чи́стая Де́во Ма́ти.</p>
				<p><style>Песнь 9</style></p>
				<p>
					<strong><style>Ирмо́с:</style></strong>
					<strong/>
					<emphasis>Па́че естества́ Ма́терь/ и по естеству́ Де́ву,/ Еди́ну в жена́х Благослове́нную,/ пе́сньми, ве́рнии, Богоро́дицу велича́ем.</emphasis>
				</p>
				<p>Богопозна́нием утверди́л еси́ себе́ и слове́сное ста́до твое́, Богому́дре,/ сего́ ра́ди о́вцы па́жити твоея́, со умиле́нием вопиют тебе́:/ настави нас Бо́гу служи́ти усе́рдно.</p>
				<p>Над мно́гими тя поста́ви Госпо́дь,/ о мале бо был еси́ ве́рен Ему́ от ю́ности твоея, святи́телю Ме́летие,/ дерзнове́ние к Нему́ име́я, моли́, да сотвори́т нас насле́дники Ца́рствия Своего́.</p>
				<p>Престо́лу Ще́драго Бо́га предстоя́ще,/ не преста́й моли́тися, святи́телю Меле́тие,/ Це́рковь и страну́ на́шу огражда́ти ми́ром во вся ве́ки.</p>
				<p><style>Богоро́дичен:</style> от <style>Тебе</style>́, Де́во Пречи́стая, воплоти́вшагося моли́ о спасе́нии на́шем,/ Емуже предстои́ши всегда́, я́ко Ма́терь Сы́ну.</p>
				<p>Свети́лен, глас 8.</p>
				<p><style>Подо́бен:</style> О, пресла́внаго чудесе́:</p>
				<p>Свет стезя́м твои́м вои́стину зако́н Бо́га на́шего бысть, святи́телю Меле́тие,/ Его́же благода́ти струя́ми напое́н был еси́/ и нам Боже́ственный Свет испроси́,/ во е́же пра́во ходити пути́ Господни.</p>
				<p>Сла́ва, и ны́не, Богоро́дичен, глас то́йже:</p>
				<p>Де́вство некра́домо, Де́во, сохра́нше,/ Ма́терь яви́лася еси́ Сы́на Бо́жия вои́стинну,/ Отца́ благоволе́нием и Ду́ха Свята́го наше́ствием.</p>
				<p>На хвали́тех стихи́ры на 6, глас 6:</p>
				<p>И́збра́нному ста́да Христо́ва па́стырю преди́вну/ прииди́те вси, свети́льников ве́ры носи́телие,/ сиро́т пита́телю и вдов уте́шителю песнь принесе́м,/ сей бо ны́не усе́рдно за ны мо́лится ко Го́споду:/ Владыко! Вдови́цам предста́ни, си́рых защити́, плене́нныя изба́ви,/ неду́гующия исцели́ и вся лю́ди Твоя́ помяни́,/ всем подая́ я́же ко спасе́нию проше́ния, Го́споди Бо́же наш!</p>
				<p>Мона́хом наста́вника и па́стырем красоту́/ и су́щим в ско́рбех и печа́лех неистощи́мую добро́ту/ в псалме́х, и пе́ниих, и пе́снех духо́вных досто́йно восхва́лим святи́теля Меле́тия,/ его́же в дни плене́ния гра́да Ха́рькова ве́рнии с ли́ком Засту́пницы Усе́рдной узре́ша,/ ско́рое избавле́ние от иноплеме́нников предре́кша./ Сим благоволе́ние Бо́жие к нам уразуме́ша,/ святи́телево предста́тельство благодари́в просла́виша,/ я́ко стра́жа гра́да на́шего в беда́х неотсту́пна.</p>
				<p>А́нгела Це́ркви нашея,/ храни́теля неусы́пна и столпа́ непоколеби́ма,/ благоче́стия побо́рника и нече́стия искорени́теля,/ дея́нием и зре́нием ди́вно просия́вшаго/ и све́том ве́ры тварь просвети́вшего,/ прииди́те песнопе́ний цвета́ми увенча́ем святи́теля ми́лостиваго,/ христиа́нский кончи́ны и до́браго отве́та на Страшне́й Суди́щи Христо́ве нам умоля́ющаго,/ предста́теля за ны ко Го́споду Меле́тия преди́вна.</p>
				<p>Ду́ха Всесвята́го жили́ще яви́лся еси́,/ Боголюби́ве о́тче наш Меле́тие,/ от ю́ности бо твоея́ возжела́л еси́ лу́чшее житие́,/ пло́ти тленныя вся́кое сладостра́стие умертви́в,/ ду́шу твою́ оживотвори́л еси́,/ и сию́ Боже́ственный орга́н Ду́ха Свята́го показа́в,/ Христу́ Бо́гу моли́ся непови́нным бы́ти нам,/ Пречи́стаго Те́ла и Честны́я Кро́ви Его́ недосто́йне причаща́ющимся.</p>
				<p><style>Сла́ва, глас 6:</style></p>
				<p>Же́ртву чи́стую и Богоприя́тную за лю́ди Бо́гу приноси́л еси́/ и, я́ко жезл Ааро́нов, житие́м непоро́чным ди́вно процве́л еси́,/ уго́дниче Бо́жий Меле́тие,/ избра́вшему тя всех Творцу́ и Бо́гу ны́не предстоя́,/ о ми́ре ми́ра и о соблюде́нии стада́ твоего́ от всех зол хода́тайствуеши приле́жно./ Мы же предста́тельством твои́м спаса́еми,/ Тро́ице Единосу́щней и Неразде́льней ве́рно вопие́м:/ Свят, Свят, Свят еси́, Го́споди Бо́же наш,/ поми́луй ны И́мени ра́ди свята́го Твоего́.</p>
				<p>И ны́не, Богоро́дичен, глас то́йже:</p>
				<p>Ра́дуйся, Це́ркве Святы́я красото́;/ ра́дуйся, Прему́дрости Бо́жией неизмери́мая глубино́,/ проро́ческаго сбытия́ надеждо непосты́дная,/ апо́стольския про́поведи тверды́ня непоколеби́мая./ Ра́дуйся, святе́йших Го́рних во́инств непостижи́мое ра́дование,/ святы́х Собо́ра и земноро́дных мно́жества непререка́емое упова́ние;/ ра́дуйся, Ма́ти А́гнца Бо́жия,/ сме́рти жа́ло попра́вшаго и су́щим во гробе́х живо́т дарова́вшаго./ Его́же моли́, Богоро́дице, в кни́зе живо́тней рабо́м Твои́м написа́тися,/ еси́ бо Ма́терь Све́та и ми́ра Вла́дычица.</p>
				<p>Славосло́вие вели́кое.</p>
				<p>На литурги́и</p>
				<p>Блаже́нны от кано́на свята́го, пе́сни 3-я и 6-я. Проки́мен, глас 1: Уста́ моя́ возглаго́лют прему́дрость/ и поуче́ние се́рдца моего́ ра́зум. <style>Стих:</style> Услы́шите сия́ вси <style>язы ́цы</style>,/ внуши́те вси живу́щии по вселенней. Апо́стол ко Евре́ем, зачало 335. Аллилу́ия, глас 4: Воззва́ша праве́днии,/ и Госпо́дь услыша их. <style>Стих:</style> Многи ско́рби пра́ведным,/ и от всех их изба́вит я Госпо́дь. Ева́нгелие от Лу́ки, зача́ло 24. Прича́стен: В па́мять ве́чную бу́дет пра́ведник:</p>
			</section>
			<section>
				<title>
					<p>Святитель Мелетий, архиепископ Харьковский и Ахтырский</p>
				</title>
				<p>Святитель Мелетий, архиепископ Харьковский и Ахтырский (в миру Михаил Иванович Леонтович). Родился 6 ноября 1784 года в селе Старые Санжары Полтавской губернии.</p>
				<p>В 1808 году Михаил Леонтович успешно окончил Екатеринославскую Духовную Семинарию. Как лучший ученик он был направлен архиепископом Екатеринославским Платоном в Петербург, в Александро-Невскую Академию. Окончив Духовную Академию в 1814 году со степенью магистра Богословия, он был определен адъюнкт-профессором греческого языка.</p>
				<p>С 11 марта 1817 года Михаила Леонтовича назначили секретарем учрежденного при Академии Строительного комитета.</p>
				<p>30 июля 1817 года его перевели в Киевскую Духовную Семинарию на должность инспектора, где он был профессором церковной истории и греческого языка. Когда 28 сентября 1819 года была открыта Киевская Духовная Академия, Михаил Леонтович стал ее первым инспектором.</p>
				<p>11 февраля 1820 года, накануне дня памяти святителя Меле́тия Антиохийского, в соборном храме Киево-Братского монастыря он был пострижен в монашество с именем Мелетий.</p>
				<p>Постриг совершил Киевский митрополит Евгений (Болховитинов). 22 февраля 1820 года инок Мелетий был посвящен митрополитом Евгением в сан иеродиакона, 25 февраля — во иеромонаха.</p>
				<p>9 августа 1821 года иеромонах Мелетий был назначен ректором Могилевской Духовной Семинарии и настоятелем Кутеинского Оршанского монастыря с возведением в сан архимандрита. В августе 1823 года его перевели на должность ректора Псковской Духовной Семинарии, а 24 января 1824 года архимандрит Мелетий был назначен ректором Киевской Духовной Академии.</p>
				<p>В октябре 1826 года последовало определение Святейшего Синода о назначении архимандрита Меле́тия епископом Чигиринским, викарием Киевской епархии, и настоятелем Киевского Златоверхого Михайловского монастыря. 19 октября 1826 года состоялось его наречение во епископа, а 21 октября в Киево-Софийском соборе была совершена архиерейская хиротония.</p>
				<p>С отеческой любовью заботился святитель о юных питомцах Киевской Академии, воспитывая их в духе преданности Церкви Христовой. Особой заботой святителя было попечение о бедных, вдовах и сиротах. Часто посещал он заключенных и для утешения совершал Богослужения в тюремных церквах. Не меньше заботился святитель и о духовном окормлении братии Михайловского монастыря. Устными назиданиями и личным примером он воспитывал в иноках обители дух истинного подвижничества. Святитель Мелетий говорил: «Смирение — охранительный меч, с ним безопасно пройдешь землю, ад и достигнешь Неба».</p>
				<p>В апреле 1828 года святитель Мелетий получил назначение на Пермскую кафедру.</p>
				<p>Строгий к самому себе, Святитель был строг и к другим. Для подготовки избранных кандидатов к принятию сана святитель Мелетий написал для них так называемый «Ставленнический катехизис». В августе 1831 года святитель Мелетий был переведен на Иркутскую кафедру, с возведением в сан архиепископа.</p>
				<p>Большое внимание уделял святитель просвещению малых народов России светом Евангельского учения. Святитель основал церкви на севере Камчатки, в северо-восточной части Иркутской епархии и вдоль реки Алдан, на тракте от Якутска до Охотска. Он часто объезжал свою обширную епархию, посетил побережье Охотского моря и Ледовитого океана, в пределах Северной Америки, где тогда трудился знаменитый Апостол Сибири — священник Иоанн Вениаминов, впоследствии святитель Иннокентий (†1879, память 23 сентября и 31 марта). Путешествуя по Сибири и берегам Тихого океана, святитель Мелетий нередко общался с населением, исповедовавшим ламаизм. Святитель с кротостью убеждал оставить заблуждения и объяснял Евангельские истины язычникам: тунгусам, бурятам, камчадалам, а также жителям Курильских и Алеутских островов.</p>
				<p>После неутомимых трудов здоровье святителя ухудшилось, и его перевели в 1835 году на СлободскоУкраинскую кафедру (впоследствии Харьковская и Ахтырская).</p>
				<p>И здесь святитель Мелетий уделял большое внимание духовным учебным заведениям, много заботился о быте и образовании духовенства.</p>
				<p>Он содействовал восстановлению тех монастырей и Духовных училищ, которые упразднила императрица Екатерина II. Большое внимание уделял святитель борьбе с расколом.</p>
				<p>2 июля 1839 года святитель Мелетий возглавил торжество в г. Ахтырке по случаю 100-летия со дня явления чудотворной иконы Божией Матери, именуемой Ахтырской (празднование 2 июля).</p>
				<p>Блаженная кончина Святителя последовала в ночь на 29 февраля 1840 года. После причащения Святых Тайн, со словами «Ныне отпущаеши...», Святитель осенил себя крестным знамением и, обращаясь ко всем со словами «Простите меня»,— отошел ко Господу.</p>
				<p>4 марта 1840 года святитель Мелетий был предан земле епископом Курским Илиодором в усыпальнице под Крестовой церковью Покровского монастыря.</p>
				<p>С первых дней кончины Святителя верующие люди твердо уповали на предстательство святого Меле́тия пред Богом и получали благодатную помощь: исцеление в болезнях, утешение в скорбях и избавление от злых обстояний. Особую надежду возлагали верующие жители г. Харькова на святого Меле́тия в бедственные дни Великой Отечественной войны. Чудесным извещением святой предсказал скорое избавление города от врагов.</p>
				<p>В 1948 году, по благослове́нию Святейшего Патриарха Алекси́я, гробница с мощами святителя Меле́тия была перенесена в Благовещенский кафедральный собор, где находится и в настоящее время, являясь духовным прибежищем и молитвенным утешением верующих людей.</p>
				<p>Со времени утверждения в 1977 году Святейшим Патриархом Пименом и Священным Синодом службы и акафиста святителю Мелетию православные христиане обращаются к молитвенному ходатайству Святителя о благостоянии Святой Церкви, о мире и благоденствии Отечества. Память святителя Меле́тия отмечается дважды: 12 февраля (тезоименитство) и 29 февраля (28 февраля в невисокосный год — преставление).</p>
			</section>
		</section>
		<section>
			<title>
				<p>13-й день</p>
			</title>
			<section>
				<title>
					<p>
						<style>Преподо́бнаго отца́ на́шего Мартиниа́на</style>
					</p>
				</title>
				<p>На Го́споди, воззва́х:
					<style>стихи́ры, глас 2.</style>
				</p>
				<p><style>Подо́бен:</style>
					<style>Е</style>гда́ от Дре́ва:
				</p>
				<p>Прииди́те, я́коже цве́ты се́льными/ и рая́ Боже́ственнаго благора́сленными цветы́,/ пе́ньми венча́ем страда́льца Христо́ва,/ правосла́вных овча́,/ чистоты́ бо добро́та,/ ве́ры же́ртва,/ сла́ва воздержа́ния яви́ся я́вственно ми́ру./ Те́мже прия́т вене́ц Ца́рствия непреме́нен.</p>
				<p>Име́я в се́рдцы твое́м о́гнь,/ Мартиниа́не Богоблаже́нне, Боже́ственнаго Ду́ха,/ Сим опали́в нечистоты́ о́браз отрокови́цы/ обре́теся, уязви́в сопротивоборца́ мече́м его́,/ отню́дуже прирази́вся тебе́, яви́ся смех предлежа́ и́стинно,/ и посра́млен всескве́рненый.</p>
				<p>Огнь у́бо вжегл еси́ чу́вственне/ проти́ву вра́жиим ополче́ниям, преблаже́нне,/ мысль стяжа́в вечна́го огня́,/ сласте́й твои́х разжже́ние увяди́л еси́ зело́;/ на ка́мени же но́зе твои́ поста́вль, преподо́бне,/ на сем хра́мину созда́л еси́;/ по страна́м обходя́, о́тче,/ терпе́нием твои́м венча́лся еси́.</p>
				<p><style>Сла́ва, глас 2:</style></p>
				<p>Ра́дуйся, честна́я и многочу́дная палести́нская похвало́,/ возсия́ бо нам, я́ко пресве́тло со́лнце,/ и, врага́ опали́в всю си́лу, у́ды твоя́ соже́гл еси́ огне́м, блаже́нне,/ в гора́х бо, и пусты́нях, и острове́х вся́ко искуше́ние тебе́ принесе́:/ в пусты́ни у́бо жену́ тебе́ предста́ви,/ на ка́мени же в мо́ри искуси́тель искуси́ти тя покуша́шеся, му́дре./ Но, о Мартиниа́не треблаже́нне!/ Христа́ непреста́нно о нас моля́ не преста́й,/ творя́щих ве́рою твою́ па́мять.</p>
				<p>И ны́не, Богоро́дичен или́ Крестобогоро́дичен.</p>
				<p><style>Подо́бен:</style>
					<style>Е</style>гда́ от Дре́ва:
				</p>
				<p>Грозд всезре́лый, Чи́стая,/ Его́же невозде́ланно во утро́бе младоноси́ла еси́,/ на Дре́ве я́ко узре́ла еси́ Сего́ ви́сяща,/ рыда́ющи, восклица́ла еси́, взыва́ющи:/ Ча́до, сла́дость иска́пай,/ е́юже пия́нство вся́кое страсте́й отъе́млется, Благоде́телю,/ Мене́ ра́ди, Тебе́ ро́ждшия,/ Боже́ственными утеше́ньми,/ я́ко Благоутро́бен.</p>
				<p>На стихо́вне Окто́иха.</p>
				<p><style>Сла́ва, глас 6. Самогла́сен:</style></p>
				<p>Испещре́н оде́ждею чистоты́ и просвеще́н молитво́ю Боже́ственною,/ живу́ща же име́я Христа́ в себе́, от Де́вы ро́ждшагося,/ же́нским украше́нием не восхи́тися, ни сла́сти плотски́я прия́т,/ но взы́де усе́рдно на тождерабо́тный огнь,/ Боже́ственный огнь в се́рдцы име́я,/ и чу́вственным и вре́менным огне́м стра́стный огнь попали́л еси́,/ и гее́нский пла́мень угаси́л еси́./ Те́мже моли́ся, Мартиниа́не блаже́нне,/ и нам всепа́губнаго и ве́чнаго изба́витися огня́.</p>
				<p>И ны́не, Богоро́дичен или́ Крестобогоро́дичен.</p>
				<p><style>Подо́бен:</style>
					<style>Т</style>ридне́вен:
				</p>
				<p>Лю́ди беззако́ннейшия,/ без пра́вды пригвожда́ющия Тя на Дре́ве,/ Де́ва и Чи́стая Ма́ти Твоя́ зрящи,/ я́коже Симео́н прорече́,/ утро́бою, Спа́се, уязвля́шеея.</p>
				<p>Тропа́рь, глас 8:</p>
				<p>Пла́мень искуше́ний сле́з тече́ньми погаси́л еси́, блаже́нне,/ и, морска́я волне́ния, и звере́й стремле́ния обузда́вый, взыва́л еси́:/ препросла́влен еси́, Всеси́льне, огня́ и бу́ри спасы́й мя.</p>
				<p>Кано́н, глас 2.</p>
				<p><style>Песнь 1</style></p>
				<p>
					<emphasis><style>Ирмо́с:</style></emphasis>
					<emphasis>
						<style>В</style>о глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло есть,/ Препросла́вленный Госпо́дь сла́вно бо просла́вися.
					</emphasis>
				</p>
				<p>Та́йными пе́сньми согла́сно, прииди́те, восхва́лим по́стника благоче́стия <style>Днесь</style>, Мартиниа́на, ве́рно,/ я́ко до́бре и зако́нно пости́вшася,/ те́мже и побе́ды прия́т от Христа́ вене́ц.</p>
				<p>Неукло́нно стра́хом Христо́вым, о́тче, огражда́емь,/ стра́ха вражия, я́коже мо́лния, отгна́л еси́,/ стра́шен бо был еси́ на них терпе́нием воздержа́ния/ и мечта́ньми непоколеби́мь пребы́л еси́, прехва́льне.</p>
				<p>Спаси́тельною си́лою Христо́вою/ искуше́ние тебе́ де́монское наше́дшее удо́бь ми́мо тече́,/ жены́ наи́тие, преподо́бне, ю́же спасы́й,/ уязви́л еси́ сея́ ра́ди злонача́льника.</p>
				<p><style>Богоро́дичен:</style>
					<style>В</style>о чре́ве поноси́вши без му́жа, Чи́стая,/ и Де́ва же Ма́ти в жена́х еси́ нетле́нна,/ Ду́хом Святы́м Сы́на Бо́жия заче́нши во утро́бе,/ Его́же по благоволе́нию Отца́ родила́ еси́ без се́мене.
				</p>
				<p><style>Песнь 3</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Н</style>а ка́мени мя ве́ры утверди́в,/ разшири́л еси́ уста́ моя́ на враги́ моя́,/ возвесели́ бо ся дух мой, внегда́ пе́ти:/ несть свят, я́коже Бог наш,/ и несть пра́веден, па́че Тебе́, Го́споди.
					</emphasis>
				</p>
				<p>Пло́ти воздержа́нием отмы́л еси́ ме́рзости зло́бу, я́коже ти́ну,/ и обре́л еси́ чистото́ю ума́ стези́, преподо́бне, пра́ведных,/ гла́дких путе́й отбе́г грехо́вных, мудре.</p>
				<p>Вжили́в<a type="note" xlink:href="#note8">8</a> се́рдце твое́ и разже́г стра́хом и любо́вию Госпо́днею,/ плоть твою́ опали́л еси́ во́лею огне́м веще́ственным, му́дре,/ сим пропису́я нам гее́нны, преподо́бне, негаси́мый огнь.
				</p>
				<p>Ураня́я<a type="note" xlink:href="#note9">9</a> твое́ те́ло огне́м всеяду́щим,/ гони́тель яви́лся еси́ и вене́чник,/ уязвля́я супоста́та терпе́нием,/ очища́я же помышле́ний скве́рну, преподо́бне,/ и убеля́я ду́хом, и де́вствуя пло́тию.
				</p>
				<p><style>Богоро́дичен:</style>
					<style>З</style>ача́тие неискусому́жно,/ Боже́ственное Рожде́ние несказа́нно,/ па́че ума́ бо,/ Бог же, ражда́емый вы́ше естества́./ О, Рождества́ Твоего́!/ О, чистоты́ Твое́я!/ Тобо́ю бо яви́ся мне Бог в ра́бии<a type="note" xlink:href="#note10">10</a> о́бразе.
				</p>
				<p>Седа́лен, глас 4.</p>
				<p><style>Подо́бен:</style>
					<style>С</style>ко́ро предвари́:
				</p>
				<p>Преподо́бный Твой, Го́споди,/ в поще́нии свое́м по́двиги показу́я усе́рдием мно́гим, Христе́ Бо́же наш,/ име́я бо кре́пость Твою́, преоби́дяше бе́сы,/ посече́ сло́вом некре́пкую горды́ню./ Те́мже Тя мо́лим: спаси́ ду́ши на́ша.</p>
				<p><style>Сла́ва, и ны́не, Богоро́дичен.</style></p>
				<p>Подо́бен то́йже:</p>
				<p>Де́во Всенепоро́чная, я́же пресу́щнаго Бо́га ро́ждшая,/ со безпло́тными Того́ непреста́нно моли́/ оставле́ние прегреше́ний и исправле́ние жития́ да́ти нам пре́жде конца́,/ ве́рою и любо́вию пою́щим Тя по до́лгу,/ Еди́на Всепе́тая.</p>
				<p>Или́ Крестобогоро́дичен.</p>
				<p>Подо́бен то́йже:</p>
				<p>Де́во Пренепоро́чная, Ма́ти Христа́ Бо́га,/ ору́жие про́йде Твою́ пресвяту́ю ду́шу,/ егда́ распина́ема ви́дела еси́ во́лею Сы́на и Бо́га Твоего́:/ Его́же, Благослове́нная, моля́щи не преста́й/ проще́ние прегреше́ний нам дарова́ти.</p>
				<p><style>Песнь 4</style></p>
				<p>
					<emphasis><style>Ирмо́с:</style></emphasis>
					<emphasis>
						<style>П</style>рише́л еси́ от Де́вы не хода́тай, ни А́нгел,/ но Сам, Го́споди, вопло́щься,/ и спасл еси́ всего́ мя, челове́ка./ Тем зову́ Ти:/ сла́ва си́ле Твое́й, Го́споди.
					</emphasis>
				</p>
				<p>Умертви́ся томи́теля ле́сти обрете́ние и побежде́ние прия́т,/ ея́же бо ра́ди победи́ти наде́яшеся, се́ю низложи́ся/ и попира́ется до́бле нога́ми кре́пко.</p>
				<p>Претерпе́л еси́ до́блественным нра́вом Го́спода,/ стези́ упра́вил еси́ и на ка́мень всели́лся еси́, преподо́бне, без покро́ва лежа́щ,/ я́ко на Не́бо, возше́д в ма́лый о́стров.</p>
				<p>До́блественнеи и кра́снеи твои́ но́зе, прехва́льне,/ к тече́нию просте́рл еси́, от страны́ в страну́ преходя́:/ бежа́л бо от гра́да страсте́й и в безстра́стие дости́гл еси́.</p>
				<p><style>Богоро́дичен:</style>
					<style>П</style>ребыла́ еси́ по Рождестве́ Де́ва, Препе́тая,/ Бог бо Безнача́льный яви́ся, из Тебе́ проходя́,/ Ему́же вчелове́чшуся, подо́бия о́браз целу́ем.
				</p>
				<p><style>Песнь 5</style></p>
				<p>
					<emphasis><style>Ирмо́с:</style></emphasis>
					<emphasis>
						<style>С</style>ве́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо Тебе́, ино́го бо́га не зна́ем.
					</emphasis>
				</p>
				<p>Дверь обре́т доброде́тели,/ кова́рство врага́, преподо́бне, яви́лся еси́ и жи́зни мое́й предста́тель,/ души́ же наста́вник, погруже́нней лю́те бу́рею.</p>
				<p>Дар Бо́жий прия́т моли́тв твои́х кре́пость,/ вся соверша́еши, му́дре, пресла́вно, и спаса́еши от глубины́,/ и от бу́ри избавля́еши страсте́й ду́ши на́ша.</p>
				<p><style>Богоро́дичен:</style>
					<style>В</style>о Двою́ Естеству́ и Ипоста́си Еди́ной был еси́/ и соверше́н Сый Челове́к./ Несме́шен о́браз или́ зрак не пострада́, Сло́ве, воплоща́йся. Го́споди.
				</p>
				<p><style>Песнь 6</style></p>
				<p>
					<emphasis><style>Ирмо́с:</style></emphasis>
					<emphasis>
						<style>К</style>о Го́споду от ки́та Ио́на возопи́:/ Ты мя возведи́ из глубины́ а́да, молю́ся,/ да я́ко Изба́вителю во гла́се хвале́ния/ и́стины же ду́хом пожру́ Тебе́.
					</emphasis>
				</p>
				<p>Си́лою Бо́жиею укре́пль твою́ ду́шу, прехва́льне,/ не ужа́слся еси́, наде́ждею огражда́емь, непрепла́ваему глубину́ му́дре, прейти́,/ но спасе́ся, дельфи́нми носи́м.</p>
				<p>Житие́ твое́ А́нгелы и́стинно удиви́, де́моны посрами́ и челове́ки просвети́,/ и жену́ па́че спасл еси́,/ и на стезю́ поще́ния привле́кл еси́.</p>
				<p>Подо́бие твои́м трудо́м и честны́м подвиго́м, му́дре,/ твое́ преи́тие по достоя́нию и́стинно бысть,/ и взят на враги́ целому́дрия побе́ду,/ воздержа́нием зми́я уби́в.</p>
				<p><style>Богоро́дичен:</style>
					<style>З</style>ако́ны о Тебе́ изнемого́ша вои́стинну естества́, Де́во Чи́стая,/ де́вствуеши бо, ро́ждши сопресто́льна Отцу́ и Боже́ственному Ду́ху/ Сло́во су́ща, Бо́га же и Челове́ка.
				</p>
				<p><style>Конда́к, глас 2.</style></p>
				<p><style>Подо́бен:</style>
					<style>Т</style>ве́рдыя:
				</p>
				<p>Я́ко подви́жника благоче́стия иску́сна,/ и страда́льца произволе́нием честна́го,/ и пусты́ни жи́теля и все́льника,/ в пе́снех досто́йно восхва́лим Мартиниа́на присночестна́го:/ той бо зми́я попра́.</p>
				<p><style>И́кос:</style></p>
				<p>От коне́ц да́же до коне́ц про́йде веща́ние кра́сных доброде́телей/ и Боже́ственных по́двиг твои́х:/ млад сый во́зрастом, в пусты́нях возжела́л еси́ пожи́ти,/ пе́ния Христу́, псалмы́ и моли́твы воспуща́я при́сно;/ день же и нощь возраста́я в боле́знех и слеза́х, чи́сте житие́ твое́ сконча́л еси́/ и, му́дре, злонача́льнаго посрами́л еси́,/ ты бо зми́я попра́л еси́.</p>
				<p><style>Песнь 7</style></p>
				<p>
					<emphasis><style>Ирмо́с:</style></emphasis>
					<emphasis>
						<style>О́</style>бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.
					</emphasis>
				</p>
				<p>Ве́щнаго жития́ уста́вль себе́,/ мона́шествуй, бе́гай кре́пко, гра́ды вся и страны́ обходи́,/ я́ко досто́йно,/ Мартиниа́н бо учи́т без печа́ли пе́ти:/ благослове́н Бог оте́ц на́ших.</p>
				<p>Тве́рдым хожде́нием Па́влову был еси́, му́дре, ше́ствию о́браз,/ любо́вию гоня́, его́же пости́гл еси́ воздержа́ния тече́нием твои́м,/ те́мже и, я́ко стра́нен ми́ра, позна́лся еси́, прехва́льне, Царю́ Небе́сному/ и просла́вился еси́ ве́рно.</p>
				<p>Тече́ние скончава́я поще́ния твоего́,/ учени́к Христо́в,/ Ду́хом Боже́ственным проуве́дев отше́ствие е́же от те́ла,/ поя́ше душе́ю несомне́нною:/ я́ко в ру́це Твои́, Влады́ко, дух мой и ду́шу мою́ ны́не предаю́.</p>
				<p><style>Богоро́дичен:</style>
					<style>В</style>о́ду жи́ву подая́, от исто́чника Христо́с источи́,/ в Твою́ святу́ю, Пресла́вная, утро́бу всели́ся, пребы́в неслия́нен,/ всех нетле́ния напои́в, ве́рою зову́щих:/ благослове́на еси́, Бо́га пло́тию ро́ждши.
				</p>
				<p><style>Песнь 8</style></p>
				<p>
					<emphasis><style>Ирмо́с:</style></emphasis>
					<emphasis>
						<style>В</style> пещь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте дела́, я́ко Го́спода,/ и превозноси́те во вся ве́ки.
					</emphasis>
				</p>
				<p>Совле́кшися чу́вственне плотски́я немощны́я ри́зы/ и му́жества взе́мши оде́жду и ра́зум,/ отрокови́ца вопия́ше, постя́щися:/ Тя превозноша́ю, Иису́се, во ве́ки вся.</p>
				<p>Ра́дуется усе́рдно, вои́стинну на ка́мени Христове утвержде́на/ и посто́м и ве́рою вооружи́вшися кре́пко, отрокови́ца вопия́ше в пе́снех:/ Тя превозноща́ю, Иису́се, во ве́ки.</p>
				<p>Я́ко преложе́н от тле́нных и вы́шняго нетле́ния прича́стник быв, Богоно́се,/ и Боже́ственное тече́ние сконча́в, вене́ц прие́м, вопия́л еси́:/ Тя превозноша́ю, Иису́се, во ве́ки.</p>
				<p><style>Богоро́дичен:</style>
					<style>С</style>ше́дый с Небесе́ за милосе́рдие, Ще́дре, Бо́же вся́ческих,/ и ро́ждься от Де́вы, спаси́ пою́щия:/ по́йте, вся дела́, Го́спода и превозноси́те Его́ во ве́ки.
				</p>
				<p><style>Песнь 9</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Ч</style>то́ о Тебе́ ве́лия и пресла́вная та́йна,/ Ада́мова дщи и Вы́шняго Ма́ти,/ Еди́ный к Бо́гу небла́зненный ве́рных мост?/ Тя немо́лчными пе́сньми, ве́рнии, Богоро́дицу велича́ем.
					</emphasis>
				</p>
				<p>Зако́ны превозше́д, о́тче, поще́ния,/ просия́л еси́, в воздержа́нии вся́цем и моли́тве бдя,/ посто́м же, вку́пе и чистото́ю, и гове́нием./ Те́мже твой Венча́тель при кончи́не страда́ний тя пропове́дует — Христо́с.</p>
				<p>Досто́ин Бо́гу яви́вся, я́ко до́бре подви́глся еси́,/ вся́ко бо бре́мя отве́рг,/ ле́гко преплы́л еси́, о́тче, вели́кую и тя́жкую жития́ сего́ пучи́ну/ и прише́л еси́ в приста́нище ти́хо, прешед твое́ тече́ние, му́дре.</p>
				<p><style>Богоро́дичен:</style>
					<style>Т</style>ы еси́ и́стинно, Еди́на Богоро́дице Присноде́во,/ христиа́н направле́ние, гре́шников Предста́тельница,/ из Тебе́ бо благоче́стно возсия́ избавле́ние./ С Ни́мже Тебе́ по до́лгу в ве́ре песнь скончава́ю.
				</p>
				<p>Свети́лен.</p>
				<p><style>Подо́бен:</style>
					<style>Н</style>е́бо звезда́ми:
				</p>
				<p>Ангельскаго жития́ жела́я, удали́л еси́ себе́ в пусты́нях/ и, стра́сти покори́в пло́ти, равноа́нгелен яви́лся еси́,/ Мартиниа́не Богоно́сне.</p>
				<p>Богоро́дичен.</p>
				<p>Подо́бен тойже:</p>
				<p>Гора́, ю́же предвиде дре́вле Боже́ственный Авваку́м,/ присе́нна, часта́, Ты яви́лася еси́, Де́во,/ и Тя Дави́д имену́ет усыре́ну и ту́чну.</p>
			</section>
			<section>
				<title>
					<p>Преподобный Мартиниан (†ок. 422)</p>
				</title>
				<p>Преподобный Мартиниан († ок. 422) с 18 лет поселился в пустыне, близ города Кесарии Палестинской. Там он пробыл в подвигах и безмолвии 25 лет, удостоившись благодатного дара исцеления болезней. Однако враг преследовал отшельника, наводя на него различные искушения. Однажды женщина-блудница поспорила с развратными людьми, что соблазнит преподобного Мартиниана, слава о добродетельной жизни которого распространилась по городу. Она пришла к нему в ночной час под видом странницы, прося ночлега. Святой впустил ее, так как погода была ненастная. Но вот лукавая гостья переоделась в дорогую одежду и стала соблазнять подвижника. Тогда преподобный Мартиниан вышел из келлии, зажег костер и встал босыми ногами на пылавшие угли. Он говорил себе при этом: «Трудно тебе, Мартиниан, терпеть этот временный огонь, как же ты будешь терпеть вечный огонь, приготовленный тебе диаволом?» Женщина, пораженная этим зрелищем, раскаялась и просила святого наставить ее на путь спасения. По его указанию она отправилась в Вифлеем, в монастырь святой Павлы, где в строгих подвигах прожила 12 лет до своей блаженной кончины. Имя женщины было Зоя.</p>
				<p>Исцелившись от ожогов, преподобный Мартиниан удалился на необитаемый скалистый остров и прожил под открытым небом несколько лет, питаясь пищей, которую ему время от времени привозил один корабельщик, а преподобный плел ему взамен корзины.</p>
				<p>Однажды во время сильной бури разбился корабль и к острову, где спасался преподобный Мартиниан, волны принесли на обломках корабля девицу по имени Фотиния. Преподобный Мартиниан помог ей выбраться на остров. «Оставайся здесь, — сказал он ей, — вот хлеб и вода, через два месяца приедет корабельщик». А сам бросился в море и поплыл. Два дельфина вынесли его на сушу. С тех пор блаженный Мартиниан стал вести жизнь странника. Так продолжалось два года.</p>
				<p>Как-то, придя в Афины, преподобный заболел и, чувствуя приближение кончины, вошел в храм, лег на пол, призвал епископа и попросил предать свое тело погребению.</p>
				<p>Блаженная девица Фотиния осталась жить на острове, где и провела в уединении 6 лет, а затем отошла ко Господу. Кончину ее открыл все тот же корабельщик, привозивший ей, как и преподобному Мартиниану, пищу. Он перевез тело блаженной Фотинии в Кесарию Палестинскую, где оно было с честью похоронено епископом и клиром.</p>
				<p>Память преподобных Зои и Фотинии празднуется в один день с преподобным Мартинианом.</p>
			</section>
			<section>
				<title>
					<p>
						<style>Святаго Симеона, Сербскаго учителя и мироточца новаго</style>
					</p>
				</title>
				<p><style>На ма́лой вече́рни</style></p>
				<p>На
					<style>Г</style>о́споди, воззва́х:
					<style>стихи́ры на 4, глас 4.</style>
				</p>
				<p><style>Подо́бен:</style>
					<style>З</style>ванный свы́ше:
				</p>
				<p>   Боже́ственнаго разуме́ния прии́м, Симео́не, сия́ние,/ о́чи просвети́в твой серде́чнии,/ е́реси мрак отве́ргл еси́,/ Правосла́вия же ве́ру я́ко хору́гви воздви́гл еси́,/ и от князя тьмы лю́ди твоя́ исхи́тил еси́,/ и благоче́стием сих просвети́л еси́,/ твою́ па́мять досто́йно сла́вим,/ моля́ще моли́твами твои́ми Иису́са Человеколю́бца/ спасти́ и просветити ду́ши на́ша.</p>
				<p>Ца́рствующего все́ми, Царя́ Христа́,/ я́ко силе́н во́ин/ проти́вныя ве́ре низложи́л еси́,/ и лю́ди твоя́ невреди́ми от сих соблю́л еси́,/ и всем, и́же в житии́ доброде́тели, о́тче оби́лен,/ я́ко ма́слина многоплодови́та вои́стинну яви́лся еси́./ И ны́не ма́стию ми́ра твоего́ освяща́еши,/ твою́ па́мять, Симео́не, поющи́я,/ и моля́щия моли́твами твои́ми Иису́са Человеколю́бца/ спасти́ и просвети́ти ду́ши на́ша.</p>
				<p>Присносу́щаго жития́ све́тлости/ и е́же со А́нгелы пребыва́ния, Симео́не, воспомина́я,/ све́тлых жития́, о́тче, избежа́в,/ крест твой восприе́м, Распе́ншемуся тебе́ ра́ди после́довал еси́,/ и в пусты́ни поста́ тече́ние соверши́л еси́,/ ны́не же во све́тлостех святы́х весели́шися./ Тем твою́ па́мять досто́йно сла́вим,/ моля́ще Иису́са Человеколю́бца/ спасти́ и просвети́ти ду́ши на́ша.</p>
				<p><style>Сла́ва, глас 5:</style></p>
				<p>Преподо́бне о́тче,/ глас Ева́нгелия Госпо́дня услы́шав,/ мир оста́вил еси́,/ бога́тство и сла́ву в ничто́же вмени́в,/ те́мже всем вопия́л еси́:/ возлюби́те Бо́га и обря́щете благода́ть ве́чную,/ ничто́же предпочти́те па́че любве́ Его́,/ да егда́ прии́дет в сла́ве Свое́й,/ обря́щете поко́й со все́ми святы́ми./ Его́же моли́твами, Христе́, сохрани́ и спаси́ ду́ши на́ша.</p>
				<p>И ны́не, <style>Богоро́дичен:</style></p>
				<p>Тебе́ мо́лимся я́ко Бо́жией Ма́тери,/ Благослове́нная,/ моли́ о спасе́нии душ на́ших.</p>
				<p>На стихо́вне стихи́ры, глас 3.</p>
				<p><style>Подо́бен:</style>
					<style>Д</style>о́ме Евфра́фов:
				</p>
				<p>Бога́тство на земли́, ра́дуяся, разда́в,/ ны́не ве́село на Небесе́х прие́млеши,/ Симео́не, воздая́ние.</p>
				<p><style>Стих:</style>
					<style>Ч</style>естна́ пред Го́сподем/ смерть преподо́бных Его́.
				</p>
				<p>Сла́ву с сы́ном презре́вше тле́нную,/ Боже́ственныя сла́вы вове́ки сподо́бистеся,/ и́деже ны́не о нас мо́литеся.</p>
				<p><style>Стих:</style>
					<style>В</style>осхва́лятся преподо́бнии во сла́ве/ и возра́дуются на ло́жах свои́х.
				</p>
				<p>Изба́вите отцы́,/ ко Христу́ моли́твами ва́шими,/ от вся́ких бед и озлобле́ний ва́шу па́мять почита́ющих.</p>
				<p><style>Сла́ва, глас 8:</style></p>
				<p>Царя́ всех, Христа́ Бо́га, любо́вию,/ ду́ши своя́ уязви́вше,/ ца́рствия красоты́ оста́вивше,/ ни́жняя вся я́ко не су́щая премину́вше,/ Ева́нгельски Тому́ после́довали есте́./ И до́бре подвиза́вшеся в пусты́ни,/ смире́нием и воздержа́нием бесо́вския полки́ уничижи́ли есте́,/ те́мже безконе́чныя жи́зни сподо́бившеся,/ с Небе́сными ли́ки ны́не весели́теся./ С ни́миже, Богоно́снии отцы́ Симео́не и Са́вво,/ Спа́су всех моли́теся/ умири́ти мир и спасти́ ду́ши на́ша.</p>
				<p>И ны́не, <style>Богоро́дичен:</style></p>
				<p>Кров Твой, Богоро́дице Де́во,/ врачевство́ есть духо́вное,/ вонь бо прибега́юще от душе́вных неду́г избавля́емся.</p>
				<p>Тропа́рь пи́сан на велицей вече́рни</p>
				<p>Сла́ва, и ны́не,</p>
				<p><style>Богоро́дичен:</style>
					<style>Т</style>я хода́тайствовавшую:
				</p>
				<p><style>На вели́цей вече́рни</style></p>
				<p>Блаже́н муж:
					<style>1-й антифо́н.</style>
				</p>
				<p>На Го́споди, воззва́х:
					<style>поста́вим стихо́в 8</style>
				</p>
				<p>пое́м стихи́ры, глас 5.</p>
				<p><style>Подо́бен:</style>
					<style>Р</style>а́дуйся по́стников:
				</p>
				<p>Ра́дуйся, Симео́не блаже́нне,/ ра́зумом Тро́ицы озари́вся,/ и лю́ди твоя́ к Ней ве́рою просвети́л еси́,/ и си́лою Креста́ укрепля́емь,/ душегуби́тельныя е́реси низложи́л еси́,/ и це́ркви святы́я воздви́гл еси́,/ сла́вити же вопло́щшагося Сы́на,/ ра́вна Отцу́ и Ду́ху научи́л еси́,/ пра́вдою и ми́лостию украша́яся,/ и все́ми де́лы Боже́ственными обогаща́емь яви́лся еси́./ И ны́не со Безпло́тными, ра́дуяся, предстои́ши,/ с ни́ми же Христо́ви моли́ся/ душа́м на́шим пода́ти ве́лию ми́лость.</p>
				<p>Ра́дуйся, Симео́не Богоно́се,/ и́стинною любо́вию уязви́вся,/ нас ра́ди на земли́ стра́нствовавшаго/ и от Де́вы вопло́щшагося, Христа́ Бо́га,/ Ца́рствия кра́сная преоби́дел еси́,/ ро́да же и чад учужди́вся,/ челове́ки удиви́л еси́ устране́нием ми́ра,/ бе́сы посрами́л еси́ смире́нием твои́м,/ А́нгельския ли́ки ра́дости испо́лнил еси́./ С ни́миже водворя́яся, све́та исполня́яся Боже́ственнаго/ и пребога́таго наслажда́яся сия́ния,/ Христови, о́тче, моли́ся/ дарова́ти ми́рови ве́лию ми́лость.</p>
				<p>Преподо́бне о́тче Симео́не досточу́дне,/ горы́ Афо́на доше́д/ и ревни́тель быв в ней постя́щимся,/ ю́ношески в ста́рости подви́гся воздержа́нием и моли́твами,/ зело́, ду́шу твою́ обнови́в, и ту́чами сле́зными напои́в сию́,/ Тро́ическую благода́ть в ней посе́яв и возрасти́в,/ и кра́сное Тоя́ ны́не яви́лся еси́ прия́телище:/ ны́не же ра́ка твоя́ яви́ся испо́лнь Святаго Ду́ха,/ ми́ро исцеле́ния излива́ющи,/ ю́же мы, лю́дие твои́, обстоя́ще, блаже́нне,/ моли́твами мо́лимся Христу́ Бо́гу,/ дарова́ти нам ве́лию ми́лость.</p>
				<p>И́ны стихи́ры о ми́роизли́тии его́, глас 2, самогласны:</p>
				<p>Ми́ро благово́нно,/ я́ко река́ Ду́ха благода́тию наводня́ема,/ ра́ка моще́й твои́х я́ве источа́ет,/ и бе́сов полки́ мы́сленно погружа́ет,/ благочести́вых же люде́й стра́сти и че́рность очища́ет,/ и душ скве́рну омыва́ет,/ и сердца́ весе́лием напая́ет/ тебе́, о́тче, предстоя́щих и моля́щихся ко Го́споду:/ моли́твами твои́ми изба́витися душетле́нных томле́ний.</p>
				<p>Плотско́е роди́тельство/ в духо́вное сыно́вство повину́в,/ твоему́ сы́ну, ю́ноши,/ в ста́рости послушли́в в пусты́ни, Симео́не, яви́лся еси́./ Те́мже и во гро́бе, я́ко жив сый, послу́шал еси́,/ посла́ние его́ любо́вию прие́м,/ ми́ро от моще́й твои́х источи́л еси́,/ и́же ве́рою че́рплюще богати́мся./ Тем сердца́ и ду́ши освяща́юще,/ вас просла́вльшаго Христа́ велича́ем,/ я́ко ди́вна во святы́х Свои́х.</p>
				<p>Источи́вый во́ду из су́ха ка́мене,/ существо́ естества́ претворя́яй я́коже хо́щет,/ и́же всея́ тва́ри Госпо́дь кре́постию,/ и стенопи́санное твоего́ о́браза подо́бие/ из суха́го ва́ра мироточи́во, Симео́не, о́тче, яви́л есть./ И я́ко дре́вле непокори́ваго Изра́иля,/ благопокори́выя лю́ди твоя́ удивля́ет,/ зна́меньми же и чудесы́ прославля́ет пред ни́ми,/ я́ко Моисе́я Своего́ уго́дника.</p>
				<p><style>Сла́ва, глас 6:</style></p>
				<p>Всечестны́й пра́здник святы́я твоея́ па́мяти,/ Симео́не о́тче всеблаже́нне,/ любо́вию собра́вшеся, досто́йно ублажа́юще, глаго́лем:/ ра́дуйся, благоче́стия нача́ло люде́й твои́х,/ из ни́хже те́рние е́реси искорени́в,/ Правосла́вныя ве́ры ло́зу насади́л еси́;/ ра́дуйся, Тро́ицы побо́рниче, це́рквей воздвиже́ние,/ и ни́щих богати́телю;/ ра́дуйся, смире́ния о́бразе и стра́нствия учи́телю,/ и́же теку́щее ца́рство отри́нув,/ по́стнически в пу́стыни пожи́л еси́,/ и ны́не со А́нгелы у Христа́ весели́шися,/ к Нему́же о нас с ни́ми моли́ся,/ спасти́ся душа́м на́шим.</p>
				<p>И ны́не, <style>Богоро́дичен:</style></p>
				<p>Кто Тебе́ не ублажи́т,/ Пресвята́я Де́во,/ кто ли не воспое́т Твоего́ пречи́стаго рождества́,/ безде́тно бо от Отца́ возсия́вый Сын Единоро́дный,/ То́йже от <style>Тебе</style>́, Чи́стыя, про́йде,/ неизрече́нно вопло́щся,/ естество́м Бог сый,/ и естество́м быв челове́к нас ра́ди,/ не во двою́ лицу́ разделя́емый,/ но во двою́ естеству́ несли́тно познава́емый./ Того́ моли́, Чи́стая, Всеблаже́нная,/ поми́ловатися душа́м на́шим.</p>
				<p>Вход. Проки́мен дне. Чте́ния (зри стр. 339-340).</p>
				<p>На лити́и стихи́ры, самогла́сны, глас 4:</p>
				<p>Блаже́н еси́ вои́стинну, Симео́не о́тче досточу́дне,/ ты бо и́стинное соверше́ние Ева́нгельски подража́в,/ бога́тство разда́л еси́ тре́бующим,/ и взем крест твой, Богоно́се,/ сим Уча́щему после́довал еси́,/ земны́ми Небе́сная измени́в,/ тле́нными сла́ву нетле́нную возме́здил еси́, ра́дуяся,/ и ны́не со А́нгельскими ли́ки на Небесех сца́рствуеши Христу́ Бо́гу./ Его́же моли́, преподо́бне,/ вся́кия собла́зни зми́евы изба́витися/ на земли́ твою́ па́мять творя́щим.</p>
				<p>Та́йными на Небеси́ блиста́ньми/ Пресве́тлыя Тро́ицы озаря́ем, Симео́не присноблаже́нне,/ прича́стием Божией благода́ти высо́к быва́еши,/ источа́еши бо на земли́ ми́ро исцеле́ния,/ обогаща́я ве́рою приходя́щия,/ но, я́ко Престо́лу предстоя́ Христа́ Бо́га,/ от Него́же, о́тче, обожа́ем,/ ве́рою твою́ па́мять творя́щим Боже́ственную/ от искуше́ний многообра́зных моли́ изба́витися/ и спасти́ся душа́м на́шим.</p>
				<p>Разше́дшеся по земли́ я́ко исполни́телие Ева́нгелия,/ оте́чество и род оста́висте,/ оба́че, и по сме́рти живу́ще,/ люде́й свои́х вся́чески не оста́висте,/ Божиим бо манове́нием от чужестра́нствия во своя́ приидо́сте./ Те́мже и Це́рковь Божия ве́село мо́щи ва́ша прия́т,/ и, си́ми украси́вшися, ра́дуется,/ мы́сленно же испове́дается, глаго́лющи:/ просвети́ся доброта́ моя́, па́че вся́кия лепоты́:/ вели́чит сла́ва моя́ Го́спода,/ возда́вшаго ми дво́ицу святу́ю, сы́на со о́тцем неве́стовожды́,/ и утвержде́ние ве́ры, прия́тие досто́инств мои́х./ Се бо архиере́ов вели́кий верх,/ Са́вва прехва́льный, и Симео́н ди́вный и многопе́тый/ ше́ствие ду́хом на Небеса́ сотво́рше,/ в не́дрех мои́х теле́сно па́ки водвори́шася,/ прииди́те, праздниколю́бцы,/ кое́гождо сих вку́пе похва́лим:/ о́ваго у́бо, я́ко ца́рство оста́вивша,/ в пусты́ни пости́вшася, смире́нием вознесе́нна, и ми́ро источа́юща./ О́ваго же пусты́нное воспита́ние, я́ко му́ченика поще́нием,/ и я́ко апо́столов пропове́дание,/ обо́их изя́щне труди́вшихся,/ и во всех Христу́ уго́ждших./ К Нему́же, я́ко иму́ще дерзнове́ние,/ мо́лятся спасти́ся душа́м на́шим.</p>
				<p><style>Сла́ва, глас 5:</style></p>
				<p>Востру́бим трубо́ю пе́сней,/ всех к похвале́нию досто́йному, Богоно́сных оте́ц, ны́не созыва́юще./ Ца́рие и князи да дивя́тся,/ и́же всех Царя́ и́скренним рабо́м,/ и́же кня́зя тьмы смире́нием низложи́ша./ Па́стырие и учи́телие, преподо́бнии же и по́стницы/ вси соше́дшеся восхва́лим:/ отца́ у́бо, я́ко пе́рваго ве́ры наста́вника,/ реку́ ми́лостыни, ско́рбных утеше́ние,/ и всех боля́щих ми́лование./ Сы́на же, я́ко моли́твами Богода́нна,/ и млеко́м поще́ния воспита́нна,/ изря́дна па́стыря же и учи́теля:/ о́ба наста́вника люде́й свои́х,/ и те́пла к Бо́гу моли́твами предста́теля,/ и́хже похваля́юще, си́це рцем:/ О, отцы́ и па́стыри до́брии,/ Симео́не преподо́бне и Са́вво свяще́нне:/ Тро́ице ны́не я́ко предстои́те/ моли́те спасти́ся ду́шам на́шим.</p>
				<p><style>И ны́не, Богоро́дичен.</style> Ге́рмана Патриа́рха:</p>
				<p>Востру́бим трубо́ю пе́сней,/ прекло́ншися бо свыше Всецари́ца Ма́ти Де́ва/ благослове́ньми венчава́ет воспева́ющий Ю./ Цари́ и кня́зи да стеку́тся/ и Цари́це да воспле́щут в пе́снех,/ Царя́ ро́ждщую,/ сме́ртию одержи́мыя пе́рвее,/ разреши́ти человеколю́бно благоизво́лившаго./ Па́стырие и учи́телие до́браго Па́стыря,/ Пречи́стую Ма́терь, соше́дшеся, да восхва́лим:/ Све́щник златоза́рный, светоно́сный о́блак,/ Небе́с простра́ннейшу, одушевле́нный же киво́т,/ огнезра́чный Влады́чен Престо́л,/ манноприе́мную злату́ю ста́мну,/ заключе́нную Сло́ва дверь,/ всех христиа́н прибе́жище,/ пе́сньми Богоглаго́ливыми похваля́юще, си́це рцем:/ пала́то Сло́ва,/ сподо́би смире́нных нас Небе́снаго Ца́рствия,/ ничто́же бо не возмо́жно хода́тайству Твоему́.</p>
				<p>На стихо́вне стихи́ры, глас 1.</p>
				<p><style>Подо́бен:</style>
					<style>Н</style>ебе́сных чино́в:
				</p>
				<p>Небе́сных красо́т сия́нием,/ разу́мно, о́тче, просвеща́емь,/ вся, я́же на земли́ кра́сная, оста́вив,/ и за вся Христа́ стяжа́в:/ тем све́тлую твою́ па́мять пе́сньми сла́вим,/ и твой гроб святы́й ве́рою облобыза́им,/ моля́щеся моли́твами твои́ми ко Го́споду,/ получи́ти живота́ ве́чнаго све́тлости.</p>
				<p><style>Стих:</style>
					<style>Б</style>лаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Прише́ствием святы́х моще́й твои́х/ оте́чество твое́ обогати́ся,/ и све́тлая це́рковь твоя́ сих прие́мши,/ и миропода́тельны их иму́щи кра́сится,/ и вся ве́рныя созыва́ет,/ светоно́сную и святу́ю па́мять твою́ пра́здновати,/ та́йно к ним глаго́лющи:/ струи́ исцеле́ния, ми́ро почерпи́те;/ ве́ру, я́ко ве́рно даю́ще приходя́щим, празднолю́бцы, приими́те.           </p>
				<p><style>Стих:</style>
					<style>Ч</style>естна́ пред Го́сподем/ смерть преподо́бных Его́.
				</p>
				<p>Проро́ческая словеса́ соверша́емая ви́дяще, глаго́лем:/ пра́ведницы во ве́ки живу́т,/ от <style>Тебе</style>́, Христе́, воздая́нием,/ се бо оте́ц с сы́ном/ и по сме́рти па́че живота́ хвали́ми./ Ов у́бо ми́ро источа́я яви́ся,/ ов же цел и неразруши́м благоуха́ет,/ о́ба отгоня́ща ду́хи лука́вствия,/ от <style>Тебе</style>́ прославля́ема свы́ше:/ о́ба чудесы́ удивля́ема си́лою Твое́ю.</p>
				<p><style>Сла́ва, глас 3:</style></p>
				<p>Благоче́стия и́стинныя пропове́дники/ и Це́ркве пресве́тлыя зве́зды,/ Симео́на пе́рваго ве́ры побо́рника,/ Са́вву же и́стиннаго учи́теля и служи́теля Ева́нгелия,/ и сказа́теля Христо́вых свяще́нных та́ин,/ обои́х пе́сньми похва́льными почти́м./ Си́и бо па́че со́лнца просия́ша в ве́рней тве́рди,/ я́ко луча́ми, уче́нием,/ в но́щи неве́дения су́щих возведо́ша./ Си́и пле́велы злоче́стия истерза́вше,/ благоче́стием лю́ди своя́ возрасти́ша/ и бога́тую правове́рием ни́ву возде́лаша./ Си́и и́стиннаго виногра́да Христо́ва грозд зрел,/ и́стинную ве́ру, на сте́блиях чад свои́х но́сят:/ его́же ве́рнии яду́ще,/ с весе́лием стеце́мся к ним, моля́щеся:/ Симео́не Богоно́се, Са́вво священне,/ Се́рбская похвало́ и удобре́ние,/ па́стырие и учи́телие,/ пе́рваго Па́стыря и Учи́теля, Христа́, моли́те,/ душа́м на́шим пода́ти ве́лию ми́лость.</p>
				<p>И ны́не, <style>Богоро́дичен:</style></p>
				<p>Без се́мене от Боже́ственнаго Ду́ха,/ во́лею же О́тчею, зача́ла еси́ Сы́на Бо́жия:/ от Отца́ без ма́тере пре́жде век су́ща,/ нас же ра́ди, из Тебе́ без Отца́ бы́вша,/ пло́тию родила́ еси́,/ и Младе́нца млеко́м пита́ла еси́:/ те́мже не преста́й моли́ти изба́вится от бед душа́м на́шим.</p>
				<p>Тропа́рь, глас 3:</p>
				<p>Боже́ственною благода́тию просвети́вся,/ и по сме́рти показу́еши све́тлость жития́ твоего́,/ источа́еши бо ми́ро благоуха́ния/ притека́ющим к раце моще́й твои́х,/ и лю́ди твоя́ наста́вил еси́ к све́ту Богоразу́мия,/ Симео́не о́тче наш,/ Христа́ Бо́га моли́/ дарова́ти нам ве́лию ми́лость.</p>
				<p><style>На у́трени</style></p>
				<p>На
					<style>Б</style>ог Госпо́дь:
					<style>тропа́рь святаго, Сла́ва, и ны́не, Богоро́дичен.</style>
				</p>
				<p>По 1-й кафи́зме седа́лен, глас 8.</p>
				<p><style>Подо́бен:</style>
					<style>П</style>рему́дрости и сло́во:
				</p>
				<p>Ми́лостива Бо́га, ми́лостию себе́, о́тче, устро́ити хотя́,/ ми́лостив стяжа́л еси́ ра́зум/ и ми́лостивно ни́щия уще́дрил еси́./ Несто́ящим бога́тством смы́сленно, во ве́ки недви́жимое искупи́л еси́,/ е́же ны́не восприе́мля, ра́дуешися./ Симео́не Богоно́се и всеблаже́нне,/ моли́ Христа́ Бо́га, прегреше́ний проще́ние дарова́ти/ чту́щим любо́вию святу́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Я́ко Де́ву и Еди́ну в же́нах, Тя безсе́менно ро́ждшую Бо́га пло́тию,/ вси ублажи́м ро́ди челове́честии,/ Огнь бо всели́ся в Тя Божества́,/ и я́ко Младе́нца млеко́м пита́еши Зижди́теля и Го́спода./ Тем А́нгельский и челове́ческий род досто́йно сла́вим всесвято́е рождество́ Твое́/ и согла́сно вопие́м Ти:/ моли́ Христа́ Бо́га, прегреше́ний оставле́ние дарова́ти,/ покланя́ющимся ве́рою Пресвято́му Рождеству́ Твоему́.</p>
				<p>По 2-й кафи́зме седа́лен, глас 1.</p>
				<p><style>Подо́бен:</style> Гроб Твой, Спа́се:</p>
				<p>У́тро благоле́пно возсия́в лю́дем твои́м,/ тьму глубо́кую е́реси отгна́в, о́тче,/ и ду́ши их просвети́л еси́ ве́рою./ Те́мже це́рковь твоя́ светоза́рная, мо́щи твоя́ иму́щи,/ пое́т <style>Днесь</style> светоно́сную твою́ па́мять, Симео́не, Христа́ велича́ющи.</p>
				<p><style>Сла́ва, и ны́не, Богоро́дичен:</style></p>
				<p>Наста́ви ны на путь покая́ния,/ уклоня́ющияся при́сно к безпу́тием зол,/ и Преблага́го прогне́вающия Го́спода,/ Неискусобра́чная Благослове́нная Мари́е,/ прибе́жище отча́янных челове́ков, Божие пребыва́ние.</p>
				<p>По полиеле́и седа́лен, глас 8.</p>
				<p><style>Подо́бен:</style>
					<style>П</style>рему́дрость и сло́во:
				</p>
				<p>Миродержа́ния и мирски́х красо́т я́ко со́ния льстя́щая оста́вив,/ и во Афо́нстей пусты́ни с сы́ном всели́вся,/ иде́же слове́сное ста́до Го́сподеви собра́вше,/ и́мже и всесве́лии свети́льницы яви́стеся, смире́нием проходя́ще./ Те́мже, любо́вию восхваля́юще, велича́ем исхо́дную всесвяту́ю ва́шу па́мять,/ моля́щеся Богоно́снии отцы́, Са́вво и Симео́не, Христу́ Бо́гу,/ па́ству ва́шу в ми́ре и сою́зе любве́ сохрани́ти.</p>
				<p><style>Сла́ва, и ны́не, Богоро́дичен:</style></p>
				<p>От Тро́ицы Еди́наго преесте́ственно заче́нши Де́во,/ и чу́дно Сего́ породи́ла еси́ па́че сло́ва и мы́сли,/ и о́бщно Боже́ственнаго естества́ устро́ила еси́ челове́ческое естество́, дре́вле изгна́нное./ Те́мже соше́дшеся, Рождество́м Твои́м вси спа́сшиися, Всенепоро́чная,/ Твои́м словесе́м после́дующе до́лжно Тя ублажа́ем,/ моля́ще Христа́ Бо́га прегреше́ний оставле́ние дарова́ти,/ ве́рою Тя сла́вящим, Ма́терь Его́.</p>
				<p>Таже степе́нна, 1-й антифо́н 4-го гла́са. Про́кимен, глас 4:
					<style>Ч</style>естна́ пред Го́сподем смерть преподо́бных Его́.
					<style>Стих:</style>
					<style>Ч</style>то возда́м Го́сподеви о всех, я́же воздаде́ ми.
					<style>В</style>ся́кое дыха́ние:
					<style>Ева́нгелие от Матфе́я, зача́ло 43.</style>
				</p>
				<p>По 50-м псалме́ стихи́ра, глас 6, самогла́сна:</p>
				<p>Возсия́ <style>Днесь</style> пресла́вно/ всесве́тлая твоя́, Симео́не, па́мять/ созыва́ющий нас, празднолю́бцев,/ к похвале́нию во сла́ве Христа́ Бо́га на́шего:/ и́же приры́щуще к ра́це моще́й твои́х,/ мироисцеле́ния да́ры прие́млем,/ но я́ко име́я дерзнове́ние,/ мир испроси́ ду́шам на́шим.</p>
				<p>Кано́н Пресвятыя Богоро́дицы со ирмо́сом на 6, глас 8:
					<style>В</style>о́ду проше́д я́ко су́шу:
					<style>И святаго два кано́на на 8. Кано́н святаго, глас 4.</style>
				</p>
				<p><style>Песнь 1</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Л</style>и́цы
					</emphasis>
					<emphasis>изра́ильтестии/ невла́жными стопа́ми/ понт чермны́й и вла́жную глубину́ прогна́вше,/ вса́дники триста́ты враги́ ви́дяще в ней погруже́ны,/ с весе́лием поя́ху:/ пои́м Бо́гу на́шему, я́ко просла́вися.</emphasis>
				</p>
				<p>Фесви́тянина ре́вностию сту́дныя е́реси потреби́л еси́,/ с ними́же ко Христу́ моли́твами твои́ми сту́дныя моя́ по́мыслы потреби́ти моли́ся./ Я́ко да возмогу́ дерзнове́нно похвали́ти тя, Симео́не Богоно́се присноблаже́нне.</p>
				<p>Егда́ сия́нием Пресвяты́я Тро́ицы, преподо́бне о́тче, озари́вся,/ е́реси мрак оста́вив,/ лю́ди твоя́ возве́л еси́ от тьмы неве́дения во све́те Богоразу́мия,/ Симео́не Богоно́се и присноблаже́нне.</p>
				<p>О Бозе ве́рою возмога́я, ерети́ческое шата́ние низложи́л еси́,/ и рог ве́рных Це́ркве возне́сл еси́,/ Христа́ Отцу́ Сы́на Единосу́щна, и Ду́ху равноче́стна,/ Тро́ицу Нераздели́мую во еди́ном Божестве́ лю́ди твоя́ чести́ научи́л еси́.</p>
				<p><style>Богоро́дичен:</style>
					<style>Д</style>оброто́ю благода́ти преукраше́нная, Богора́дованная,/ О́тчее Сло́во пло́тию я́вльше́еся, за благосе́рдие неизрече́нное,/ па́че ума́ и сло́ва, Благослове́нная, родила́ еси́:/ пребы́вши Де́вою по рождестве́, Нескве́рная.
				</p>
				<p>Ин кано́н святаго о мироизлитии, глас 8.</p>
				<p><style>Песнь 1</style></p>
				<p><style>Ирмо́с:</style> Посе́ченый несеко́маго пресече́/ и ви́де со́лнце зе́млю, ю́же не ви́де,/ лю́таго врага́ вода́ потопи́/ и непроходи́мое про́йде Изра́иль./ Песнь же воспева́шеся:/ Го́сподеви пои́м, сла́вно бо просла́вися.</p>
				<p>Сло́во ра́зума пода́ждь ми, Безнача́льне Сло́ве,/ и́маши бо бога́тство милосе́рдия безчи́сленных Твои́х су́деб,/ да и аз душе́внаго мра́ка избе́гнув,/ скве́рну же ума́ очи́стив, досто́йно воспою́ Твоего́ уго́дника.</p>
				<p>Богосве́тла тя свети́льника позна́хом,/ све́том Богоразу́мия лю́ди твоя́, Симео́не о́тче, озари́вша/ и тьму е́реси отгна́вша пе́рвее,/ ны́не же ми́ром моще́й твои́х вся облагоуха́еши./ Тем светоно́сную твою́ па́мять пра́зднуем.</p>
				<p>Исправле́нием ве́ры, о́тче, просия́в,/ ре́ку ми́лостыни из се́рдца твоего́ ни́щим источи́л еси́,/ отню́дуже ми́ра исто́чники излива́еши:/ и́хже струи́ веселя́т град Бо́жий, твою́ це́рковь:/ в не́йже твою́ па́мять пра́зднуем.</p>
				<p>Ра́ка моще́й твои́х, Симео́не, кла́дезь яви́ся исцеле́ния,/ источа́ющи ми́ро благоуха́ния,/ и́мже се́рдце мое́ омы́й, молю́ся ти, благоуха́ние показу́я Христу́,/ и ум мой обвесели́ твою́ светоно́сную па́мять воспева́ти.</p>
				<p>Я́ко два свети́ла ве́рою лю́ди своя́ просвети́сте,/ чуде́сными блиста́ньми, сло́ва пропове́данием мрак е́реси от них отгна́вше,/ и ны́не пога́н нахо́да и вся́кия ско́рби моли́твами ва́шими, Са́вво и Симео́не, сих изба́вите.</p>
				<p><style>Богоро́дичен:</style>
					<style>Ц</style>е́рковь пресве́тлую Божию ве́дый Тя,/ всех тва́рей вои́стинну вы́шшую, Симео́н, Твой уго́дник, Богома́ти,/ све́тлу на земли́ це́рковь во Твою́ сла́ву воздви́же, Чи́стая,/ в не́йже чи́стыми гла́сы блажа́щия Тя спаса́й.
				</p>
				<p>Катава́сия по уста́ву.</p>
				<p><style>Песнь 3</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Н</style>е му́дростию, и си́лою, и бога́тством хва́лимся,/ но Тобо́ю, О́тчею Ипостасною му́дростию, Христе́,/ несть бо свят па́че Тебе́, Человеколю́бче.</emphasis>
				</p>
				<p>О благоче́стии зави́дим,/ бра́тнею не́навистью в темни́це затворя́ешися,/ и́деже о́бразом му́ченика Гео́ргия А́нгел, о́тче, явля́ется ти,/ тя́жкия око́вы от <style>Тебе</style>́ растерза́я,/ и от смертоно́сныя я́мы, Симео́не, изведе́ тя.</p>
				<p>Суему́дренный пла́ча досто́ин, о твое́й любви́ негоду́я,/ Ка́ин нра́вом, па́ки уби́ти тя покуси́ся,/ мно́жество иноплеме́нных на тя совокупи́в./ Их же, о Го́споде возмога́я,/ копие́ обраща́я, Симео́не, низложи́л еси́.</p>
				<p>И́же на тя се́ти угото́вав,/ в них подо́бно увяза́ет,/ Бо́гу месть свою́ на нем отда́вшу;/ и я́коже древле мо́рем фарао́на,/ и сего́ ре́чными вода́ми потопи́,/ тебе́, о́тче, прославля́я досто́йно, я́ко на него́ упова́вша.</p>
				<p><style>Богоро́дичен:</style>
					<style>Е</style>ди́на Ты поро́ка не прича́стна/ и скве́рны не иму́щи, Де́во Чи́стая,/ поко́ище же па́че яви́лася еси́ Небе́сных благ,/ в Тя бо всели́ся Христо́с, доброде́тели вся святы́ня Пренепоро́чная./ Его́же моли́ поро́ка нас изба́вити моли́твами Твои́ми.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>У</style>твержде́н в нача́ле Небеса́ ра́зумом/ и зе́млю на во́дах основа́вый/ на каа́мени мя, Христе́, за́поведей Твои́х утверди́/ я́ко несть свят па́че Тебе́, Еди́не Человеколю́бче.</emphasis>
				</p>
				<p>Блаже́н муж Дави́дом пе́рвее нарече́ся и на́ми ны́не похваля́ем,/ сове́та нечести́вых Симео́н неприе́м/ и пути́ беззако́нных уклони́вся,/ зако́ну же Госпо́дню поуча́яся,/ дре́во плодови́то насади́вся. Ду́ха благода́тию напая́емь.</p>
				<p>Плоды́ доброде́телей, благоуха́ния Де́лателю Христу́ приноша́я, яви́лся еси́,/ от Него́же бла́годать прие́м, ми́ро ны́не источа́еши,/ просвети́вшися же па́мять твоя́, во ве́ки просла́вися,/ Симео́не Богоно́се, похвало́ лю́дем твои́м.</p>
				<p>Псало́мски я́ко фи́никс ве́рою, Симео́не, во Христе́ процве́л еси́,/ и я́ко кедр благоче́стием ча́да твоя́ умно́жил еси́,/ и ми́ром моще́й твои́х умаща́я,/ твою́ па́мять любо́вию пою́щих.</p>
				<p>Всех кра́сных ми́ра чу́вствия преше́д смы́слом, о́тче, Богому́дрым,/ к вы́шней жи́зни умо́м преложи́вся,/ иде́же ны́не со А́нгелы весели́шися/ и ми́ра твоего́ исто́чники лю́ди твоя́ ра́достно напая́еши.</p>
				<p>Све́ту вели́кому предстоя́ще и отону́дными заря́ми осия́еми,/ и пребога́тыми ле́потами сия́юще,/ ду́ши раб свои́х, Симео́не и Са́вво, просвети́те,/ е́же воспе́ти светоно́сную ва́шу па́мять досто́йно.</p>
				<p><style>Богоро́дичен:</style>
					<style>Д</style>ои́ши млеко́м всех, Де́во, Пита́теля,/ рожде́ннаго без тли из пречи́стаго Твоего́ те́ла,/ и держи́ши на руку́ вся Содержа́щаго,/ и сокруше́нных тле́ю па́ки назида́юща:/ и нас в ве́ре не подви́жимых назда́ти, моли́ся.
				</p>
				<p>Седа́лен, глас 8.</p>
				<p><style>Подо́бен:</style>
					<style>П</style>рему́дрости:
				</p>
				<p>Другий Авраа́м нра́вом и де́лы яви́лся еси́,/ ми́лостию и ве́рою украша́лся,/ оте́чества и ро́да изше́л еси́ Бо́га послуша́нием,/ и в стра́нах чужды́х уго́дно Тому́ пожи́л еси́./ Тем и Авраа́мле прича́стие тебе́ дарова́ся,/ иде́же ны́не восприе́мля, ра́дуешися,/ и ра́ка моще́й твои́х источа́ет ми́ро исцеле́ния,/ твоя́ сыны́ веселя́щи, пою́щия тя:/ Симео́не о́тче Богоно́се,/ моли́ Христа́ Бо́га прегреше́ний оставле́ние дарова́ти/ чту́щим любо́вию святу́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Егда́ прии́дет суди́ти всю зе́млю всех Влады́ка и Творе́ц,/ о́вцам мя сопричти́ десны́м осужде́ннаго,/ и кроме́шния тьмы и вся́каго муче́ния Твоего́ непотре́бнаго раба́ исхити́, молю́ся,/ да благода́рно велича́ю бога́тство Твое́я бла́гости, Богоро́дице Всенепоро́чная,/ и вопию́ Ти, ра́дуяся:/ моли́ся Христу́ Бо́гу прегреше́ний оставле́ние да́ти мне,/ Тебе́ бо и́мам наде́жду раб Твой.</p>
				<p><style>Песнь 4</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Л</style>юбве́ ра́ди, Ще́дре, Твоего́ о́браза/ на Кресте́ Твое́м стал еси́,/ и раста́яшася язы́цы,/ Ты́ бо еси́, Человеколю́бче,/ кре́пость моя́ и хвале́ние.</emphasis>
				</p>
				<p>Неразде́льным Све́том Божества́ Трисве́тлыя Тро́ицы, Симео́не, лю́ди твоя́ осия́нием просвети́л еси́./ Еюже, о́тче, возмога́я, во́лки-еретики́ отгна́л еси́, вопия́:/ сла́ва си́ле Твое́й, Го́споди.</p>
				<p>Еди́нством ве́ры и наде́жды,/ и любве сою́зом ду́шу твою́, преподо́бне, име́я утвержде́нну,/ ми́лостив и прав се́рдцем яви́лся еси́:/ и сего́ ра́ди я́ко пра́веднику свет и́стины возсия тебе́/ и того́ супру́гу весе́лие.</p>
				<p>Добро́ты вожделе́в недомы́слимыя,/ я́же в житии добре́ устро́ив,/ све́рстники же и ча́да о́ставив,/ бога́тство и ца́рство, о́тче, преоби́дев,/ крестоно́сно пусты́ню насле́довал еси́,/ и с сы́ном упраздни́вся, вопия́:/ сла́ва си́ле Твое́й, Го́споди.</p>
				<p><style>Богоро́дичен:</style>
					<style>О</style>живи́ мя Еди́на Засту́пнице ве́рных,/ Ты бо Ма́ти Бо́га была́ еси́, Творца́ же и Соде́теля,/ прие́мша наш о́браз, Пренепоро́чная,/ и спа́сшаго от тли и сме́рти, и сла́вою Божиею просла́вльша.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>У</style>слы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Авраа́ма странноприя́тием подо́бяся,/ И́ова ми́лостивное нищелю́бие подража́я,/ о́ко слепы́м, и нога́ хромы́м, оте́ц си́рым, и всем ми́лование яви́лся еси́,/ и па́че сих изя́щнейшая взыска́л еси́.</p>
				<p>Ю́ношеское соверше́ние возлюби́в,/ бога́тство твое́ ни́щим разда́л еси́,/ и ца́рство оста́вив, Христу́ после́довал еси́./ Те́мже на Небесе́х сокро́вище тебе́ дарова́л есть,/ отону́дуже бога́тство, ми́ро, Симео́не, источа́еши.</p>
				<p>От благоутро́бнаго твоего́ се́рдца,/ бога́тою руко́ю, е́же к ни́щим,/ ми́ро ны́не истека́ет,/ лю́ди твоя́ умаща́я, преподо́бне, твоя́ доброде́тели похваля́ющия:/ возме́здна бо быша тебе́, о́тче, пе́рвым втора́я.</p>
				<p>Я́ко ра́йский крин, ве́рою процве́л еси́,/ и я́ко ма́слина, ми́лость источа́я яви́лся еси́,/ и я́ко ши́пок та́йный, процве́л еси́ поще́нием:/ сего́ ра́ди благово́ния и честна́го ми́ра це́рковь твою́ исполня́я, благоуха́еши лю́ди твоя́.</p>
				<p>Тле́емыя сла́вы красоту́ возненави́девше,/ ми́ра и миродержа́ния мы́слию Богому́дрою избежа́вше,/ и в пусты́ни поще́нием просве́щшеся Симео́не и Са́вво,/ па́мять ва́шу пою́щих моли́твами ва́шими озари́те.</p>
				<p><style>Богоро́дичен:</style>
					<style>П</style>о́мощь имени́ту обре́тше Тя, Богоро́дице, Са́вва и Симео́н, Твои́ уго́дницы,/ е́ресей хра́мы разо́рше и Це́ркви в сла́ву всех Бо́га Сы́на Твоего́ воздвиго́ша/ в них, Чи́стая Влады́чице, Засту́пницу христиа́н Тебе́ пою́щих спаса́й.
				</p>
				<p><style>Песнь 5</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Н</style>ы́не воста́ну, проро́чески рече́ Бог,/ ны́не просла́влюся, ны́не вознесу́ся,/ па́дшаго прие́м от Де́вы/ и к све́ту у́мному вознося́й Моего́ Божества́.</emphasis>
				</p>
				<p>Сла́вен в житии́ земна́го ца́рствия, бога́тством и сла́вою яви́лся еси́/ и сие́ по́стническим измени́в,/ Христа́ Царя́, на земли́ вопло́щшагося нищете́, о́тче, уподо́бился еси́,/ тем мно́гими тя дара́ми обогати́л есть.</p>
				<p>Теку́щими нестоя́тельными стоя́щая и ве́чнующая/ и вре́менными тле́нными Небе́сная измени́в,/ иде́же со А́нгелы лику́я ра́дуешися,/ о нас, и́же твою́ па́мять, Симео́не, соверша́ющих моли́ся.</p>
				<p>О до́брыя ку́пли твое́я и прему́драго премене́ния!/ погиба́ющим бога́тством ве́чное искупи́л еси́/ и ни́жнее вла́стию вы́шнее Ца́рство измени́в/ в не́мже ны́не, о́тче, веселя́ся,/ ко Христу́ о нас моли́ся.</p>
				<p><style>Богоро́дичен:</style>
					<style>И́</style>стинную Тя Богоро́дицу све́мы, Пречи́стая Влады́чице,/ и из Тебе́ ро́ждшагося Бо́га Сло́ва ве́дуще,/ во двою́ существу́ пропове́дуема и во́ли самовла́стно познава́ему, Христа́ Бо́га,/ Ма́терь Богоневе́стная.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>В</style>ску́ю мя отри́нул еси́/ от лица́ Твоего́, Све́те Незаходи́мьй/ и покры́ла мя есть чужда́я тьма окая́ннаго/ но обрати́ мя и к све́ту за́поведей Твои́х/ пути́ моя́ напра́ви молю́ся.</emphasis>
				</p>
				<p>Упраздни́теся и разуме́йте, Дави́дом услы́шав, я́ко Аз есмь Бог, Бо́га глаго́люща,/ ца́рство мяте́жное, Симео́не, оста́вив/ в пусты́ни поще́нием упраздни́лся еси́,/ я́ко подо́бне разуме́ти Бо́га и от Него́ разуме́тися.</p>
				<p>Свети́льника мы́сленно пресве́тла лю́дие твои́ получи́вше тя весели́мся,/ Боже́ственною бо ве́рою тобо́ю просвеща́еми/ и ми́ром святы́х твои́х моще́й, Симео́не, облагоуха́еми/ обога́щшеся ра́дуемся.</p>
				<p>Услышахом твоя́ ди́вная пе́рвее сла́вы ца́рствия преоби́дение,/ ны́не же пресла́вная ви́дим чудеса́ стенапи́санное бо твоего́ о́браза подо́бие,/ от суха́го ва́ра моще́м подо́бно ми́ро источа́ет.</p>
				<p>Таково́ю сла́вою просла́ви тя,/ таковы́ми чудесы́ удиви́ тя,/ таковыя по́чести дарова́ тебе́ на земли́,/ И́же бога́тыя дары́ дае́т, Христо́с, лю́бящим Его́/ в Небе́сных, о́тче, и́хже о́ко не ви́де, кто дово́лен изглаго́лати.</p>
				<p>К животу́ нестарею́щемуся и ра́дости нетле́нней/ к весе́лию вои́стинну па́че ума́, Симео́не и Са́вва, преста́вистеся/ де́тельным бо любому́дрием веще́ственных отбе́гше, невеще́ственная получи́сте.</p>
				<p><style>Богоро́дичен:</style>
					<style>С</style>тра́нное Твое́ зача́тие, Отрокови́це,/ стра́нное и стра́шно, е́же па́че ума́, Чи́стая, Твое́ рождество́,/ устра́ншееся дре́вле от Бо́га челове́ческое существо́/ Тому́ собира́ющи, Вла́дычице,/ и добро́ту пе́рвую назида́ющи.
				</p>
				<p><style>Песнь 6</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Б</style>у́ря мя мно́гих согреше́ний мои́х потопля́ет/ и изнемога́ет дух мой,/ но Ты, Го́споди,/ я́ко Ми́лостив, сшед,/ возведи́ живо́т мой.</emphasis>
				</p>
				<p>Нау́чен вы́шнею, Симео́не, прему́дростию,/ и ни́жняя презре́в я́ко несу́щая,/ в пусты́ни поще́нием всели́лся еси́,/ Бо́гу же при́сно испове́даяся и к Нему́, о́тче, любо́вию прилепля́яся,/ ра́достно пожи́л еси́.</p>
				<p>Иску́сен в житии́ земно́му во́инству,/ на супоста́ты побе́ды мно́гия поста́вив,/ и во и́ночестве смире́нием и моли́твами бе́сов полки́ мы́сленно победи́л еси́, Симео́не о́тче,/ во обо́их хва́лим.</p>
				<p>Па́че умныя сла́вы ра́йские добро́ты наслажде́ния/ и све́та разу́мнаго су́щия ра́дости наде́ждею, о́тче, увеселя́ем,/ в пусты́ни усе́рдно с сы́ном пожи́л еси́./ Тем у Христа́ во ве́ки с ним, Симео́не, ра́дуешися.</p>
				<p><style>Богоро́дичен:</style>
					<style>О </style>нас моли́ Сы́на Твоего́, Го́спода же и Бо́га, Чи́стая Влады́чице,/ вседержи́тельною си́лою вся нося́щаго,/ и в не́мощное пло́ти из Тебе́ обле́кшася,/ Де́во Всенепоро́чная, на благодея́ние челове́ков Человеколю́бец.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>М</style>оли́тву пролию́ ко Го́споду/ и Тому́ возвещу́ печа́ли моя́,/ я́ко зол ду́ша моя́ испо́лнися/ и живо́т мой а́ду прибли́жися,/ и молю́ся, я́ко Ио́на,/ от тли, Бо́же, возведи́ мя.</emphasis>
				</p>
				<p>От мно́гих служи́мь, послужи́ти изво́лил еси́,/ от пребога́та убо́г хотя́ быти вои́стинну, о́тче,/ до́брою изме́ною измени́вся, псало́мски подо́бно ре́щи:/ сия́ изме́на десни́цы Вы́шняго.</p>
				<p>Храм себе́ Бо́гу сотвори́в,/ це́рковь Того́ Матере с сы́ном в Горе́ святе́й воздви́гл еси́,/ ю́же и облагоуха́л еси́ ми́ром свята́го твоего́ те́ла./ Я́же ны́не благоле́пием, сы́ны твои́ми украша́ема, гроб твой обновля́ет,/ па́мять твою́ пра́зднующих.</p>
				<p>Делы доброде́телей живонача́льное де́йство от Живонача́льныя Тро́ицы прие́м,/ ме́ртвость гро́ба, забве́ния хода́тая, я́ко животоча́щ ны́не явля́еши:/ не потаи́ бо твои́х исправле́ний, Симео́не, струя́ми ми́ра твоего́.</p>
				<p>Благода́ть вседе́тельная Ду́ха пе́рвее селе́ние в тебе́ обре́тши,/ ны́не ра́ку моще́й твои́х осеня́ющи, ми́ра издаю́щую кла́дязь, сию́ содела́;/ от него́же благода́ть, блажа́ще тя, почерпа́ем, Симео́не преподо́бне, и и́ноков украше́ние.</p>
				<p>Непрекло́ннии столпи́ Це́ркве Христо́вы, Симео́не и Са́вво яви́стеся:/ вы бо я́ко персть, е́реси попра́вше,/ лю́ди своя́ возвы́систе к ве́ре благоче́стия./ Тем А́нгелом согра́ждане бы́сте, воспева́юще с ни́ми:/ Свят, Свят, Свят Оте́ц и Сын, и Дух Святы́й.</p>
				<p><style>Богоро́дичен:</style>
					<style>И́</style>же манове́нием вся содержа́й и ца́рствуяй ве́ки все́ми Христо́с Бог,/ из Тебе́, Богома́ти, воплоти́ся, безстра́стен Сый Бо́жество́м,/ ме́не ра́ди Кресту́ сочта́ся,/ Его́же стра́сти жела́юще Твои́ уго́дницы,/ ца́рство земно́е оста́вльше, по́стнически Тому́ сраспя́шася.
				</p>
				<p><style>Конда́к, глас 6.</style></p>
				<p><style>Подо́бен:</style>
					<style>Е́</style>же о нас испо́лнив:
				</p>
				<p>А́нгельское возлюби́в на земли́ житие́,/ миродержа́ние и мир оста́вив,/ поще́нием Христу́, Симео́не, после́довал еси́,/ к Нему́же лю́бящих тя апо́стольски наста́вил еси́, вопия́:/ возлюби́те Бо́га, я́коже Он возлюби́ нас.</p>
				<p><style>И́кос:</style></p>
				<p>И́же до распя́тия и сме́рти нас ра́ди Смири́вшагося,/ крест, поще́нием смири́вся, о́тче, поне́сл еси́,/ и тем, хваля́щагося престо́л свой утверди́ти на о́блацех,/ я́коже на го́рдаго до́блественне подви́гся, низложи́л еси́./ Тем ве́льми тя просла́ви Христо́с, Вели́кий Дарода́тель:/ Ему́же ны́не предстоя́, помина́й, я́ко отечестволю́бец,/ и от нападе́ния проти́вных ста́до твое́ соблюда́й неразсыпа́емо/ и, умаща́я ми́ром, твоя́ лю́ди знамена́й,/ губи́теля душ бежа́ти от них творя́й, Симео́не, моли́твами твои́ми,/ апо́стольски же наставля́я и вопия́ лю́бящим тя:/ возлюби́те Бо́га, я́коже Он возлюби́ нас.</p>
				<p><style>Песнь 7</style></p>
				<p><style>Ирмо́с:</style>
					<style>С</style>пасы́й во огни́ Авраа́мския Твоя́ о́троки/ и халде́и уби́в,/ я́же пра́вда пра́ведно уловля́ше,/ препе́тый Го́споди,/ Бо́же оте́ц на́ших, благослове́н еси́.
				</p>
				<p>Ю́ношески в ста́рости те́сный путь ше́ствовати изво́лив,/ к простра́нству ра́я и дре́ва живо́тнаго дости́гл еси́,/ иде́же ны́не наслажда́ем ра́дуешися,/ и нам сих дости́гнути ко Христу́, Симео́не, моли́ся.</p>
				<p>Ты на земли́ ни́щим Бо́га, о́тче, взаимова́в,/ И́же тебе́ в Небе́сных преподо́бных и пра́ведных прича́стие дарова́,/ я́ко ревни́телю их на земли́ бы́вшу,/ А́нгелом равноче́стна тя устро́и.</p>
				<p>Его́же за́поведи соблюда́я, Христа́, любо́вию просвеща́ем,/ све́тлая ми́ра оста́вив, молвы́ же пусты́нею жите́йския избежа́в,/ и о Го́споде, о́тче, поуча́яся,/ преми́рную тишину́ получи́л еси́.</p>
				<p><style>Богоро́дичен:</style>
					<style>О</style> вы́ше ума́ Твои́х похва́л, Пречиста́я Де́во!/ Я́ко Бо́га заче́нши, Соде́теля же Творца́ и Го́спода:/ те́мже ро́ди вси челове́честии и Безпло́тных умо́в чинонача́лия Тя блажа́т,/ и мы вси я́ко Ма́терь Бо́жию непреста́нно Тя сла́вим.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>Б</style>о́жия снизхожде́ния/ огнь устыде́ся в Вавило́не иногда́,/ сего́ ра́ди о́троцы в пещи́ ра́дованною ного́ю,/ я́ко во цве́тнице лику́юще, поя́ху:/ благослове́н еси́, Бо́же оте́ц на́ших.</emphasis>
				</p>
				<p>Разумева́я на ни́ща и убо́га,/ благ муж ми́луяй и дая яви́лся еси́,/ и бла́гости Бо́жия сподо́бився, благи́х зе́млю насле́довал еси́:/ отону́дуже и нас ны́не, Симео́не, весели́ши,/ облагоуха́я струя́ми ми́ра твоего́.</p>
				<p>Вседу́шно Христа́ возлюби́в и Того́ за́поведи соблюда́я,/ я́ко реко́ю, благоутро́бием изсо́хших нището́ю бога́тно напои́л еси́./ Тем твою́ па́мять возвели́чил есть/ и ра́ку моще́й твои́х ми́ром, о́тче, обогати́л есть.</p>
				<p>В пе́щи пла́менем росу́ источи́вый,/ и из суха́го же́зла цвет израсти́вый,/ ди́вен в де́лех Свои́х Госпо́дь:/ и твоего́ о́браза стенопи́санное подо́бие,/ из суха́го ва́ра, Симео́не, миропрозяба́ющее яви́л есть.</p>
				<p>Безме́рным твои́м смире́нием,/ безме́рно хвало́ю вы́сящагося на земли́ го́рдаго смири́л еси́./ Ны́не щито́м моли́тв твои́х от ко́зней его́ лю́ди твоя́, Симео́не, защища́й,/ ма́стию ми́ра твоего́ знамену́я пою́щия:/ благослове́н Бог оте́ц на́ших.</p>
				<p>Све́тло отцы́ пе́рвее ва́ше житие́/ светле́йше же ны́не па́мять и честне́йши:/ сокро́вище бо бла́гости и дом ми́лости яви́стеся,/ и пе́рвыя бла́гости существа́ сподо́бистеся, Симео́не и Са́вво,/ и́стинно ублажа́еми и досто́йно хвали́ми.</p>
				<p><style>Богоро́дичен:</style>
					<style>О́</style>гненными блиста́нии просвети́ омраче́нное мое́ се́рдце, ро́ждшая на земли́ Восто́ка мы́сленнаго Со́лнце,/ И́мже просвети́вшеся Твои́ служи́тели, Са́вва и Симео́н Богома́ти,/ лю́ди своя́ на за́паде озари́ша и научи́ша пе́ти:/ благослове́н Бог оте́ц на́ших.
				</p>
				<p><style>Песнь 8</style></p>
				<p>
					<emphasis><style>Ирмо́с:</style></emphasis>
					<emphasis>
						<style>И</style>зба́вителю всех, Всеси́льне,/ посреде́ пла́мене благоче́ствовавшия,/ снизше́д ороси́л еси́/ и научи́л еси́ пе́ти:/ вся дела́ благослови́те, по́йте, Го́спода.</emphasis>
				</p>
				<p>Чу́вственных добро́т я́ко со́ния избежа́в,/ и мы́сленных получи́ти вожделе́в,/ в Го́ру святу́ю вшел еси́, Симео́не,/ сы́на наста́вника по́двигом духо́вным име́я,/ жела́емых непогреши́л еси́.</p>
				<p>Еди́наго жела́я к жи́зни веду́щаго пути́,/ ми́ра кра́сных мимоте́кл еси́./ Тем преми́рное насле́дие стяжа́л еси́,/ отону́дуже просвети́л еси́ ду́ши пою́щих тя,/ просвеще́ния неизрече́ннаго, Симео́не, сподобля́емь.</p>
				<p>Со́лнце на зе́мли доброде́телию сы́на твоего́ обре́т,/ того́ словесы́, о́тче, просвеща́емь,/ звезда́ светле́йшая яви́лся еси́. С ним же предстоя́ Христу́ Бо́гу,/ о нас, хва́лящих ва́шу па́мять, отцы́, моли́теся.</p>
				<p><style>Богоро́дичен:</style>
					<style>И́</style>же Отцу́ Единоро́днаго/ и от небытия́ О́тчим сове́том вся́ческая соста́вившего,/ Сло́ва Бо́жия Безнача́льна Боголе́пно родила́ еси́,/ пло́тию бы́вшаго нас ра́ди Челове́ка./ Сего́ ра́ди Тя, Богороди́тельницу, правосла́вно му́дрствуем.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>С</style>едмери́цею пещь/ халде́йский мучи́тель,/ Богочести́вым неи́стовно разжже́,/ си́лою же лу́чшею спасе́ны сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>Я́ко у́тро, я́ко со́лнце па́мять твоя́ возсия́,/ просвеща́ющи сердца́ ве́рных,/ ты бо све́та и дне яви́лся еси́ насле́дник,/ иде́же, о́тче, водворя́яся ны́не,/ помина́й твою́ па́мять блажа́щих, и пою́щих:/ де́ти, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>Село́ мы́сленное, ду́шу твою́, к ни́щим ми́лостию посе́яв,/ угобзи́вшияся ти плоды́ живо́тныя в ве́чных жи́тницах собра́л еси́,/ и от оби́лия Небе́снаго твоего́ бога́тства,/ ми́ром на земли́ благово́нным сыны́ твоя́ украша́еши.</p>
				<p>Прекра́сный душе́ю твой, о́тче Са́вво, любе́зный,/ друга́го тя патриа́рха, я́ко пе́рваго Ио́сиф, но́ваго нам Изра́иля прино́сит,/ не от Еги́пта рабо́ты, но от святы́я горы́:/ и в земли́ люде́й твои́х утвержде́ние мироточи́ва положи́л есть.</p>
				<p>Це́рковь твоя́ вели́кая, Боже́ственный я́ко рай ви́дится,/ ра́ку моще́й твои́х, о́тче, иму́щи,/ цве́ты разли́чныя многообра́зныя твое́я доброде́тели чудесно прозяба́ющи,/ и твою́ па́мять, Симео́не, чту́щия облагоуха́ет пою́щи:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>Чужестра́ннии гро́би по́стническими ва́шими телесы́ освяти́шася,/ земля́ ва́ша благослови́ся прише́ствием моще́й ва́ших,/ це́ркви же ва́ша украша́ются, миропода́тельны и благоуха́нны сих иму́ща:/ я́же от Бога ми́ром спаса́йте.</p>
				<p><style>Богоро́дичен:</style>
					<style>С</style>вята́я, две́ри отве́рзи ми, Чи́стая Богоро́дице,/ су́щим во тьме свет неопи́санный,/ опи́саннаго пло́тию Христа́, пра́вды Со́лнце, облиста́вши./ Его́же луча́ми Са́вва и Симео́н озари́вшеся,/ страну́ люде́й свои́х ве́рою Тому́ присво́иша.
				</p>
				<p><style>Песнь 9</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Е́</style>ва у́бо неду́гом преслуша́ния/ кля́тву всели́ла есть,/ Ты же, Де́во Богоро́дице,/ прозябе́нием чревоноше́ния ми́рови благослове́ние процвела́ еси́./ Тем Тя вси велича́ем.</emphasis>
				</p>
				<p>Мног в ми́лости и во бла́гости обре́тся,/ мно́гих вы́ше ума́ благ насле́дник яви́лся еси́,/ я́ко сын оте́ческих сокро́вищ./ О, великода́рныя ру́ки!/ О, дарова́ния превосходя́щаго Христа́, просла́вльшаго тя, о́тче Симео́не.</p>
				<p>Еди́наго от Тро́ицы роди́вшагося, це́рковь све́тлу воздви́гл еси́,/ иде́же твоя́ мироточи́вая мо́щи цельбу́ ве́рою приходя́щим подава́ют./ В не́йже лю́дие твои́ па́мять твою́, о́тче, ублажа́юще,/ Христа́ велича́ем.</p>
				<p>Отягче́ннии прегреше́ньми, и страстьми́ преклоне́ннии,/ к тебе́, о́тче, прибега́ем,/ обо́их разреше́ние и́щуще,/ но я́ко избра́нник Влады́ки Христа́,/ твои́ми моли́твами воздви́гни нас от душетле́нных страсте́й.</p>
				<p>Ны́не свята́я твоя́ па́мять, соверша́ющих <style>ю</style> освяща́ет,/ свя́то бо, о́тче, пожи́л еси́ житие́,/ и све́тлости святы́х улучи́ти сподо́бился еси́./ Сподо́би и нас улучи́ти часть достоя́ний твои́х,/ не понося́ вели́честву проше́ния.</p>
				<p><style>Богоро́дичен:</style>
					<style>Е</style>ди́наго от Тро́ицы, Еди́на Ма́ти бы́вши,/ со дерзнове́нием Сы́ну Твоему́ моли́ся,/ спасти́ от наси́лия мучи́тельска, плене́ния же и рабо́ты рабы́ Твоя́:/ ти́хость же и спасе́ние пода́ти Тя велича́ющим.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>У</style>жасе́ся о сем Не́бо/ и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бысть простра́ннейшее Небе́с./ Тем Тя, Богоро́дице,/ А́нгелов и челове́к чинонача́лия велича́ют.</emphasis>
				</p>
				<p>Прише́ствием пе́рвее моще́й твои́х/ оте́чество твое́ ра́дости испо́лнися,/ предста́теля тя к Бо́гу стяжа́вше;/ и па́мять твою́ ны́не торжеству́юще, весели́мся,/ обогаща́емы ма́стию ми́ра твоего́.</p>
				<p>Я́ко столпа́ высока́ и крепка́,/ я́ко бла́га побо́рника и отечестволю́бца,/ христоимени́тии лю́дие твои́ и́муще тя, проти́вных, о́тче, воста́ния,/ и вся́кия зло́бы ко Христу́ моли́твами твои́ми, Симео́не, избавля́емся.</p>
				<p>Моще́й ва́ших прия́тием це́ркви ва́ша на земли́ обога́щшеся,/ и ду́хом на Небесех пе́рвенец Церковь просвеща́ете./ В не́йже со апо́столы, я́ко учи́тели,/ и со преподо́бными, я́ко спо́стницы,/ о нас, Симео́не и Са́вво, моли́теся.</p>
				<p>Престо́лу вели́кому предстоя́ще, призира́йте на лю́ди своя́:/ и прие́мше на́ше моле́ние, мир от Христа́ испроси́те земли́ на́шей/ и во благове́рии нас утверди́те.</p>
				<p>Преподо́бнии и преблаже́ннии,/ Богому́дрии и Богоно́снии,/ равноапо́столы и чудотво́рцы,/ па́стыри же и учи́тели,/ многохвали́мии же и многоимени́тии отцы́, Симео́не и Са́вво, досточу́днии,/ от нас песнь сию́ прие́мше, спаса́йте рабы́ своя́.</p>
				<p><style>Богоро́дичен:</style>
					<style>П</style>ла́мене о́гненнаго мя свободи́,/ я́же па́че ума́ Огнь ро́ждши Непостоя́нный,/ прише́дшаго огнь ра́зума на зе́млю воврещи́./ Имже Твои́ уго́дницы разже́гшеся, Богома́ти,/ любо́вию Тому́ после́доваша.
				</p>
				<p>Свети́лен.</p>
				<p><style>Подо́бен:</style>
					<style>Д</style>у́хом во святи́лищи:
				</p>
				<p>От Боже́ственныя благода́ти, о́тче, просвеща́емь,/ мра́ком е́реси одержи́мыя просвети́л еси́ лю́ди твоя́:/ и жития́ све́тлости отврещи́ся собо́ю научи́л еси́./ Тем тя любо́вию чтим, Симео́не му́дре, мона́хов похвало́.</p>
				<p>Сла́ва, ин свети́лен:</p>
				<p>Я́ко два свети́ла мы́сленныя тве́рди,/ страну́ люде́й свои́х ве́рою просвеща́ете./ Те́мже па́мять ва́шу че́стно соверша́юще,/ сла́вим просла́вльшую вас, Пресвяту́ю Тро́ицу./ Симео́не и Са́вво, дво́ице свята́я.             </p>
				<p>И ны́не, <style>Богоро́дичен:</style></p>
				<p>И́же Твой, Всенепоро́чная Богоро́дице, о́браз не целу́ет, во огнь вмеща́ется гее́нский,/ я́коже безу́мный А́рий./ Мы же, Пречи́стая, любо́вию лобыза́ем, Засту́пнице ми́ра,/ ве́рою Тя сла́вяще.</p>
				<p>На хвали́тех стихи́ры на 4, глас 2.</p>
				<p><style>Подо́бен:</style>
					<style>Е</style>гда́ от Дре́ва:
				</p>
				<p>Егда́ на земли́ зако́нно пожи́л еси́,/ сокро́вище доброде́телей обре́теся:/ дом отве́рст вся́кому любо́вию име́я,/ си́рых оте́ц и ни́щих засту́пник яви́лся еси́,/ ми́лости же непресекая́й исто́чник,/ ми́лости ра́ди я́вльшагося на земли́,/ Христа́, Сло́ва Божия, за́поведи соблюда́я./ Тем и во Ца́рствии Его́ ны́не прии́млен,/ Симео́не о́тче ра́дуешися.</p>
				<p>Егда́ промышле́нием Вы́шняго тебе́ жре́бий подаде́ся/ пе́рвому побо́рнику церкве́й во оте́чествии твое́м быти,/ подви́жно е́реси отгна́л еси́,/ и вседу́шно це́ркви Бо́гу воздви́гл еси́,/ Правосла́вия же ве́рою лю́ди твоя́ утверди́л еси́./ Тем святу́ю твою́ па́мять почита́юще,/ моли́твами твои́ми ко Христу́, Симео́не, мо́лимся:/ в День Су́дный изба́витися нам муче́ния.</p>
				<p>Егда́ ко Христу́ любо́вию уязви́вся,/ Ца́рствия красоты́ оста́вил еси́,/ и, ра́дуяся, Тому́ после́довав,/ усе́рдно пусты́ню пости́гл еси́,/ и в ней Богоуго́дно пожи́л еси́./ И ны́не духо́вное во плоти́ де́йство,/ ме́ртв во гро́бе, я́ко жив показу́еши,/ ми́ро источа́я,/ лю́ди твоя́ освяща́еши,/ Симео́не, оте́честву твоему́ удобре́ние.</p>
				<p>Я́ко звезда́ у́тро возвеща́ющая,/ сия́еши лю́дем твои́м, преподо́бне,/ пе́рвее возвести́в им Мы́сленно́е У́тро, Христа́ Бо́га,/ и ве́рою к Нему́ па́че со́лнца просвети́в,/ ны́не же покрыва́еши от озлобле́ния враг,/ и от бу́ри вся́кия и беды́, о́тче, изима́еши./ Тем твою́ па́мять соверша́юще, Христа́ Спа́са восхваля́ем,/ тебе́ просла́вльшаго, Симео́не.</p>
				<p><style>Сла́ва, глас 8:</style></p>
				<p>С похвало́ю све́тло па́мять твоя́, преподо́бне, сотворя́ется,/ и ра́дости наполня́ет твоя́ до́блести похваля́ющих./ Ты бо Дави́дски Бо́гу,/ держа́вен земли́ зело́ умо́м взя́вся,/ ца́рство оста́вив, Христу́ после́довал еси́,/ и в го́ру святу́ю прише́д,/ иде́же по́стнически с сы́ном подвиза́вся,/ о́чи душе́вныя просвети́л еси́,/ и свет, Симео́не, быв,/ к сия́нию незаходи́мому премину́л еси́./ С ни́мже ны́не Христу́ предстоя́ще,/ моли́твами ва́шими к Нему́ помина́йте,/ ста́до ва́ше сохрани́ти от волко́в гу́бящих е.</p>
				<p>И ны́не, <style>Богоро́дичен:</style></p>
				<p>Влады́чице, приими́ моли́твы раб Твои́х,/ и изба́ви нас/ от вся́кия ну́жды и печа́ли.</p>
				<p>Таже, славосло́вие вели́кое: и дае́тся еле́й братии от канди́ла свята́го, пою́ще вку́пе стихи́ры глас 4, самогла́сны:</p>
				<p>Прииди́те, праздниколю́бцы,/ прии́дем и мы, бра́тие,/ и́бо пресве́тлая па́мять отца́ на́шего возсия́./ Прииди́те любе́зно сию́ соверша́юще рцем:/ ра́дуйся, све́тлая похвало́ ве́ры и ересе́й низложи́телю,/ ра́дуйся, Це́ркве украше́ние,/ ра́дуйся, Ду́ха Святаго оби́телище;/ ра́дуйся, мироточи́ве Симео́не о́тче Богоно́се;/ всех Царя́ Христа́ Бо́га на́шего моли́/ изба́вити нас от собла́зн лука́ваго/ и спасти́ ду́ши на́ша.</p>
				<p><style>Стих:</style>
					<style>Ч</style>естна́ пред Го́сподем/ смерть преподо́бных Его́.
				</p>
				<p>Пред Го́сподем смерть ва́ша, преподо́бнии, честна́ вои́стинну яви́ся:/ я́коже бо Безпло́тнии во пло́ти теле́сней,/ враги́ неви́димыя, подви́гшеся, победи́ли есте́,/ ро́ды у́бо благочести́вых воспева́ют вас,/ изря́днее же честна́я стада́ и́ноков,/ я́же Боголе́пно в церква́х Боже́ственных собра́ли есте́,/ в них же похваля́юще ва́шу па́мять, Симео́не и Са́вво,/ ва́шими моли́твами вся́кия напа́сти соблюсти́ся нам,/ ко Христу́ моли́теся,/ иму́щему ве́лию ми́лость.</p>
				<p><style>Сла́ва, глас 6:</style></p>
				<p>Прииди́те, правосла́вных собо́ри,/ во всече́стном хра́ме Богоно́сных оте́ц,/ псало́мски согла́сную песнь сих Просла́вльшему воспои́м;/ ди́вен еси́, Бо́же, во святы́х Твои́х, глаго́люще:/ и кое́муждо сих вкупе́ возопии́м:/ ра́дуйся, зе́мный А́нгеле, Небе́сный челове́че, Симео́не преподо́бне;/ ра́дуйся, равноапо́столов учи́телю, Са́вво всесвяще́нне;/ ра́дуйся, предста́телю и похвало́ христоимени́тых люде́й свои́х./ И ны́не у Христа́ предстоя́ще,/ приле́жно к Нему́, отцы́, моли́теся,/ от вся́ких бед нас изба́вити/ и спасти́ ду́ши на́ша.</p>
				<p>И ны́не, <style>Богоро́дичен:</style></p>
				<p>Преложе́ние скорбя́щих,/ премене́ние боля́щих еси́, Богоро́дице Всепе́тая,/ спаси́ град и лю́ди,/ боримых умире́ние,/ обурева́емых тишина́,/ еди́на Предста́тельница ве́рных.</p>
				<p>На литурги́и</p>
				<p>Блаже́нны: от кано́на песнь 3-я, глас 4-й и песнь 6-я, глас 8. Проки́мен, глас 7: Честна́ пред Го́сподем смерть преподо́бных Его́.
					<style>Стих:</style> Что возда́м Госпо́деви о всех, я́же воздаде́ ми?
					<style>Апо́стол ко Гала́том, зача́ло 213.</style>
					<style>А</style>ллилу́ия,
					<style>глас 2.</style> Блаже́н муж, боя́йся Го́спода:
					<style>Ева́нгелие от Ма́рка, зача́ло 37. Причастен: В</style> па́мять ве́чную бу́дет пра́ведник:
				</p>
			</section>
			<section>
				<title>
					<p>
						<style>И́на слу́жба преподо́бнаго отца́ на́шего Симео́на Но́ваго, Се́рбскаго</style>
					</p>
				</title>
				<p>На
					<style>Г</style>осподи, воззва́х:
					<style>стихи́ры, глас 5:</style>
				</p>
				<p>Преподо́бне о́тче,/ до́бру обре́те ле́ствицу,/ е́юже взы́де на высоту́,/ е́юже обре́те Илия́ колесни́цу о́гненную,/ но он восхо́дища и́нем не оста́ви,/ ты же по кончи́не твое́й во оте́честве свое́м путь показа́ ца́рствующим,/ Небе́сный челове́че и земны́й А́нгеле,/ свети́льниче оте́честву своему́, Симео́не блаже́нне,/ моли́ о спасе́нии душ на́ших.</p>
				<p>Преподо́бне о́тче,/ <style>Аще</style> бы оте́честву твоему́ веща́ти,/ то не бы молча́л глаго́лати,/ боле́зньми, и труды́, и слеза́ми твои́ми/ направля́я на ве́ру и́стинну ста́до свое́,/ я́ко дре́во, напоя́емо уче́нием твои́м,/ диви́шася А́нгели, чуди́шася челове́цы, ужасо́шася де́мони/ терпе́ния твоего́, Симео́не блаже́нне,/ моли́ о спасе́нии душ на́ших.</p>
				<p>Си́лою Свята́го Ду́ха Влады́це своему́ подо́бяся,/ влады́чество свое́ оста́ви,/ прие́м крест, после́дова Христу́ и всели́ся на Го́ру Святу́ю,/ отну́дуже, по́мощь прие́мши,/ источа́ет твоя́ ра́ка ми́ро благода́ти, веселя́щи твоя́ сы́ны,/ тебе́ предстоя́щия, Симео́не блаже́нне,/ моли́ о спасе́нии душ на́ших.</p>
				<p><style>Сла́ва, глас 8:</style></p>
				<p>О́тче преподо́бне,/ мимотече́ ца́рство земно́е,/ избра́в бога́тство — словеса́ свята́я,/ и та изво́ли храни́ти,/ оста́вив супру́гу и ча́да и,вся земны́я красо́ты,/ возше́д на Го́ру Святу́ю, со А́нгелы Бо́гу слу́жиши,/ моли́ся Христу́ непреста́нно о творя́щих твою́ па́мять.</p>
				<p>На стихо́вне Окто́иха. <style>Сла́ва, глас 6:</style></p>
				<p>Преподо́бне о́тче,/ глас Ева́нгелия Госпо́дня услы́шав,/ бога́тство и сла́ву ца́рствия ни во что́же вмени́в,/ и ко всем возопи́:/ возлюби́те Бо́га и обря́щете благода́ть ве́чную,/ ничто́же предпочита́йте любви́ Его́,/ да, егда́ прии́дет во сла́ве, обря́щете поко́й со все́ми святы́ми./ Те́мже и мы все́ ве́рно на торжество́ его́ светло́ стеце́мся,/ до́браго па́стыря светло́ воспое́м пе́сньми:/ ра́дуйся, мона́хом похвало́ и утвержде́ние,/ моли́ Бо́га о нас, Симео́не блаже́нне,/ сохрани́тися ста́ду твоему́ невреди́му.</p>
				<p>Кано́н, глас 8.</p>
				<p><style>Песнь 1</style></p>
				<p>
					<emphasis><style>Ирмо́с:</style></emphasis> Боже́ственною любо́вию разже́г свою́ ду́шу,/ угаси́ плотски́я по́хоти, о́тче,/ невеще́ственное житие́ на земли́ сотвори́в, Симео́не блаже́нне.</p>
				<p>Боже́ственнии блиста́ния возсия́ в сердца́ на́ша,/ творя́щим ти све́тлую па́мять,/ ста́до свое́ от напа́сти, преблаже́нне,/ моли́твами свои́ми, Симео́не, изба́ви.</p>
				<p>Утверди́в те́ло свое́ на земли́,/ прие́м крест, после́дова Христу́,/ животу́ сподо́бися нестаре́ющему на Небеси́,/ о́тче преблаже́нне Симео́не.</p>
				<p><style>Богоро́дичен:</style>
					<style>Н</style>еду́гующа те́лом и душе́ю,/ посеще́ния Боже́ственнаго и промышле́ния от <style>Тебе</style>́ сподо́би,/ еди́на Богома́ти, я́ко Блага́я, Блага́го же Роди́тельница.
				</p>
				<p><style>Песнь 3</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Н</style>ебе́сного кру́га Верхотво́рче, Го́споди,/ и Це́ркве Зижди́телю,/ Ты ме́не утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
				</p>
				<p>Це́ркве Бо́жия де́латель яви́ся Христу́/ и во Святу́ю Го́ру всели́ся, о́тче преподо́бне,/ тем, просия́в доброде́телей блиста́нием,/ Свята́го взира́ши, Богоно́сне Симео́не.</p>
				<p>Весь возлюби́в духо́вно тече́ние,/ ми́ра и пло́ти вне быв, Богоно́се,/ тем прие́м прему́друю сла́ву/ и ве́чное, о́тче, прича́стие.</p>
				<p>Те́ло твои́х боле́зней, преподо́бне,/ добродея́нии зре́лый процвете́ клас,/ от него́же напоя́ются любо́вию Боже́ственная ча́да твоя́,/ Боже́ственную па́мять ти сотворя́юще.</p>
				<p><style>Богоро́дичен:</style>
					<style>Л</style>ю́тыми не́дуги и боле́зненными страстьми́ истяза́ему,/ Де́во, Ты ми помози́:/ исцеле́ний бо неоску́дное Тя зна́ю сокро́вище, Пренепоро́чная, неиждива́емое.
				</p>
				<p>Седа́лен, глас 8:</p>
				<p>Ца́рство земно́е оста́вив, крест свой на ра́мо восприе́м,/ и всего́ же себя́ возложи́ Бо́гу, и во Святу́ю Го́ру ше́ствова,/ Свято́му Ду́ху быв прича́стник, тем и чудотво́рец яви́ся,/ ми́ро источа́ет ра́ка моще́й твои́х, Богоно́се Симео́не,/ моли́ Христа́ Бо́га грехо́в оставле́ние пода́ти чту́щим тя.</p>
				<p><style>Песнь 4</style></p>
				<p>
					<emphasis><style>Ирмо́с:</style></emphasis>
					<emphasis>
						<style>У</style>слы́шах, Го́споди,/ смотре́ния Твоего́ та́инство,/ ра́зумех дела́ Твоя́/ и просла́вих Твое́ Божество́.</emphasis>
				</p>
				<p>Струя́ми, о́тче Симео́не, слез твои́х/ душе́вныя стра́сти омы́л еси́,/ Боже́ственно бысть Ду́ху поко́ище, преблаже́нне.</p>
				<p>Бде́ние кре́пко, проше́ние присноспоко́йно и любо́вь непре́зриму/ испо́лни ве́рою, о́тче преблаже́нне Симео́не.</p>
				<p>Благода́ть прии́м, преблаже́нне,/ я́ко Бо́жий уго́дник и́стинный,/ источа́ет моще́й твои́х ра́ка ми́ро благода́ти.</p>
				<p><style>Богоро́дичен:</style>
					<style>Н</style>аде́жду, и утвержде́ние, и спа́сения сте́ну недви́жиму иму́ще Тя, Всепе́тая,/ неудо́бства вся́каго избавля́емся.
				</p>
				<p><style>Песнь 5</style></p>
				<p>
					<emphasis><style>Ирмо́с:</style></emphasis>
					<emphasis>
						<style>П</style>росвети́ нас повеле́нии Твои́ми, Го́споди,/ и мы́шцею Твое́ю высо́кою/ Тво́й мир пода́ждь нам,/ Человеколю́бче.</emphasis>
				</p>
				<p>Я́ко многопло́дная лоза́, грозд процвете́, о́тче Симео́не,/ добродея́нием Боже́ственным покая́ния вино́ излива́ет,/ и стра́стную мглу от душ на́ших отгоня́ет,/ и сердца́ ве́рных возвеселя́ет.</p>
				<p>Напа́сти разли́чныя зми́й неприя́зни воздви́г на ста́до твое́,/ но того́, о́тче, ору́жием кре́стным и моли́твою свое́ю умертви́/ и мир от Бо́га оте́честву своему́ испроси́, Богому́дре Симео́не.</p>
				<p>Терпе́нием и воздержа́нием, сла́вне, ко́зни вра́жия низложи́,/ яви́ся непоколеби́м в напа́стех, и в ско́рбех, и в бе́дах разли́чных,/ сохраня́я недви́жимо влады́чество своего́ благоче́стия му́дростию, о́тче Симео́не.</p>
				<p><style>Богоро́дичен:</style>
					<style>И</style>сцели́, Чи́стая, души́ мое́й неможе́ние,/ посеще́ния Твоего́ сподо́бльшая,/ и здра́вие моли́твами Твои́ми пода́ждь ми.
				</p>
				<p><style>Песнь 6</style></p>
				<p>
					<emphasis><style>Ирмо́с:</style></emphasis>
					<emphasis>
						<style>М</style>оли́тву пролию́ ко Го́споду,/ и Тому́ возвещу́ печа́ли моя́,/ я́ко зол душа́ моя́ испо́лнися,/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
				</p>
				<p>Свети́ло тя иму́ще, несобла́зно<a type="note" xlink:href="#note11">11</a> наставля́юще,/ обрето́хом путе́м живоно́сным, Богоно́сне,/ и ко и́стине тобо́ю наставля́еми бы́хом, преблаже́нне Симео́не.
				</p>
				<p>Бо́дренно<a type="note" xlink:href="#note12">12</a> изво́ли Боже́ственно посла́ти свет спасе́ния,/ и́же в нощи́ зло́бы неве́дением одержи́ми бе́хом,/ показа́ всем сыны́ Све́та и дне бы́ти, Богому́дре Симео́не.
				</p>
				<p>Бо́жия тала́нты, я́же прия́т, не скры в земли́,/ но, умно́жив я, прия́т от Бо́га благослове́ние,/ тебе́ ра́ди слове́сно<a type="note" xlink:href="#note13">13</a> укра́сив от них, ра́зумом просвети́,/ от ни́хже луча́ све́тлыя сия́ют, о́тче преблаже́нне.
				</p>
				<p><style>Богоро́дичен:</style>
					<style>Н</style>а одре́ ны́не немощству́яй лежу́,/ и несть исцеле́ния пло́ти мое́й:/ но, Бо́га и Спа́са ми́ру и Избави́теля неду́гов ро́ждшая,/ Тебе́ молю́ся, Благо́й, от тли неду́г возста́ви мя.
				</p>
				<p><style>Конда́к, глас 2:</style></p>
				<p>И́го Христо́во прие́м, Симео́не,/ и, Того́ Крест взем, после́довал Ему́,/ насажде́н в дому́ Госпо́днем, процвете́, я́ко фи́никс,/ я́коже кедр, и́же в Лива́не, умно́жил еси́ ча́да твоя́,/ муж жела́ний духо́вных, чудотво́рец бо яви́ся,/ Христа́ Бо́га моли́ непреста́нно о всех нас.</p>
				<p><style>И́кос:</style></p>
				<p>О, Боже́ственныя Вы́шния прему́дрости!/ испо́лни мой ум, мне, ни́щему,/ о, ка́ко воспою́ твое́ житие́, о́тче, и́ли ка́ко возмогу́ сло́во принести́ ти?/ Но ты пода́ждь мне кре́пость, и ра́зум, и сло́во, и смысл,/ я́ко от твои́х твоя́ приношу́ ти,/ от бога́тства благ бла́гость твою́,/ та бо обре́те и венча́ пречестну́ю главу́ твою́, получи́ жела́емая,/ свети́льник Боже́ственный яви́ся, просвеща́я вселе́нную, оте́чества своего́,/ тем и мрак грехо́вный отгна́в, свя́те,/ свы́ше испроси́ ми благода́ть духо́вную,/ и́маши бо дерзнове́ние ко Христу́/ Христа́ Бо́га моли́ти непреста́нно о всех нас.</p>
				<p><style>Песнь 7</style></p>
				<p>
					<emphasis><style>Ирмо́с:</style></emphasis>
					<emphasis>
						<style>О</style>т Иуде́и доше́дше о́троцы,/ в Вавило́не иногда́,/ ве́рою Тро́ическою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Я́ко да Вы́шнее Ца́рство прии́меши и сла́ву неизрече́нную,/ зако́ном покори́вся Влады́це, заблу́ждшее взыска́ и обрете́/ и, на ра́ме свое́м взем, преблаже́нне,/ я́ко па́стырь, приведе́ во огра́ду покая́ния, о́тче Симео́не.</p>
				<p>С Вы́шними си́лами, о́тче, предстоя́ Живо́му Бо́гу,/ Его́же и сла́вою украси́вся,/ распали́вся, блаже́нне, огне́м духо́вным, сла́сти кал омы́в,/ и бысть кади́ло в воню́ благоуха́нную,/ Го́сподеви благоприя́тно, Богоно́се Симео́не.</p>
				<p>Сла́ву некра́дому, бога́тство неизгиба́емо, му́дре,/ добродея́нием прие́м, словесы́ украси́в,/ Боже́ственным ра́зумом просвети́в ум,/ из него́же чудеса́ светла́ посыла́ются, о́тче блаже́нне,/ ве́рным слух вои́стину озаря́ют све́тло.</p>
				<p><style>Богоро́дичен:</style>
					<style>Т</style>еле́сныя сла́бости и душе́вныя не́дуги, Богороди́тельнице,/ любо́вию приступа́ющих к кро́ву Твоему́, Де́во, исцели́ти сподо́би,/ Спа́са Христа́ нам ро́ждшая.
				</p>
				<p><style>Песнь 8</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Ц</style>аря́ Небе́снаго,/ Его́же пою́т во́и Ангельстии,/ хвали́те и превозноси́те во вся ве́ки.</emphasis>
				</p>
				<p>Боже́ственнаго Све́та испо́лнен быв, о́тче,/ Боже́ственней сла́ве яви́ся поко́ище,/ из него́же Све́та Боже́ственнаго мо́лнии луче́й подае́ши,/ ве́рных лице́ просвеща́юще,/ правосла́вною ве́рою тьму ерети́ческую прогоня́я, вопия́ше:/ де́ти, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>И в житии́, блаже́нне, пребы́в, я́ко вторы́й Авраа́м,/ и де́лом по кончи́не благода́тию Бо́жиею ра́ка моще́й твои́х излива́ет чудеса́ ди́вная,/ ве́рою просия́в, и со А́нгелы, сла́вне, совокупи́ся, поя́шее:/ де́ти, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>Просвети́, Богоно́се, от Тро́ицы Све́том духо́вным, облиста́я, сердца́ ве́рных,/ тьму неве́рия прогна́в, Це́ркви Правосла́вную ве́ру содержа́,/ ве́ру, я́ко броню́, крест, я́ко ору́жие, любо́вь, я́ко щит,/ я́ко меч, сло́во Божие, Симео́не, поя́ше:/ де́ти, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p><style>Богоро́дичен:</style>
					<style>Н</style>апа́стей Ты прило́ги отгоня́еши и страсте́й нахо́ды, Де́во:/ темже Тя пое́м во вся ве́ки.
				</p>
				<p><style>Песнь 9</style></p>
				<p>
					<emphasis><style>Ирмо́с:</style></emphasis>
					<emphasis>
						<style>В</style>ои́стинну Богоро́дицу/ Тя испове́дуем,/ спасе́ннии Тобо́ю, Де́во Чи́стая,/ со Безпло́тными ли́ки Тя велича́юще.</emphasis>
				</p>
				<p>Ви́дети сподо́бися, о́тче Богоно́се, и́же наде́ждею твое́ю и любо́вию,/ и́хже о́ко не ви́де, ни у́хо слы́ша, ни на се́рдце челове́ку взыдо́ша,/ кра́сен яви́ся Боже́ственными красо́тами, добродея́нием, Симео́не блаже́нне,/ Кра́сному Влады́це ра́достно предстои́ши,/ о ста́де свое́м не преста́й моля́ся.</p>
				<p><style>Днесь</style> ра́достно Це́рковь твоя́ почита́ет житие́ твое́/ и прино́сит ти ве́село пе́ние,/ совокупля́юще духо́вная твоя́ ча́да, ра́достно сла́вящим тя, преподо́бне,/ А́нгельское твое́ житие́, даро́ванную ти све́тлость и сла́ву, преблаже́нне Симео́не.</p>
				<p>Вопие́т ти хва́льно твоя́ всечестна́я вели́кая Ла́вра,/ сели́теля<a type="note" xlink:href="#note14">14</a>, и зижди́теля, и отечестволю́бца име́ющи, му́дре,/ и, хва́лящися, пое́т непреста́нно:/ мо́лим тя, Богому́дре Симео́не, о ста́де твое́м приле́жно помоли́ся,/ твои́х трудо́в получи́ти при́сно и сохрани́тися ста́ду твое́му невреди́му.
				</p>
				<p><style>Богоро́дичен:</style>
					<style>Н</style>а ме́сте озлобле́ния не́мощи смири́вшагося, Де́во,/ исцели́, из нездра́вия во здр́авие претворя́ющи.
				</p>
				<p>Свети́лен:</p>
				<p>С Небесе́ со славовенча́нии из руки́ Вседержи́теля/ па́мятью пра́здника своего́ оте́чество свое́ просвети́,/ свя́те Симео́не, пою́щих тя спаса́й.</p>
				<p>На хвалитех стихи́ры, глас 8:</p>
				<p>Преподо́бне о́тче,/ храм свя́тый яви́ся посто́м и моли́твами,/ ю́же прия́т твой Влады́ка ми́лостынею же к ни́щим,/ тем ти благода́ть дае́т,/ и свята́я ра́ка моще́й твои́х ми́ро благоуха́ния источа́ет,/ о́тче Симео́не, моли́ся Христу́ непреста́нно о творя́щих твою́ па́мять.</p>
				<p>Преподо́бне о́тче,/ любве́ Бо́жия прие́м,/ в Го́ру Святу́ю вни́де, я́ко Моисе́й Богови́дец,/ и, Бо́жия благода́ти насы́тився, Богому́дре,/ ра́дуяся, теча́ше к по́двигу, Христу́ Бо́гу на́шему,/ и на Небе́сная возноси́м, и свети́льник нам на земли́ яви́ся,/ о́тче Симео́не, непреста́нно моли́ся о ста́де свое́м.</p>
				<p><style>Сла́ва, глас 6:</style>
					<style>П</style>реподо́бне о́тче,/ мимотече́ ца́рство земно́е: (зри Сла́вник на Го́споди, воззва́х: страни́цы 489-490)
				</p>
			</section>
			<section>
				<title>
					<p>
						<style>И́на слу́жба, о́бщая преподо́бнаго Симео́на Мироточи́ваго и сы́на его́, святи́теля Са́ввы Перваго, архиепи́скопа Се́рбскаго</style>
					</p>
				</title>
				<p><style>На вели́цей вече́рни</style></p>
				<p>Блаже́н муж:
					<style>На</style>
					<style>Г</style>о́споди, воззва́х:
				</p>
				<p>стихи́ры на 8, глас 4.</p>
				<p><style>Подо́бен:</style>
					<style>Я́</style>ко до́бля:
				</p>
				<p> Доброде́телей Боже́ственною колесни́цею/ восходя́, Са́вво сла́вне, к Бо́гу,/ Его́же возлюби́л еси́,/ восте́кл еси́ все́ю душе́ю и се́рдцем твои́м,/ и Его́ озаре́нии осия́ем всегда́,/ о́гненный столп показа́лся еси́./ <style>егоже</style> моли́ от тли и бед изба́витися/ ве́рою соверша́ющим всечестну́ю па́мять твою́.</p>
				<p>Просия́в я́ко со́лнце,/ луча́ми слове́с твои́х освети́л еси́ вся концы́ земли́,/ и Се́рбию озари́л еси́ луча́ми благода́ти,/ догма́тствуя благоче́стно и уча́, приснохва́льне,/ Еди́наго Го́спода во двою́ естеству́ Сего́ почита́ти,/ я́ко Влады́ку вся́ческих со Отце́м и Ду́хом.</p>
				<p>Просвеще́н Бо́жественным Ду́хом, Симео́не всеблаже́нне,/ сыно́вьим стопа́м после́довал еси́,/ и на Святе́й Горе́ бы́ли есте́, чу́днии,/ Бо́жий дом и благоприя́тен в ней воздви́гше,/ в не́мже ны́не пою́т мона́шествующих мно́жества,/ хва́лящии ны́не вас, отцы́ Боже́ственнии, и Христа́ велича́ющии.</p>
				<p>Вся́кую доброде́тель усе́рдно возде́лав, Богодухнове́нне,/ и пома́зався Ду́хом, пома́занием святы́м,/ свяще́нник свяще́ннейший я́ве показа́лся еси́/ и па́стырь и́стиннен и ве́ры побо́рник./ Сего́ ра́ди вся Це́рковь пра́зднует па́мять твою́,/ свяще́нно соверша́ющи и Спа́са сла́вящи.</p>
				<p><style>Сла́ва, глас 6:</style></p>
				<p>Е́же по о́бразу соблю́дше невреди́мо,/ ум вла́дыку на стра́сти па́губныя по́стнически поста́вльше,/ на е́же по подо́бию я́ко мо́щно возшли́ есте́:/ му́жески бо естество́ пону́дивше,/ потща́стеся ху́ждшее покори́ти лу́чшему,/ и плоть порабо́тити ду́ху./ Те́мже мона́шествующим яви́стеся верх,/ жи́телие пусты́ннии, благотеку́щих обучи́телие,/ пра́вила доброде́тели изве́стнейшая,/ и ны́не на Небесе́х, зерца́лом разреши́вшимся,/ отцы́ на́ши Богому́дрии, чи́сте зри́те Святу́ю Тро́ицу,/ моля́щеся несре́дственне/ о и́же ве́рою и любо́вию чту́щих вас.</p>
				<p>И ны́не, Богоро́дичен, глас то́йже:
					<style>К</style>то Тебе́ не ублажи́т:
					<style>Вход. Проки́мен дне, и чте́ния преподо́бническая (зри страни́цы 339-340)</style>
				</p>
				<p>На ли́тии стихи́ры самогла́сны, глас 4:</p>
				<p>Преподо́бнии отцы́,/ доброде́тели усе́рдно возде́лавше,/ орга́ны Святаго Ду́ха яви́стеся,/ и от Него́ прии́мше чуде́с де́йство,/ научи́сте челове́ки презира́ти наслажде́ния./ Ны́не же Боже́ственным Све́том чи́сте осиява́емии,/ просвети́те и на́ша помышле́ния, отцы́ треблаже́ннии.</p>
				<p>В преми́рныя ски́нии дух твой,/ святи́телю Са́вво, о́тче му́дре,/ Христо́с Бог досто́йно прия́:/ ты бо Тро́ицы пропове́дник показа́лся еси́,/ Еди́ное Божество́ Сию́ воспе́в я́ве,/ де́йственное хоте́ние по Естеству́ Еди́ному Всемо́щному,/ подо́бяся апо́столов и отце́в уче́нию в ми́ре,/ те́мже чуде́с де́йство Христо́с ны́не тебе́ да́рует,/ утвержда́я твоя́ словеса́./ Сего́ ра́ди, воспева́юще твое́ <style>Днесь</style> преставле́ние,/ правосла́вно сла́вим просла́вльшаго тя Го́спода.</p>
				<p>Глас 6:</p>
				<p>Пра́здник ра́достен в конце́х <style>Днесь</style>,/ свята́я па́мять Богоно́сных отце́в, Симео́на и Са́ввы:/ сего́ ра́ди Се́рбия сора́дуется, пра́зднуя в пе́снех и в пе́ниях./ Пра́зднуим же и мы, бра́тие, ра́достно,/ всечестну́ю их па́мять соверша́юще во хвале́бных пе́ниях, и к ним возопии́м:/ ра́дуйся, Симео́не сла́вне и таи́нниче всех Влады́ки Христа́ Бо́га на́шего;/ ра́дуйся, Са́вво Богодухнове́нне, пропове́дниче ве́ры и учи́телю вселе́нныя./ Я́ко иму́ще дерзнове́ние, чето́ светоза́рныя,/ Христа́ Бо́га на́шего моли́те поми́ловати ду́ши на́ша.</p>
				<p><style>Сла́ва, глас 5:</style></p>
				<p>Преподо́бнии отцы́,/ глас Ева́нгелия Госпо́дня услы́шавше,/ мир оста́вили есте́,/ бога́тство и сла́ву в ничто́же вмени́вше,/ тем всем вопия́ли есте́:/ возлюби́те Бо́га, и обря́щете благода́ть ве́чную./ Ничто́же предпочти́те па́че любве́ Его́,/ да егда́ прии́дет в сла́ве Свое́й,/ обря́щете поко́й со все́ми святы́ми./ И́хже моли́твами, Христе́,/ сохрани́ и спаси́ ду́ши на́ша.</p>
				<p>И ны́не, Богоро́дичен, глас то́йже:</p>
				<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый, сте́ну необори́мую,/ тве́рдую Предста́тельницу и прибе́жище душ на́ших.</p>
				<p>На стихо́вне стихи́ры, глас 5:</p>
				<p>Ра́дуйся, путеводи́телю слепы́х,/ наста́вниче ю́ношества, сла́вне,/ ста́рых же́зле, блужда́ющих па́стырю,/ гре́шников исправле́ние, лу́же благоуха́ннейший,/ мирополо́жниче Ду́ха,/ златостру́йная реко́, необурева́емое приста́нище,/ Святы́я Тро́ицы хра́ме,/ па́мятствовавших, пою́ще тя,/ избавля́яй от скорбе́й и боле́зней и ве́чнаго муче́ния,/ Христа́ моля́й, да́рующаго ми́ру ве́лию ми́лость.</p>
				<p><style>Стих:</style>
					<style>Ч</style>естна́ пред Го́сподем/ смерть преподо́бных Его́.
				</p>
				<p>Ра́дуйся, благоче́стия свети́льниче,/ Це́ркве све́тлое, о́тче, со́лнце,/ сла́во мона́шествующих, пра́вило молча́ния,/ Богомы́слия и де́лания учи́телю изря́днейший,/ святи́телю Богоглаго́ливе,/ прему́дрости и ве́дения сокро́вище, Са́вво сла́вне,/ Тро́ицы селе́ние, орга́не Ду́ха, псалти́рю одушевле́нне,/ уста́ Госпо́дня, изводя́щая от недосто́йнаго досто́йное./ Христа́ у́бо моли́ дарова́ти душа́м на́шим ве́лию ми́лость.</p>
				<p><style>Стих:</style>
					<style>Б</style>лаже́н муж, бо́яйся Го́спода,/ в за́поведех Его́ восхо́щет зело́.
				</p>
				<p>Столп, светя́щийся, доброде́тельми утвержде́нный/ и о́блак осеня́ющий яви́лся еси́ су́щим в пусты́ни,/ к Не́бу от земли́ к Бо́гу взира́ющих предводя́яй,/ креста́ же́злом разве́рзый мо́ре страсте́й,/ устремле́ние же Амали́ка обрати́вый в бе́гство./ Невозвра́тный Небе́сный путь обре́л еси́, Богоблаже́нне,/ и неизрече́нную часть со Безпло́тными у Престо́ла,/ Ему́же, Симео́не, предстоя́,/ Христа́ у́бо моли́, дарова́ти душа́м на́шим ве́лию ми́лость.</p>
				<p><style>Сла́ва, глас 8:</style></p>
				<p>Мона́хов мно́жества/ наста́вники вас почита́ем, отцы́ Боже́ственнии,/ ва́шею бо стезе́ю вои́стинну пра́во ходи́ти позна́хом./ Блаже́ни есте́, Христу́ рабо́тавшии/ и вра́жию си́лу обличи́вшии,/ А́нгелов собесе́дницы, преподо́бных соприча́стницы и пра́ведных./ С ни́миже моли́теся Го́споду,/ поми́ловатися душа́м на́шим.</p>
				<p>И ны́не, Богоро́дичен, глас то́йже:
					<style>Б</style>езневе́стная Де́во:
				</p>
				<p>Тропа́рь преподо́бных, глас 1:</p>
				<p>Оби́тели Хиланда́рския свяще́нных строи́телей/ и Афо́на свети́льники, Се́рбии похвалу́,/ Симео́на велича́йшаго, преподо́бных ле́поту,/ и род его́ чу́дный, святи́теля, —  глаго́лю, — Са́вву,/ прииди́те согла́сно почти́м, глаго́ля:/ моли́те Христа́ Бо́га/ о па́стве ва́шей, блаже́ннии,/ и о е́же Це́ркви свобо́дней бы́ти от обстоя́ний.</p>
				<p>Ин тропа́рь, глас 1:</p>
				<p>И́же те́плыя засту́пники в ско́рбех и напа́стех иму́ще,/ Симео́на Богоно́снаго и Са́вву первосвяти́теля,/ припаде́м к ни́ма с ве́рою,/ я́ко да моли́твами их от напа́стей избавля́еми,/ по до́лгу благове́рно Спа́са и Бо́га просла́вим, глаго́люще:/ сла́ва Да́вшему вам кре́пость,/ сла́ва Просла́вльшему вы чудесы́,/ сла́ва Изба́вльшему нас от скорбе́й моли́твами ва́шими.</p>
				<p><style>На у́трени</style></p>
				<p>По 1-м стихосло́вии седа́лен, глас 8:</p>
				<p>Па́стырское разуме́ние восприя́в, мона́шествующих сто́лпе и стено́,/ до́бре упа́сл еси́ су́щия разу́мныя па́ствы твоея́:/ возлюби́в бо Христо́во Боже́ственное уче́ние,/ в них сло́во посе́ял еси́, всему́дре,/ отсю́ду же и поревнова́ти А́нгельскому жи́тельству подви́гл еси́ вся,/ единоду́шно сла́вити Бо́га Богому́дренно,/ Са́вво о́тче наш, моли́ Христа́ Бо́га грехо́в разреше́ние дарова́ти/ пра́зднующим любо́вию святу́ю па́мять твою́.</p>
				<p>Сла́ва, то́йже, и ны́не, <style>Богоро́дичен:</style></p>
				<p>Небе́сную две́рь и киво́т, всесвяту́ю го́ру, светоза́рный о́блак воспои́м,/ Небе́сную ле́ствицу, слове́сный рай,/ Е́вино избавле́ние, вселе́нныя всея́ вели́кое сокро́вище,/ я́ко спасе́ние в ней соде́лася ми́рови, и оставле́ние дре́вних согреше́ний./ Сего́ ра́ди вопие́м Ей:/ моли́ Сы́на Твоего́ и Бо́га прегреше́ний оставле́ние дарова́ти/ благоче́стно покланя́ющимся пресвято́му Рождеству́ Твоему́.</p>
				<p>По 2-м стихосло́вии седа́лен, глас 4:</p>
				<p>Гла́су Го́спода твоего́ после́довал еси́,/ мир оста́вив и сла́дкая ми́ра, Симео́не Богому́дре:/ великоду́шно поне́сл еси́ тяготу́ пусты́ни,/ по́лчища де́монов му́жественно отгна́в./ Сего́ ра́ди па́мять твою́ всегда́ пе́сньми пра́зднуем ве́рно.</p>
				<p>Сла́ва, то́йже. И ны́не, <style>Богоро́дичен:</style></p>
				<p>Обнови́ла еси́, Чи́стая, Боже́ственным Рождеством Твои́м,/ истле́вшее во страсте́х земноро́дных ме́ртвенное существо́,/ и воздви́гла еси́ вся от сме́рти к животу́ нетле́ния:/ те́мже Тя по до́лгу бла́жим вси, Де́во, препросла́вленная/ я́коже прорекла́ еси́.</p>
				<p>По полиеле́и седа́лен, глас 3:</p>
				<p>Столпи́ непоколеби́мии благоче́стия,/ основа́ние Богодухнове́нное Це́ркве яви́стеся, отцы́ сла́внии:/ всея́ бо Се́рбии концы́ просвети́сте сло́вом ве́ры,/ Са́вво сла́вне, с Симео́ном Богому́дрым,/ моли́те Христа́ Бо́га дарова́ти нам ве́лию ми́лость.</p>
				<p>Сла́ва, то́йже.
					<style>И ны́не,</style>
				</p>
				<p>Богоро́дичен, глас то́йже:</p>
				<p>Боже́ственная ски́ния была́ еси́,Сло́ва,/ Еди́на Пречи́стая Де́во Ма́ти, чистото́ю А́нгелы превозше́дшая,/ па́че всех мене́ персть бы́вша, оскверне́на пло́тскими прегреше́ньми,/ очи́сти моли́тв твои́х Боже́ственными вода́ми,/ подаю́щи, Чи́стая, ве́лию ми́лость.</p>
				<p>Степе́нна. 1-й
					<style>антифо́н 4-го гла́са. Проки́мен, глас 4:</style>
					<style>Ч</style>естна́ пред Го́сподем/ смерть преподо́бных Его́.
					<style>Стих:</style>
					<style>Ч</style>то возда́м Го́сподеви о всех,/ я́же воздаде́ ми?
					<style>Таже:</style>
					<style>В</style>ся́кое дыха́ние:
					<style>Ева́нгелие от Матфе́я, зача́ло 43.</style>
					<style>С</style>ла́ва:
					<style>М</style>оли́твами преподо́бных Твои́х:
					<style>И</style> ны́не:
					<style>М</style>оли́твами Богоро́дицы:
					<style>П</style>оми́луй мя, Бо́же:
				</p>
				<p>По 50-м псалме́
					<style>стихи́ра самогла́сна, глас 6:</style>
				</p>
				<p>Преподо́бнии отцы́,/ во всю зе́млю изы́де веща́ние исправле́ний ва́ших,/ те́мже на Небесе́х обрели́ есте́ мзду трудо́в ва́ших,/ де́монския погуби́ли есте́ полки́,/ и А́нгельския дости́гли есте́ чи́ны,/ и́хже житию́ непоро́чно поревнова́ли есте́,/ дерзнове́ние иму́ще ко Христу́ Бо́гу,/ мир испроси́те душа́м на́шим.</p>
				<p>Кано́н Богоро́дицы, со ирмосо́м на 6, и святы́х два кано́на на 8. Кано́н святы́х, его́же краестро́чие по алфави́ту. Глас 8.</p>
				<p><style>Песнь 1</style></p>
				<p>
					<emphasis><style>Ирмо́с:</style></emphasis>
					<emphasis> Колесницегони́теля фарао́ня погрузи́,/ чудотворя́й иногда́/ Моисе́йский жезл крестообра́зно порази́в/ и раздели́в мо́ре,/ Изра́иля же беглеца́, пешехо́дца, спасе́,/ песнь Бо́гови воспева́юща.</emphasis>
				</p>
				<p>Восто́к доброде́телей быв, со́лнце незаходи́мое, святи́телю о́тче,/ ны́не восхваля́ющему тя и прося́щему воспе́ти тя,/ твои́ми моли́твами дару́й ми досто́йно,/ да воспою́ тя, Са́вво святи́телю, о́тче наш.</p>
				<p>Ца́рское презре́в благоро́дие, бога́тство и сла́ву, мудре,/ и взем крест, о́тче, на ра́мена, Христу́ после́довал еси́,/ чи́стым по́мыслом Ему́ сле́дуя, преподо́бне Са́вво святи́телю изря́днейший.</p>
				<p>Земледе́лав доброде́тельми и труды́,/ се́мя Боже́ственное в ду́шах, о́тче, ве́рных посе́ял еси́,/ и ны́не стори́чествующий клас Боже́ственных дел/ возда́л еси́ земледе́лателю и Творцу́, Симео́не, ве́рных похвало́.</p>
				<p><style>Богоро́дичен:</style>
					<style>Б</style>огоявления Тебе́ ра́ди удосто́ися, Богоблагода́тная, сме́ртное естество́,/ Неодержи́маго бо во чре́ве Твое́м обита́вшаго,/ па́че ума́ и сло́ва, Благослове́нная, родила́ еси́, пребыва́ющи Де́ва, Чи́стая.
				</p>
				<p>Ин кано́н о́бщий святы́м кти́тором Се́рбским Симео́ну Мирото́чцу и святи́телю Са́вве чудотво́рцу.</p>
				<p>Пи́сан кир Феодо́сием священнои́ноком. Глас 4.</p>
				<p><style>Песнь 1</style></p>
				<p>
					<emphasis><style>Ирмо́с:</style></emphasis>
					<emphasis>
						<style>О</style>тве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся све́тло торжеству́я,/ и воспою́, ра́дуяся, То́я чудеса́.</emphasis>
				</p>
				<p>Отве́рзи уста́ моя́, благи́х Пода́телю, Христе́,/ и, прие́м по́мощь, Ду́хом сло́во благода́рственно отры́гну моле́бней па́мяти Твои́х уго́дник,/ прие́м сих по́мощь, воспою́, ра́дуяся, Твою́ благода́ть.</p>
				<p>Отве́рзи устне́ свои́ ми́лостивне/ и ру́це на мольбу́ воздежи́ к Бо́гу всех и Влады́це, Симео́не,/ изба́вити ста́до твое́ от плене́ния и озлобле́ния,/ да тя почита́ем, воспева́юще твоя́ чудеса́.</p>
				<p>Отве́ргся, Са́вво, плотски́х роди́телей,/ с ни́ми духо́вне Тро́ицы — всех Бо́гу, усыни́лся еси́,/ Е́йже ны́не предстоя́ще,/ рабы́ своя́ изба́вите наси́лия сопроти́вных и враг обстоя́ния. </p>
				<p><style>Богоро́дичен:</style>
					<style>Ч</style>истоты́ сокро́вище, ра́дуйся,/ Е́юже от паде́ния на́шего воста́хом./ Ра́дуйся, сладкоуха́нный кри́не, Влады́чице, ве́рных благоуха́яй,/ кади́ло благово́нное и ми́ро многоце́нное.
				</p>
				<p><style>Песнь 3</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Н</style>ебе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
				</p>
				<p>Да́ры светода́тельными озаре́н, преподо́бне,/ де́монский мрак всеце́ло отгна́л еси́/ и свет возсия́л еси́ в се́ни сме́ртней седя́щим,/ те́мже тя, Са́вво, почита́ем.</p>
				<p>На Го́спода всю, Боже́ственнии преподо́бнии, возложи́вше наде́жду,/ ника́коже поколеба́стеся, е́же отпа́сти от лу́чшаго стоя́ния,/ но зако́нно соверши́сте Боже́ственное тече́ние ума́ пра́востию.</p>
				<p>Жития́ чи́стаго улучи́ти потща́вшеся,/ плоть на земли́, Богоно́снии, умертви́ли есте́,/ и ны́не Безсме́ртную часть насле́довали есте́,/ Христу́, блаже́ннии, соца́рствующе.</p>
				<p><style>Богоро́дичен:</style>
					<style>В</style> сень сме́ртную впав, Чи́стая, Тя призыва́ю,/ Боже́ственную по́мощь Твою́ ско́ро посли́ ми,/ я́ко да спасе́н быв,/ досто́йно любо́вию ублажа́ю Тя, я́коже прорекла́ еси́.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>Т</style>воя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
				</p>
				<p>Твои́х раб, Благоде́телю, Животворя́щим Уте́шителем Ду́хом Симео́на и Са́вву просла́вим,/ лик, си́ми духо́вне со́бранный, огради́ Боже́ственным покро́вом/ и благода́ти сла́вы Твое́я сподо́би.</p>
				<p>Твое́ достоя́ние, Симео́не, предвари́ изба́вити от расхище́ния/ зверови́дно на них устремля́ющихся,/ и воста́ния страсте́й на́ших твои́ми моли́твами укроти́,/ и благода́рне твоя́ чудеса́ сла́вити сподо́би.</p>
				<p>Твои́м дерзнове́нием, Са́вво, и́же ко Христу́,/ не преста́й моля́ о воспева́ющих тя,/ и в ли́ке сих устро́ити спаса́емых/ и нападе́ния сопроти́вных изба́витися сим сподо́би.</p>
				<p><style>Богоро́дичен:</style>
					<style>Р</style>а́дуйся, две́ре еди́на,/ Е́юже Сло́во про́йде Еди́но,/ вереи́ и врата́ а́дова, Влады́чице, рождество́м Твои́м сокруши́вшая./ Ра́дуйся, Боже́ственный вхо́де спаса́емых, Богоневе́сто.
				</p>
				<p>Ин конда́к, глас 4:</p>
				<p><style>Днесь</style> Симео́н с Са́ввою, блаже́ннии, в ду́се прише́дше,/ спаса́ют от обстоя́ний па́ству их:/ сии́ бо Тро́ицу пропове́даша Еди́наго Бо́га,/ Це́ркве яви́шася утвержде́ние,/ в преподо́бных Мироточи́вый и во святы́х чудотво́рец:/ сии́ бо и во бра́нех необори́мии защи́тницы показа́шася,/ Афо́на похвала́ и наро́да Се́рбскаго кре́пость.</p>
				<p>Седа́лен, глас 8:</p>
				<p>Ду́шу преда́вше любви́ Христо́вы,/ земна́я вся оста́вивше му́дре,/ всели́стеся, преподо́бнии, в пусты́нях и гора́х:/ вкуси́вше бо от дре́ва ве́дения, сла́внии,/ а́ки от вод таи́нницы, А́нгельски возсия́ли есте́./ Те́мже тьму пло́тскую превозше́дше, мрак де́монский отгна́ли есте́,/ блаже́ннии Симео́не и Са́вво сла́внии:/ моли́те Христа́ Бо́га прегреше́ний оставле́ние дарова́ти/ любо́вию пра́зднующим святу́ю па́мять ва́шу.</p>
				<p>Сла́ва, то́йже. И ны́не, <style>Богоро́дичен:</style></p>
				<p>Я́ко Всенепоро́чная Неве́сто Творца́,/ я́ко Неискусому́жная Ма́ти Изба́вителя,/ прия́телище я́ко су́щи Уте́шителя, Всепе́тая,/ беззако́нию мя су́ща скве́рно жили́ще,/ и де́монов игра́лище, в ра́зуме бы́вша,/ потщи́ся от сих злоде́йствия мя изба́вити,/ све́тло жили́ще доброде́тельми соде́лавши,/ Светода́тельная и Нетле́нная, разжени́ о́блак страсте́й и вы́шняго прича́стия сподо́би,/ и Све́та Невече́рняго, моли́твами Твои́ми.</p>
				<p><style>Песнь 4</style></p>
				<p>
					<emphasis><style>Ирмо́с:</style></emphasis>
					<emphasis>
						<style>У</style>слы́шах, Го́споди,/ смотре́ния Твоего́ та́инство,/ разуме́х дела́ Твоя́,/ и просла́вих Твое́ Божество́.</emphasis>
				</p>
				<p>Наи́тие Боже́ственнаго Ду́ха/ яви́ вы свети́льники, чудесы́ сия́ющия,/ Симео́не и Са́вво всехва́льнии.</p>
				<p>Боже́ственным озаре́нием вверя́еми,/ яви́стеся, аки огни́/ просвеща́юще ве́рных всех по́мыслы, всеблаже́ннии.</p>
				<p>Врачева́ний благода́ть Влады́ка всех вам дарова́/ и власть изгоня́ти нечи́стыя ду́хи, отцы́ досточу́днии.</p>
				<p><style>Богоро́дичен:</style>
					<style>В</style> не́дрех Седя́й, Чи́стая, О́тчих,/ ны́не в Твои́х не́дрех, Чи́стая, почи́,/ тле́нное естество́ исправля́я.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>С</style>едя́й в сла́ве на престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спасе́ зову́щия:/ сла́ва, Христе́, си́ле Твое́й. </emphasis>
				</p>
				<p>Седя́щаго в Вы́шних и Зря́щаго смире́нных,/ Симео́не Богоно́се и Са́вво святи́телю, приле́жно о нас умоли́те/ уще́дрити смире́ние на́ше и лю́тых изба́вите нас и спасти́ вопию́щих:/ сла́ва си́ле Твое́й, Го́споди.</p>
				<p>Седа́лище мирска́го влады́чествия оста́вив,/ смире́нием Влады́це своему́ после́довал еси́,/ те́мже и бога́тыми дарова́ньми просла́вил тя есть,/ Его́же непреста́нно, о́тче, моли́,/ ста́до твое́ от расхища́ющих <style>е</style> изба́вити.</p>
				<p>Сел еси́ на престо́ле высо́це святи́ельства/ и упа́сл еси́ апо́стольски ста́до свое́/ и оби́тель и́ноков соста́вив, Боже́ственными уче́ньми утверди́л еси́,/ и́хже и ны́не моли́твами свои́ми сохрани́ невреди́мы от супоста́тных нахожде́ний.</p>
				<p><style>Богоро́дичен:</style>
					<style>Т</style>я, испле́тшую ми́рови нерукоплете́нный вене́ц, песносло́вим,/ ра́дуйся, Тебе́, Де́во, зову́ще:/ храни́лище всех, и огражде́ние, и утвержде́ние, и свяще́нное прибе́жище.
				</p>
				<p><style>Песнь 5</style></p>
				<p>
					<emphasis><style>Ирмо́с:</style></emphasis>
					<emphasis>
						<style>В</style>ску́ю мя отри́нул еси́/ от лица́ Твоего́, Све́те незаходи́мый,/ и покры́ла мя есть чу́ждая тьма, окая́ннаго,/ но обрати́ мя, и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Благода́тныя струи́ изгоня́ющия неду́ги,/ и власть на ду́хи нечи́стыя дарова́ тебе́ Христо́с, му́дре,/ естество́ бо, о́тче, победи́в,/ па́че естества́ даро́в Ду́ха прича́стник был еси́.</p>
				<p>Чи́стым умо́м и души́ кре́постию, Богоблаже́нне,/ вражия вся наве́ты на зе́млю низве́ргл еси́,/ крест, я́ко ски́петр, восприи́м на ра́мена со Са́ввою, всеблаже́ннии.</p>
				<p>Со Безпло́тными, с преподо́бными же, и святи́тели,/ со апо́столи соверша́ем ва́ше торжество́,/ Богоно́се Са́вво со отце́м твои́м Симео́ном,/ согла́сно всегда́ вас ублажа́юще.</p>
				<p><style>Богоро́дичен:</style>
					<style>М</style>оля́щи не преста́й о воспева́ющих Тя, Свята́я Влады́чице,/ Сы́на Твоего́ и Бо́га и Влады́ку и Го́спода,/ я́ко да даст всем нам оставле́ние грехо́в/ и ра́йских благ наслажде́ние.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>У</style>жасо́шася вся́ческая/ о Боже́ственней сла́ве Твое́й:/ Ты бо Неискусобра́чная Де́во,/ име́ла еси́ во утро́бе над все́ми Бо́га,/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>Удиви́<a type="note" xlink:href="#note15">15</a> на нас ми́лости Твое́я бога́тство, Го́споди, моли́твами Твои́х уго́дник,/ Ты бо, Благосе́рде Влады́ко, прие́млеши тех, приле́жно моля́щихся о нас,/ и, от бу́ри избавля́я, смире́ние подава́еши.
				</p>
				<p>Удивле́н быв во вся́ческих: в смире́нии высокотво́рнем и мироизлия́нии оби́льнем,/ ты бо, чудотво́рче преподо́бне, прие́млеши всех, ве́рою притека́ющих к тебе́,/ и, моли́твами твои́ми от бед избавля́я, смире́ние подава́еши.</p>
				<p>Удиви́л еси́ всяк слух па́че естества́ чудотворе́ньми твои́ми,/ звери́ным обузда́нием и соста́ва<a type="note" xlink:href="#note16">16</a> повинове́нием, и еще́ же и А́нгелу повеле́нием,/ ты же, вели́кий святи́телю, и на нас покажи́ чудеса́ твоя́/ и, моли́твами твои́ми от ну́ждных изба́вив, сми́рение пода́ждь.
				</p>
				<p><style>Богородичен:</style>
					<style>П</style>ростра́нное селе́ние Сло́ва, ра́дуйся, Пречи́стая,/ сосу́де, Боже́ственный би́сер произве́дшая:/ ра́дуйся, всечу́дное всех к Бо́гу примире́ние,/ блажа́щих Тя, Богоро́дице, всегда́.
				</p>
				<p>
					<style>Песнь 6</style>
				</p>
				<p>
					<emphasis><style>Ирмо́с:</style></emphasis>
					<emphasis>
						<style>О</style>чи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
				</p>
				<p>Исто́чник исцеле́ний животворя́щий/ вои́стинну гроб твой соде́лася, Симео́не,/ ему́же предстоя́ще вси, ве́рнии, исцеле́ния восприе́млем.</p>
				<p>Житие́ твое́ знамени́то, сла́ва, о́тче, ве́чна,/ путь же твой све́тел,/ кончи́на честна́ пред Го́сподем Бо́гом твои́м, Са́вво сла́вне.</p>
				<p>Отве́ргл еси́ су́щую на земли́ честь и сла́ву легкоги́бнущую,/ ве́чный же живо́т и достоя́ние непоколеби́мое, всеблаже́нне, восприя́л еси́,/ в Небе́сных селе́ниях водвори́вшись незы́блемейше.</p>
				<p><style>Богоро́дичен:</style>
					<style>В</style>седержи́телевою си́лою вся Нося́й,/ во объя́тиях Твои́х, я́ко сме́ртный носи́м бе, Де́во Всенепоро́чная,/ избавля́я нас от руки́ вра́жия.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>В</style>озопи́ прообразу́я погребе́ние тридне́вное/ проро́к Ио́на, в ки́те моля́ся:/ от тли изба́ви мя, Иису́се, Царю́ Сил.</emphasis>
				</p>
				<p>Возопи́те ко Творцу́ и Бо́гу непреста́нно оби́тель ва́шу непоколеби́му сохрани́ти,/ ю́же соста́вльша, в ней по́стнически подвиза́стася,/ я́ко при́сна уго́дника Иису́су, Царю́ Сил.</p>
				<p>Взыва́ем к тебе́, неключи́мая<a type="note" xlink:href="#note17">17</a> ча́да твоя́:/ погреби́ в ро́ве па́губнем ра́тующих нас мы́сленныя и чу́вственныя враги́,/ и от тли и напа́стей моли́ возвести́ нас Иису́са, Царя́ Сил.
				</p>
				<p>Взыва́я не преста́й о нас,/ Ему́же Же́ртвы Безкро́вныя прине́сл еси́, я́ко и́стинен святи́тель,/ сохрани́ти нас от обы́шедших зол невреди́мы Иису́су, Царю́ Сил.</p>
				<p><style>Богоро́дичен:</style>
					<style>Р</style>а́дости вина́, облагодати́ наш по́мысл, е́же зва́ти Тебе́:/ ра́дуйся, неопали́мая Купино́,/ о́блаче всесве́тлый, ве́рныя непреста́нно осеня́ющий.
				</p>
				<p><style>Конда́к, глас 2:</style></p>
				<p>Го́рнюю жизнь возлюби́вше, сла́внии,/ жизнь су́щую на земли́ презре́сте./ Сего́ ра́ди в вы́шних со А́нгелы всегда́ лику́юще,/ моли́те о всех нас.</p>
				<p><style>И́кос:</style></p>
				<p>Кто возмо́жет досто́йно похвали́ти/ твои́х натрижне́ний и по́двигов и трудо́в мно́гих сла́ву и вели́чие?/ Но моли́твами твои́ми спомози́ ми, и даждь ми благода́ть Ду́ха,/ я́ко да изреку́ твоя́ боре́ния ве́рно,/ и воспою́ па́че сло́ва си́лу твою́ и кре́пость, всеблаже́нне,/ е́юже кова́рнаго врага́ посрами́л еси́,/ Са́вво Богоно́се с Симео́ном Богому́дрым,/ не преста́йте моли́ти о всех нас.</p>
				<p><style>Песнь 7</style></p>
				<p>
					<emphasis><style>Ирмо́с:</style></emphasis>
					<emphasis>
						<style>О</style>троцы евре́йстии в пещи́/ попра́ша пла́мень дерзнове́нно,/ и на росу́ огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
				</p>
				<p>Изба́вите от вся́каго вреда́ и плене́ния вра́жескаго ва́рварскаго,/ прибега́ющия к ва́шей Боже́ственней защи́те,/ о Симео́не хва́льне с Са́ввою, во ве́ки.</p>
				<p>Те́ло, ду́шу же и се́рдце, и по́мысл и ум очи́стивше,/ в Небе́сный ны́не преста́вистеся бра́чный черто́г,/ о Симео́не хва́льне с Са́ввою, во ве́ки.</p>
				<p>Жезл си́лы держа́ — спаси́тельный крест, Са́вво до́бле,/ испыта́ния терпели́во подъе́млеши, великоду́шно воспева́я:/ благослове́н еси́, Го́споди Бо́же, во ве́ки.</p>
				<p><style>Богоро́дичен:</style>
					<style>Т</style>ы мя спаси́, Де́во,/ и исхити́ из руки́ борю́щаго и кова́рнаго врага́ человекоуби́йцы,/ я́ко да пою́, спаса́емый, Твою́ сла́ву во ве́ки.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>С</style>пасы́й во огни́ Авраа́мския Твоя́ о́троки,/ и халде́и уби́в/ я́же пра́вда пра́ведно уловля́ше,/ препе́тый Го́споди,/ Бо́же оте́ц на́ших, благослове́н еси́.</emphasis>
				</p>
				<p>Спасе́нию хода́тая нам, Авраа́му подо́бнаго,/ Симео́на приво́дим Ти, Влады́ко,/ и, я́ко друга́го Исаа́ка, Са́вву священнонача́льника,/ на Горе́ Святе́й в же́ртву прине́сшася Тебе́,/ и́хже моли́твами от бед изба́ви нас, вопию́щих:/ препе́тый благослове́н Бог оте́ц на́ших.</p>
				<p>Спасе́ния наде́жде да не погреши́м,/ наде́ющеся сие́ тобо́ю прия́ти, преподо́бне,/ но да получи́м моли́твами твои́ми страсте́м облегче́ние и душа́м спасе́ние, взыва́юще:/ препе́тый оте́ц на́ших Бо́же, благослове́н еси́.</p>
				<p>Спасы́й себе́ мирска́го пристра́стия крестоле́пно в пусты́ню Христу́ после́довал еси́,/ в не́йже во и́мя Того́ Пречи́стыя Ма́тере оби́тель соста́вив,/ мно́жество спаса́емых Тому́ приве́л еси́,/ е́йже, ны́не моли́ Его́, сохрани́тися неразори́ме во ве́ки.</p>
				<p><style>Богоро́дичен:</style>
					<style>М</style>о́лим раби́ Твои́, и приклоня́ем коле́но се́рдца на́шего:/ приклони́ у́хо Твое́, Чи́стая, и спаси́ скорбьми́ погружа́емыя при́сно,/ и соблюди́ от вся́каго вра́жия плене́ния Твой град, Богоро́дице.
				</p>
				<p><style>Песнь 8</style></p>
				<p>
					<emphasis><style>Ирмо́с:</style></emphasis>
					<emphasis>
						<style>С</style>едмери́цею пещь/ халде́йский мучи́тель/ Богочести́вым неи́стовно разжже́,/ си́лою же лу́чшею спасе́ны сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>Подви́жническому жи́тельству предава́я себе́, блаже́ннии,/ вы́шшаго Богомы́слия дости́гли есте́,/ прия́телище показа́вшеся вмести́тельное Ду́ха Животворя́щаго, пою́ще непреста́нно:/ лю́дие, превозноси́те Христа́ во ве́ки.</p>
				<p>Преста́вившися, предвари́л еси́ во град Сио́н,/ во оби́тели же ве́чныя приспе́л еси́,/ и, Небе́сную часть за труды́ обре́т,/ со А́нгельскими ликостоя́нии воспева́еши:/ о́троцы, благослови́те, свяще́нницы, воспо́йте,/ лю́дие, превозноси́те Христа́ во ве́ки.</p>
				<p>Всесве́тел, я́ко со́лнце, пусты́ни просвети́л еси́,/ мра́чныя отгна́в де́моны,/ и столп всесве́тел досяза́ющ до Не́ба был еси́, чудотво́рная сия́ния испуска́я,/ взыва́л еси́ непреста́нно:/ свяще́нницы, воспо́йте, лю́дие, превозноси́те Христа́ во ве́ки.</p>
				<p><style>Богоро́дичен:</style>
					<style>Н</style>еве́сто Бо́жия Всенепоро́чная,/ прибега́ющия к Тебе́ исхити́ от пле́на страсте́й,/ и самовлады́чнюю свобо́ду, Чи́стая, Це́ркви Правосла́вных пода́ждь, ве́рою пою́щим:/ свяще́нницы, воспо́йте, лю́дие, превозноси́те Христа́ во ве́ки.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>С</style>лы́ши, Отрокови́це Де́во Чи́стая,/ да ре́чет у́бо Гаврии́л/ сове́т Вы́шняго дре́вний, и́стинный:/ бу́ди к прия́тию гото́ва Бо́жию,/ Тобо́ю бо Невмести́мый с челове́ки поживе́./ Тем и, ра́дуяся, вопию́:/ благослови́те, вся дела́ Госпо́дня, Го́спода.</emphasis>
				</p>
				<p>Слы́ши, Благоде́телю, Тво́рче всех, моле́ния, я́же о нас, преподо́бных Твои́х,/ да я́вятся и́же на ны сове́ты<a type="note" xlink:href="#note18">18</a> наси́лующих нам вско́ре су́етны,/ и бу́дем в благодаре́ние гото́вы Тебе́,/ те́ми бо неудо́бь избавля́емых избавля́еми явля́емся,/ тем и, веселя́щеся, вопие́м:/ благослови́те, вся дела́, Го́спода, по́йте и превозноси́те Его́ во ве́ки.
				</p>
				<p>Слы́шав глас Ева́нгельский, преподо́бне Симео́не,/ и рече́ные тобо́ю обе́ты ко Христу́ соблю́л еси́, я́ко и́стинный Сего́ служи́тель,/ и бысть на прия́тие гото́в Ду́хови,/ Его́же благода́тию и нас сохрани́ невреди́мы/ от наве́та борю́щих ны ви́димых враг и неви́димых.           </p>
				<p>Слы́шана бы́ша твоя́ исправле́ния, Са́вво всеблаже́нне,/ прие́м бо благода́ть Ду́ха, заблужде́ние обрати́л еси́ на путь и́стины,/ бу́ди на прия́тие  гото́в моле́ния на́шего,/ тобо́ю и ны́не настоя́щих бед и душе́вных страсте́й изба́витися нам и благода́рственне взыва́ти:/ благослови́те, вся дела́, Го́спода, по́йте и превозноси́те во вся ве́ки.</p>
				<p><style>Богоро́дичен:</style>
					<style>М</style>и́ру ро́ждшая спасе́ние, и́мже от земли́ на высоту́ взя́ти бы́хом,/ ра́дуйся, Всеблагослове́нная, покро́ве и держа́во,/ стено́ и утвержде́ние, пою́щим, Чи́стая:/ Го́спода по́йте, дела́, и превозноси́те во вся ве́ки.
				</p>
				<p><style>Песнь 9</style></p>
				<p>
					<emphasis><style>Ирмо́с:</style></emphasis>
					<emphasis>
						<style>В</style>ои́стинну Богоро́дицу/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
				</p>
				<p>Ра́дости и весе́лия духо́внаго всех/ ва́ша па́мять исполня́ет, сла́внии,/ ве́рою и любо́вию сию́ пра́зднующих.</p>
				<p>Псалмы́ и пе́нии ны́не вас похваля́ем/ и ублажа́ем в пе́снех <style>Днесь</style>,/ к Боже́ственному хра́му ва́шему прибега́юще.</p>
				<p>О о́тче Богоно́се, Са́вво иера́рше/ с Симео́ном, отце́м твои́м,/ моли́теся о нас, почита́ющих святу́ю па́мять ва́шу.</p>
				<p><style>Богоро́дичен:</style>
					<style>Б</style>лаголюби́вая Де́во,/ озло́бленную грехо́м ду́шу мою́ удо́бри,/ Всеблаго́е Сло́во пло́тию носи́вшая.
				</p>
				<p>Ин</p>
				<p>
					<emphasis><style>Ирмо́с:</style></emphasis>
					<emphasis>
						<style>Я</style>ко одушевле́нному Бо́жию киво́ту,/ да ника́коже ко́снется рука́ скве́рных,/ устне́ же ве́рных Богоро́дице немо́лчно,/ глас А́нгела воспева́юще, с ра́достию да вопию́т:/ ра́дуйся, Благода́тная, Госпо́дь с Тобо́ю.</emphasis>
				</p>
				<p>Я́коже спаси́тельный, Твои́м повеле́нием сотворе́нный, Влады́ко, киво́т,/ та́ко сохрани́ Це́рковь ве́рных от пото́па е́ресей и наси́лия ра́тующих/ моле́нием Симео́на преподо́бнаго и Са́ввы архиере́я, всебога́тых и приснопа́мятных.                        </p>
				<p>Я́коже свяще́ния зако́нный киво́т/ искуше́ние гне́ва Бо́жия наведе́ беззако́нне одержа́щим и де́рзостно прикосну́вшемуся,/ та́ко, мо́лимся, Богоно́се Симео́не, сотвори́ и́же ста́ду твоему́ наси́лующим,/ храм ра́ки моще́й твои́х, и́же тебе́, о́тче, в небреже́ние вменя́ющим.</p>
				<p>Я́ко свяще́нствий Боже́ственных и́стинный служи́тель,/ дерзнове́ние име́я к Пастыренача́льнику Христу́,/ ника́коже да оста́виши расхище́ну, ни прикоснове́ну бы́ти ста́ду твоему́ рука́ми неве́рных и безсту́дных,/ и́же соста́ви мно́гими поты́, Са́вво блаже́нне.</p>
				<p><style>Богоро́дичен:</style>
					<style>П</style>ощади́, Бо́же, насле́дие Твое́, грехи́ на́ша вся презре́х ны́не,/ на сие́ име́я Моля́щую Тя, на земли́ безсе́менно Тебе́ Ро́ждшую,/ вели́кия ра́ди ми́лости восхоте́вшаго вообрази́тися, Христе́, в челове́чество.
				</p>
				<p>Свети́лен:</p>
				<p>Чудотво́рцы свети́льницы, Симео́не со Са́ввою,/ уврачу́йте ду́ши на́ша и телесе́ неду́ги,/ от Го́спода прии́мше благода́ть исцеле́ний.</p>
				<p>Сла́ва:</p>
				<p>Дво́е свети́льники светоза́рныя,/ святи́теля Са́вву с преподо́бным Симео́ном,/ Боже́ственныя отцы́ и учи́телие на́ша,/ в пе́снех доброгла́сных вси да почти́м.</p>
				<p><style>И ны́не:</style></p>
				<p>Су́щих от Бо́га дае́мых ми́ру благ,/ Ты причи́ною была́ еси́, Пречи́стая,/ но и ны́не уми́лостиви Сы́на Твоего́, Богоро́дице, о о́бщем спасе́нии.</p>
				<p>На хвали́тех стихи́ры на 4, глас 8:</p>
				<p>О, пресла́внаго чудесе́,/ светосия́нный и ра́достный отце́в пра́здник ны́не нам возсия́, Симео́на и Са́ввы,/ те́мже прииди́те ве́рою,/ сни́дем вку́пе, в па́мяти их веселя́щеся, и возопии́м:/ моле́нии их спаси́ ны, Го́споди Человеколю́бче, я́ко Всеблаги́й.</p>
				<p>О́тче Симео́не Богому́дре/ светосия́нный ум, чи́сто озаря́ем, име́яй,/ страсте́й умири́л еси́ многово́лненное мо́ре,/ и безстра́стия чисте́йшими кры́лы облета́я,/ приспе́л еси́, иде́же неизрече́нная добро́та неопису́емая,/ о нас всегда́ моля́ся, хва́лящих тя.</p>
				<p>Са́вво Богоглаго́льниче всему́дре,/ свяще́нства пра́вило, целому́дрия о́браз, мона́хов укрепле́ние,/ Це́ркве утвержде́ние, любве́ свети́ло, престо́л чу́вства,/ исто́чник чуде́с, язы́к о́гненный, уста́ сладкоглаго́ливая,/ сосу́д Бо́жияго Ду́ха и рай у́мный был еси́, Богоблаже́нне. </p>
				<p><style>Сла́ва, глас 2:</style></p>
				<p>Доброде́телей ле́ствица/ и о́браз показа́шася на земли́ таи́нственно, святи́и,/ и́хже восхва́лим я́ко по́стников украше́ние,/ подвиза́шася бо вои́стинну, я́ко Вели́кий Анто́ний,/ безме́рное у́бо смире́ние яви́ша/ и упа́сше наро́д их благоче́стно,/ во огра́ду святу́ю введо́ша,/ иде́же лик А́нгелов пребыва́ет./ Сего́ ра́ди вопие́м приле́жно:/ не забу́дите па́ствы ва́шея, Са́вво и Симео́не всеблаже́ннии,/ спаса́ти ду́ши на́ша.</p>
				<p>И ны́не,
					<style>Богоро́дичен, глас то́йже:</style>
				</p>
				<p>Все упова́ние мое́ на Тя возлага́ю,/ Ма́ти Бо́жия,/ сохрани́ мя под кро́вом Твои́м.</p>
				<p> Славосло́вие вели́кое.</p>
				<p>На литурги́и</p>
				<p>Блаже́нны от кано́на святы́х, песнь 3-я и 6-я. Проки́мен, глас 7:
					<style>В</style>осхва́лятся преподо́бнии во сла́ве,/ и возра́дуются на ло́жах свои́х.
					<style>Стих:</style>
					<style>В</style>оспо́йте Госпо́деви песнь но́ву:
					<style>Апо́стол к Гала́том, зача́ло 213. А</style>ллилу́ия,
					<style>глас 6:</style>
					<style>Б</style>лаже́н муж, боя́йся Го́спода,/ в за́поведех Его́ восхо́щет зело́.
					<style>Ева́нгелие от Матфе́я, зача́ло 43.</style>
					<style>Прича́стен:</style>
					<style>В</style> па́мять ве́чную бу́дет пра́ведник:
				</p>
			</section>
			<section>
				<title>
					<p>Преподобный Симеон Мироточивый</p>
				</title>
				<p>Великий подвижник ХII века — Преподобный Симеон Мироточивый (в миру Стефан Неманя) — родился в 1114 году. Он был великим жупаном (князем) Сербии, создателем независимого Сербского государства, ревнителем Православия и искоренителем ересей.</p>
				<p>Стефан Неманя родился в г. Зето местечка Рибиица. В наследство ему досталось управление довольно значительным уделом. В 1149 году он стал Рашским жупаном, а с 1165 года святой Стефан Неманя начал объединение сербских земель, отнятых ранее у дедов могущественными врагами. Кроме того, он ревностно трудился в утверждении Православия, защищая свой народ от влияния латинства и ересей.</p>
				<p>Святой основал несколько монастырей: в честь Пресвятой Богородицы, святителя Николая, святого великомученика Георгия. Это вызвало недовольство его старших братьев, так как они усмотрели в этом гордость и желание прославить свое имя. Напрасно святой Стефан Неманя пытался умиротворить их. Ненависть братьев была столь велика, что привела к междоусобной войне. Накануне решающей битвы святой великомученик Георгий явился одному монаху, близкому святому Стефану, и обещал свою чудесную помощь. Святой Стефан вышел победителем в войне и стал единолично править своим отечеством. Он был мудрым, благочестивым и милостивым правителем. Своих сыновей и дочерей святой Стефан воспитал в правоверии и чистоте. Когда в Сербии стала распространяться ересь (в источниках не говорится, какая именно, возможно, богомильская), святой Стефан созвал Поместный Собор, обличивший и осудивший отступников. Среди еретиков были высокопоставленные, могущественные лица, которые не желали подчиниться постановлениям Собора. Тогда святой Стефан послал против них войско. Неверные были разбиты, уцелевшие покинули пределы страны, а имущество их было роздано прокаженным и нищим.</p>
				<p>На 38 году правления святой Стефан отрекся от престола в пользу своих сыновей Вукана и святого Стефана Первовенчанного (†24 сентября 1224). 25 марта 1195 года, в день Благовещения Божией Матери, он принял монашеский постриг с именем Симеон. В тот же день приняла постриг Богом данная ему супруга Анна (в монашестве Анастасия). Два года подвизался блаженный старец в основанном им монастыре Студеница, следуя правилам святых и Богоносных отцов. Но желая достичь высшей духовной степени и помня слова Священного Писания: «Никакой пророк не принимается в своем отечестве» (<a xlink:href="https://azbyka.ru/biblia/?Lk.4:24&amp;c~r&amp;rus">Лк. 4, 24</a>), преподобный Симеон отправился 2 ноября 1197 года на Афон, где присоединился к своему младшему сыну святому Савве, впоследствии архиепископу Сербскому (Савве Первому). Прожив некоторое время в монастыре Ватопед, преподобный Симеон вместе со святым Саввой приняли решение основать новый монастырь. Все необходимое для строительства дал сын преподобного Симеона, святой Стефан. Так возник сербский монастырь на Святой Горе — Хилендар. Святой старец сделал большие вклады и в другие афонские монастыри. Христолюбивые монахи Святой Горы дивились его кротости, смирению и великой решимости следовать Евангельским путем.</p>
				<p>Блаженный Симеон жил в своем монастыре по всем правилам монашеского устава, по примеру древних святых преподобных отцов: оставив все земное, пребывая телом на земле, а душою на Небесах. Упокоился он 13 февраля 1200 года в возрасте 86 лет. Предчувствуя кончину, преподобный заранее попросил привести к нему духовника и всю братию. Он со всеми ласково простился, прося их святых молитв, и за 7 дней до смерти перестал вкушать земную пищу, но причащался Небесной – Святых Христовых Тайн. Последние слова святого старца были: «Хвалите Его на силах Его, хвалите Его по множеству величествия Его».</p>
				<p>Величайший подвиг преподобного Симеона состоял в том, что он не только сам всей своей жизнью исповедовал Христа, но просветил верой отечество, искоренил ереси, умножил стадо Христово и дал возможность, по воле Божией, вот уже почти 800 лет подвизаться православным сербам и другим славянам в родном для них монастыре на Святом Афоне. По своей смерти преподобный Симеон являл множество чудес, а рака его в изобилии источала драгоценное миро.</p>
				<p>Святой Савва перенес останки своего отца на родину в Сербию и положил в церкви Пресвятой Богородицы на реке Студенице. Этот храм преподобный Симеон воздвиг и богато украсил, будучи еще князем.</p>
			</section>
		</section>
		<section>
			<title>
				<p>14-й день</p>
			</title>
			<section>
				<title>
					<p>
						<style>Свята́го равноапо́стольнаго Кири́лла Фило́софа,</style>
					</p>
				</title>
			</section>
			<section>
				<title>
					<p> Учи́теля Слове́нскому язы́ку</p>
				</title>
				<p>НА ВЕЧЕ́РНИ</p>
				<p>На Го́споди, воззва́х:
					<style>пое́м стихи́ры, глас 4.</style>
				</p>
				<p><style>Подо́бен:</style> Дал еси́ зна́мение:</p>
				<p>Красоту́ пресве́тлую, доброде́тель име́я, о́тче,/ весь мир проте́кл еси́,/ я́ко пчела́ Богоразу́мия ме́д пречи́стый в сердца́ влага́я/ ве́рующим во Еди́наго Христа́, на зе́млю прише́дшаго/ и обожи́вшаго челове́ки за ми́лость безчи́сленную и мно́гое снизхождение.</p>
				<p>Кро́ток му́дростию,/ Бо́жия любве́ испо́лнен,/ правове́рными уче́нии преукра́шен, Кири́лле блаже́нне,/ гра́ды же и страны́ уловля́я Бо́гом, блаже́нне,/ прои́де просвеща́я благода́тию не у спаси́тельное прие́мш разуме́ние,/ сего́ ра́ди тя чтим святы́ми пе́снми.</p>
				<p>Житие́ твое́ без поро́ка/ и живо́т достохва́лен/ и смерть же честна́ пред Бо́гом бы́сть вся́ческим,/ Ему́же в ру́це, о́тче, ду́шу предаде́/ просветле́нну исправле́нием./ Те́мже тя мо́лим/ о нас к Нему́ помоли́ся/ обрести́ ми́лость ве́рно хва́лящим тя.</p>
				<p><style>Сла́ва, и ны́не, Богоро́дичен.</style></p>
				<p>На стихо́вне стихи́ры свято́му, глас 8:</p>
				<p>Чи́стая духо́вная святы́х па́мять,/ все́льшися в чи́сте се́рдцы твое́м,/ всеблаже́нне Кири́лле, преподо́бне о́тче,/ и ду́ховом лука́вым стра́шна тя прогони́теля пока́за,/ но и сокрове́нным неду́гом врача́./ Те́мже, дерзнове́ние име́я к Человеколю́бцу Бо́гу, неосла́бно моли́ся/ и от душе́вныя нас скве́рны и теле́сныя свободи́.</p>
				<p><style>Сла́ва, и ны́не, Богоро́дичен.</style></p>
				<p>По Ны́не отпуща́еши:
					<style>тропа́рь, глас 4:</style>
				</p>
				<p>От пеле́н приле́жно Прему́дрость сестру́ себе́ сотвори́в, Богогла́се,/ пресве́тлую ви́дев, я́ко деви́цу чи́сту,/ ю́же прие́мь, приведе́,/ я́ко мони́сты златы́ми, се́ю укра́сив свою́ ду́шу и ум,/ и обре́теся я́ко други́й Кири́лл, блаже́нне,/ ра́зумом и и́менем, му́дре.</p>
				<p>НА У́ТРЕНИ</p>
				<p>На Бог Госпо́дь:
					<style>тропа́рь свято́му два́жды.</style>
				</p>
				<p>Сла́ва и ны́не, Богоро́дичен.</p>
				<p>По 1-м стихосло́вии седа́лен, глас 1.</p>
				<p><style>Подо́бен:</style> Лик А́нгельский:</p>
				<p>Бо́жиими мольба́ми просвети́в се́рдце твое́,/ просветова́ ду́шу Богодохнове́нными уче́нии,/ и ны́не же прии́де на Све́т Невече́рний./ Тем <style>Днесь</style> светоно́сную па́мять твою́ пра́зднуем весе́лием се́рдца, пресла́вне Кири́лле.</p>
				<p>По 2-м стихосло́вии седа́лен в Окто́ихе.</p>
				<p>На полиеле́и велича́ние:</p>
				<p>Велича́ем тя,/ святы́й равноапо́стольный Кири́лле,/ вся Слове́нския стра́ны уче́ньми свои́ми просвети́вшаго/ и ко Христу́ приве́дшаго.</p>
				<p>По полиеле́и седа́лен, глас 4:</p>
				<p>Прииди́те, просвети́теля на́шего велегла́сно хвала́ми почти́м:/ той бо язы́ки Слове́нския, гла́дом сло́ва Бо́жия погиба́вшия,/ ма́нною уче́ния Богому́драго напита́,/ и преложе́нием благове́стия сы́на Громо́ва на сро́дную им бесе́ду,/ я́ко луче́ю со́лнечною просвети́,/ от нея́же и мы озаре́ние прие́мше, благода́рственно воззове́м:/ ра́дуйся, Кири́лле присносла́вный.</p>
				<p><style>Сла́ва, и ны́не, Богоро́дичен.</style></p>
				<p>Степе́нна, 1-й антифо́н 4-го гла́са. Проки́мен, глас 4: Свяще́нницы Твои́ облеку́тся в пра́вду,/ и преподо́бнии Твои́ возра́дуются.
					<style> Стих:</style>
					Услы́шите сия́ вси язы́цы, внуши́те вси, живу́щии по вселе́нней. Вся́кое дыха́ние:
					<style> Ева́нгелие святи́тельское.</style>
				</p>
				<p>По 50-м псалме́ стихи́ра, глас 6:</p>
				<p>Апо́столом единонра́вныя,/ иера́рхов удобре́ние,/ язы́ков Слове́нских просвети́тели и те́плыя засту́пники,/ прииди́те, празднолю́бцы,/ похва́льными пе́нии воспое́м, глаго́люще:/ ра́дуйся, Кири́лле,/ Богосло́вия трубо́ златокова́нная,/ та́инство Святы́я Тро́ицы подо́бием со́лнечным уясни́вый,/ и тем злоху́льная уста́ Агаря́нская загради́вый;/ ра́дуйся и ты с ним, Мефо́дие,/ единому́дренно подвиза́выйся,/ моли́твами и зна́мении тому́ споспе́шествуя,/ и ны́не, отцы́ всеблаже́ннии,/ не преста́йте моля́щеся о нас Христу́ Бо́гу,/ ве́рою и любо́вию вас велича́ющих.</p>
				<p>Кано́н в Окто́ихе и свято́му, глас 4.</p>
				<p><style>Песнь 1</style></p>
				<p><style>Ирмо́с:</style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>К ча́ши прему́дрости Боже́ственная твоя́ уста́ приложи́в,/ напита́ся спаси́тельнаго пития́,/ ра́зумом свет явля́я язы́ком,/ и секи́ра, посека́ющая неприя́зненну вся́ку лесть.</p>
				<p>Просвети́в тя, я́ко свети́ло,/ Светода́вец Христо́с Бог наш всему́ ми́рови яви́ тя учи́теля/ и посла́ учи́ти те́мныя Кни́гами Законоу́чными язы́ки за́падныя.</p>
				<p>Святы́й Дух от пучи́ны извлече́ Бо́жиим сло́вом/ всему́ ми́ру учи́теля благове́рия, му́дре, драги́й би́сер,/ Бо́жия зако́на Кни́гами, блаже́нне, язы́ки освяти́.</p>
				<p><style>Богоро́дичен:</style> Кра́сный ум преиме́ Небе́сным си́лам,/ Бо́жий бо Твой бысть храм душе́вный,/ егда́ во чре́ве понесла́ еси́ Бо́га на́шего Де́ва, горо́ пресвята́я.</p>
				<p><style>Песнь 3</style></p>
				<p><style>Ирмо́с:</style>
					<emphasis>С высоты́ снизше́л еси́ во́лею/ на зе́млю/ превы́шше вся́каго нача́ла,/ и смире́нное возне́сл еси́ из а́да преиспо́дняго/ естество́ челове́ческое:/ несть бо свят, па́че Тебе́, Человеколю́бче.</emphasis>
				</p>
				<p>Сло́вом и се́рдцем и язы́ком Христа́, Сы́на Божия, пропове́да,/ прему́дрость же и си́лу и Сло́во вопло́щшееся, блаже́нне,/ струя́ми при́точными посрами́в триязы́чники.</p>
				<p>Цевни́ца при́точна свя́та вои́стинну яви́ся, блаже́нне Кири́лле,/ глас нам спасе́ния святы́м зву́ком духо́вным бряца́я прекра́сно,/ лесть прогна́л еси́.</p>
				<p>О у́ме о́гненный, о доброгла́сна трубо́,/ о сла́вию<a type="note" xlink:href="#note19">19</a> песни́вый, о ла́стовице златоглаго́ливая,/ о язы́че сла́ждший ме́да в при́тчах,/ Кири́лле прему́дре, всех нас помяни́.
				</p>
				<p><style>Богоро́дичен:</style> Сове́том О́тчим Безнача́льный Сын/ я́ко Сло́во в ложесна́ Твоя́ осене́нием Свята́го Ду́ха, Богоро́дице, всели́ся/ и пло́тию роди́ся из Тебе́, спаса́я ду́ши на́ша.</p>
				<p>Седа́лен, глас 8.</p>
				<p><style>Подо́бен:</style> Прему́дрости:</p>
				<p>Я́ко заря́, просвети́в всю зе́млю,/ еретики́ го́ниши, взыска́я на восто́це и за́паде и се́вере и ю́зе:/ триязы́чники исправля́еши, пропове́дая страна́м,/ язы́ки свои́ми им глаго́ля и Кни́ги предая́./ Ри́ма же доше́д, ту те́ло свое́ положи́, блаженне,/ в ру́це Госпо́дни ду́шу свою́ преда́в:/ благове́рия учи́телю, моли́ Христа́ Бо́га грехо́в оставле́ние пода́ти/ чту́щим любо́вию святу́ю твою́ па́мять.</p>
				<p><style>Песнь 4</style></p>
				<p><style>Ирмо́с:</style>
					<emphasis>Седя́й в сла́ве на престо́ле Божества́/ во о́блаце ле́гце,/ прии́де Иису́с Пребоже́ственный,/ Нетле́нною Дла́нию, и спасе́ зову́щия:/ сла́ва, Христе́, си́ле Твое́й.</emphasis>
				</p>
				<p>Други́й Авраа́м преселе́нием, блаже́нне, был еси́ от оте́чества,/ жела́нием Прему́дрости бо́льшия, я́ко златы́ми мони́сты украси́лся еси́,/ луча́ми пресве́тлыми зело́ облиста́яся.</p>
				<p>Копие́м слове́с твои́х я́ко За́мврия пронзи́л еси́,/ Мадиа́нстей е́реси приложи́вшася го́рько,/ теле́снаго о́браза отмета́ющихся яви́вшагося во пло́ти Иису́са.</p>
				<p>Равносу́щную пропове́дал еси́ Свята́го Ду́ха си́лу Отцу́ и Сы́ну Трисо́лнечнаго Све́та,/ И́мже Бо́жии быва́ем по пода́нию сы́нове Све́ту и и́стии насле́дницы.</p>
				<p><style>Богоро́дичен:</style> Изба́вльшеся пе́рваго осужде́ния Ада́мова Тобо́ю, Деви́це,/ обрето́хом ра́дость неизглаго́ланную,/ благослове́ние бо всем родила́ еси́, Сы́на Бо́жия в наш о́браз.</p>
				<p><style>Песнь 5</style></p>
				<p><style>Ирмо́с:</style>
					<emphasis>Ны́не возста́ну,— проро́чески рече́ Бог,/ ны́не просла́влюся, ны́не вознесу́ся,/ па́дшаго прие́м от Де́вы,/ и к Све́ту У́мному вознося́й Моего́ Божества́.</emphasis>
				</p>
				<p>Ма́стию свое́ю укра́сившуся тебе́, блаже́нне, до́бре,/ благода́ть излия́ся во устна́х твои́х, духовному́дре,/ и нече́ствующих глубину́ изсуши́ наводне́ну словесы́ твои́ми.</p>
				<p>Стоя́ше кре́пко, посо́бствуя по ве́ре, му́дре,/ льсти претыка́ния посека́я сло́вом твои́м,/ равня́я ве́рным Боже́ственную стезю́,/ наставля́я во град Христо́в послу́шливыя.</p>
				<p>Преплыва́юще ди́вно бе́здну твои́м сло́вом и при́тчами,/ Кири́лле блаже́нне,/ от зимы́ мра́зныя благо́ю ве́рою в тишину́ Вы́шних оби́телей вшел еси́.</p>
				<p><style>Богоро́дичен:</style> Спаса́я челове́ки, Отце́ви ра́вен Сын Челове́к быва́ет:/ из Тебе́, Пречи́стая, плоть прие́м и земна́я Бо́гови сотвори́в/ и Небе́сному Ца́рствию челове́ки соде́лал есть.</p>
				<p><style>Песнь 6</style></p>
				<p><style>Ирмо́с:</style>
					<emphasis>Приидо́х в глубины́ морски́я,/ и потопи́ла мя есть бу́ря мно́гих грехо́в:/ но я́ко Бог из глубины́ возведи́ живо́т мой,/ Многоми́лостиве.</emphasis>
				</p>
				<p>Сонм мертви́тся, приложи́вшся Агаря́ном,/ я́ко зми́и, живу́щим,/ в при́тчах твои́х Трисо́лнечнаго и Еди́наго Божества́ си́лою у́бо изнемога́я.</p>
				<p>Я́ко и́збра́нна стрела́ яви́ся еретико́м враго́м,/ я́тая в те́ле святе́м, я́коже проро́чески пи́шется,/ храня́щаяся Божество́м и состреля́ющая враги́.</p>
				<p>Возлюби́в из млада́ Прему́дрость,/ сестру́ себе́ прия́л <style>ю</style> еси́/ и, умудри́вся Бо́гом, блаже́нне, яви́лся еси́ фило́соф.</p>
				<p><style>Богоро́дичен:</style> Иезекии́ль Тя врата́ ви́де,/ и́миже про́йде Еди́н Бог Вы́шний,/ ложесна́ свята́я Твоя́ проше́д пло́тию, Пречи́стая,/ и не отве́рста оста́вил есть их.</p>
				<p><style>Конда́к, глас 2.</style></p>
				<p><style>Подо́бен:</style> Тве́рдыя и Богогла́сныя:</p>
				<p>Тве́рдым и Богодохнове́нным уче́нием/ просвеща́я мир пресве́тлыми заря́ми,/ обтече́, я́ко мо́лния вселе́нную, Кири́лле блаже́нне,/ разсева́я пресве́тлое Бо́жие сло́во,/ на за́паде, и се́вере, и ю́зе, мир просвеща́я чудесы́.</p>
				<p><style>И́кос:</style></p>
				<p>Пресве́тлое житие́ возлюби́в, му́дре,/ заря́ми Трисо́лнечнаго Божества́ освеще́н,/ прои́де, я́ко мо́лния, вселе́нную,/ се́верную и ю́жную просвети́в страну́,/ за́падным же свет незаходи́м возсия./ Те́мже и мне, мрак грехо́вный прогна́в, блаже́нне,/ свы́ше испроси́ посла́ти благода́ть духо́вную:/ и́маши бо дерзнове́ние к Бо́гу непреста́нно моли́тися за вся.</p>
				<p>Лю́дие: Мир просвеща́я чудесы́.</p>
				<p><style>Песнь 7</style></p>
				<p><style>Ирмо́с:</style>
					<emphasis>Не послужи́ша тва́ри Богому́дрии/ па́че Созда́вшаго,/ но о́гненное преще́ние му́жески попра́вше,/ ра́довахуся пою́ще:/ препе́тый отце́в Госпо́дь и Бог благослове́н еси́.</emphasis>
				</p>
				<p>Слове́сными пища́льми, блаже́нне,/ призыва́я о́вцы в огра́ды святы́я,/ му́дрыми при́тчами, красото́ю и сла́стию слове́с твои́х.</p>
				<p>Не устраши́ся, учи́телю, во́ински еди́н вни́ти в полк жидо́вский,/ всех же наро́д их столп му́дростию разве́рзе,/ я́ко и Он Ханаа́нский проро́ческими при́тчами.</p>
				<p>Тебе́ дарова́ исто́чника знамена́на всем пра́вей ве́ре, блаже́нне,/ воды́ сладото́чныя напая́юща всегда́ сы́ны благове́рия/ и исполня́юща, я́ко реку́, тече́нием Це́рковь Госпо́дню.</p>
				<p><style>Богоро́дичен:</style> Небе́с ши́ршую соде́я Бог, Браконеиску́сная,/ в ложесна́ Твоя́ всели́вся, Пречи́стая,/ те́мже молю́ Ти ся стужа́юща мя прегреше́ния/ изба́ви широто́ю покая́ния моего́.</p>
				<p><style>Песнь 8</style></p>
				<p><style>Ирмо́с:</style>
					<emphasis>О́троки благочести́выя в пещи́,/ Рождество́ Богоро́дичо спасло́ есть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>К Све́ту преложи́вся, свет яви́ся вня́тию е́же от Бо́га, о фило́софе,/ ин бо обре́теся Па́вел доброде́тельми, прете́к всю зе́млю в язы́цех,/ со́лнца светле́е сия́я, сло́вом уче́ния твоего́ вопия́:/ Го́спода по́йте, дела́, и превозноси́те Его́ во вся ве́ки.</p>
				<p>Я́коже прето́ржеся сонм евре́йский острото́ю слове́с твои́х, блаже́нне,/ в гра́дех Се́верских в Коза́рех приложи́ся к тебе́./ Ты бо мно́жество посече́, учи́телю святы́й,/ я́ко Голиа́фа Дави́д, в пога́нех.</p>
				<p>Вели́ка тя опло́та и твердь земля́ Панно́нская иму́щи, блаже́нне,/ заблужде́ния ерети́ческая ру́шит Кни́гами и триязы́чников, кре́пко науче́на тобо́ю,/ те́мже тя, учи́теля му́драго, помина́юще при́сно, Христа́ прославля́ем.</p>
				<p><style>Богоро́дичен:</style> Кни́гами уче́ний святы́х проро́к, Де́во,/ Богоро́дицу Тя ве́рою пропове́даем,/ Ты бо роди́ Отроча́, Ве́тхаго де́ньми, я́ко но́ва Челове́ка,/ те́мже Тя, Пресвята́я, пое́м и превозно́сим.</p>
				<p><style>Песнь 9</style></p>
				<p><style>Ирмо́с:</style>
					<emphasis>Е́ва у́бо неду́гом преслуша́ния/ кля́тву всели́ла есть:/ Ты же, Де́во Богоро́дице,/ прозябе́нием чревоноше́ния ми́рови благослове́ние процвела́ еси́,/ тем Тя вси велича́ем.</emphasis>
				</p>
				<p>Я́ко свети́ло, тя че́стно Христо́с возложи́,/ бле́щущася в конца́х, му́дре, в венци́ церко́внем,/ Его́же ра́ди до сме́рти подвиза́ся,/ умножа́я ве́рных воспита́ние ра́зумом и гове́нием.</p>
				<p>Па́влу Боже́ственному учени́к был еси́,/ его́же де́тели после́дуя,/ про́йде до край за́падных, сло́во разсева́я в язы́цех (в Као́не),/ и в Ри́ме дух свой в ру́це Бо́гу своему́ предаде́.</p>
				<p>Я́ко со́лнце на земли́ возсия́, учи́телю,/ всю́ду при́тчами, луча́ми Богогла́сия, просвеща́я,/ пою́щия тя ве́рою и о ра́це стоя́щих твоего́ те́ла,/ помяни́, блаже́нне, своя́ ученики́.</p>
				<p><style>Богоро́дичен:</style> Луча́ми Твоего́ све́та, Пречи́стая,/ ду́шу мою́ ны́не просвети́/ лежа́щу в ро́ве ги́бельнем,/ воздви́гни, враги́ сокруша́ющи,/ оскорбля́юща при́сно души́ мое́й и на грехи́ мя побужда́юща.</p>
				<p>Свети́лен:</p>
				<p>Я́ко свети́льника тя Христо́с ми́рови показа́/ и учи́теля вселе́нней, преблаже́нне Кири́лле, Солу́нская о́трасле,/ тем и нам, помина́ющим честну́ю твою́ па́мять,/ от Него́ про́сим ми́лость.</p>
				<p>Сла́ва:</p>
				<p>Пред Бо́гом сконча́л еси́ житие́ свое́, свя́те,/ Кни́гам бо внима́я любому́дренно и те́ми просвещая ду́шу свою́,/ яви́лся еси́ испо́лнен Бо́жияго ра́зума/ учи́тель Слове́нский, Кири́лле достохва́льне.</p>
				<p><style>И ны́не, Богоро́дичен.</style></p>
				<p>На хвалитех стихи́ры, глас 8:</p>
				<p>Кири́лле, сла́вне учи́телю,/ добро́те научи́ Моравля́ны свои́ми глаго́лы Бо́га благодари́ти,/ прелага́я на Слове́неск язы́к от Гре́ческа зако́н Госпо́день,/ и научи́ пра́вде Его́./ Тем ны́не, ра́дующеся, Слове́нстии народи́ сла́ву Бо́гу возсыла́ют.</p>
				<p>Кто мо́жет испове́дати чудеса́ Госпо́дня,/ я́же сотвори́ сла́вным Свои́м Кири́ллом:/ от я́да Сарацы́нска избави́ и,/ от се́ти же го́рькия исто́рже и,/ разврати́вшим в Коза́рех ве́ру Госпо́дню уста́ заключи́ язы́ком его́,/ услади́ во́ды го́рькия и ди́вная и́на тьма́ми соде́я.</p>
				<p><style>Сла́ва, глас 8:</style></p>
				<p>О сла́дкий учи́телю Кири́лле,/ о ти́хая бесе́до,/ о милосе́рдное се́рдце и у́ме прему́дрый,/ о глаго́лы, сла́ждшии ме́да,/ о стра́ны прелета́я, я́ко оре́л,/ о вторы́й Па́вле и учени́че Петро́в,/ в его́же гра́де изво́ли почи́ти,/ помяни́ ны гре́шныя ко Го́споду,/ моли́твами твои́ми спаси́ нас.</p>
				<p><style>И ны́не, Богоро́дичен.</style></p>
				<p>Славосло́вие вели́кое и отпуст.</p>
				<p>НА ЛИТУРГИ́И</p>
				<p>Блаже́нны свята́го пе́сни 3-я и 6-я. Проки́мен, глас 7: Честна́ пред Го́сподем/ смерть преподо́бных Его́.
					<style>Стих</style>: Что возда́м Го́сподеви о всех,/ я́же воздаде́ ми?
					<style>Апо́стол ко Евре́ем, зача́ло 318</style>. Аллилу́ия,
					<style>глас 2</style>: Свяще́нницы Твои́ облеку́тся в пра́вду,/и преподо́бнии Твои́ возра́дуются.
					<style>Евангелие от Матфе́я зача́ло 11. Прича́стен</style>: В па́мять ве́чную:
				</p>
				<p>Ве́дати же подоба́ет, а́ще прилучи́тся в понеде́льник Поста́, то на Литурги́и пое́м: Да испра́вится моли́тва моя́:
					<style>пото́м трисвято́е, проки́мен. И Апо́стол, и аллилу́ия, и Ева́нгелие. И Литурги́я по́стная.</style>
				</p>
				<p>На долю народа русского выпало редкое счастье получить христианство тогда, когда еще почти не успели выразиться черты национального самоопределения. Христианство не сталкивается тут ни с оформившимся учением, ни с богатым культом какой-либо иной религии; не находит укоренившихся нравственных привычек или государственных устремлений. Самый язык, еще незапятнанный и гибкий, доверчиво дает устроить из себя сосуд благодати. Одним словом, христианство попадает в души младенческие, и всё дальнейшее возрастание их, всё внутреннее их устроение совершалось под прямым водительством Церкви. Весьма понятно, что народный дух, так сложившийся, не мог не быть существенно православным. Если же прибавить сюда еще природную мягкость русского характера, то станет вполне понятным, что православие должно было запечатлеться на этом воске так, как предназначил Промысл Божий первоучителю славян, духовному родителю русского народа — святому равноапостольному Константину, в монашестве Кириллу.</p>
				<p>Родитель его — знатный и богатый вельможа, по имени Лев, и мать его Мария жили благочестиво, исполняя заповеди Божий. Константин — имя царственное — был седьмым сыном. Когда мать, по рождении, отдала его кормилице, чтобы та вскормила его, он никак не желал питаться чужим молоком, но — только молоком матери. Святой равноапостольный Константин (Кирилл) родился в г. Солуни (Фессалоники) в 827 году. В городе проживало многочисленное славянское население, язык которого был с детства знаком святому Кириллу. Существуют предположения, что святой Кирилл был славянином и называется в источниках греком по принадлежности к Греческой Церкви. Родители его дали обет жить, как брат с сестрой, и так прожили четырнадцать лет до самой смерти. Семи лет от роду Константин видел сон и рассказал его отцу и матери, в следующих словах: «Воевода, стратиг нашего города, собрал всех девиц города и сказал мне: «Выбери себе из них кого хочешь на помощь и в сверстницы себе». Я, оглядев, посмотрел их всех и приметил одну, прекраснейшую из всех, с лицом светящимся, украшенную многими золотыми монистами и жемчугом и украшениями; имя ей было София. Ее я избрал». Родители поняли, что Господь дает отроку Деву Софию, т. е. Премудрость, возрадовались духом и со старанием стали учить Константина не только книжному чтению, но и Богоугодному добронравию — премудрости духовной. «Сын, — говорили они Константину словами Соломона, — чти Господа — и укрепишся; храни заповеди — и поживеши; словеса Божий напиши на скрижали сердца своего; нарцы (призови. —
					<emphasis>Ред.) </emphasis>Премудрость сестру тебе быти, Разум же знаемь (т. е. близким, родным) сотвори себе (
					<strong><a xlink:href="https://azbyka.ru/biblia/?Prov.7:1-4&amp;c~r&amp;rus">Притч. 7:1-4</a>).</strong> Премудрость сияет светлее солнца, и если ее будешь иметь своей помощницей, она избавит тебя от многого зла».
				</p>
				<p>Известно, какие успехи показал этот отрок в науках, особенно в изучении творений святого Григория Богослова. Он изучил Гомера, геометрию, диалектику и философию под руководством логофета дрома Феоктиста и будущего Патриарха Фотия. Еще в юности святого Константина называли Философом. Кроме того, он изучил риторику, арифметику, астрономию, музыкальное искусство и другие светские науки, а также знал языки латинский, сирийский и другие.</p>
				<p>Хотя святой Константин воспитывался при царском дворе, вместе с юным императором Михаилом, и мог занять высокое положение, он помнил о своей Подруге, поэтому и отказался от знатной и прекрасной невесты.</p>
				<p>Когда святой Константин был возведен в иерейский сан, его одновременно поставили библиотекарем при храме Святой Софии. Вот от этого-то избранника Софии и получило свое начало Русское Православие.</p>
				<p>Апостольская миссия у славян была для святого Кирилла вершиной подвига, к которому он был подготовляем Промыслом Божиим и Святой Софией всю жизнь. После принятия священства святой Кирилл, стремясь к уединению, оставался в Царьграде недолго: он тайно ушел и скрылся в одном из монастырей на побережье Золотого Рога. Только через полгода императору удалось найти его и уговорить быть учителем философии в главном Константинопольском училище. Святой Кирилл возвратился в Царьград. Со времени вступления на проповедь и общественно-церковное служение проявилась его строгая ревность в утверждении православия.</p>
				<p>Первые прения у святого Кирилла были с вождем еретиков-иконоборцев Аннием. Престарелый Анний был побежден и посрамлен юным философом святым Кириллом.</p>
				<p>В 851 году святой Кирилл по повелению императора отправился к сарацинам, чтобы доказать им истинность христианского учения о Святой Троице. Это было первое миссионерское путешествие святого, совершенное им в 24 года.</p>
				<p>Святой Кирилл так умело отстаивал истинность православной веры и так обличал ложность учения мусульман, что сарацинские мудрецы, не зная, что ему отвечать, пытались отравить святого. Но Господь сохранил Своего раба невредимым. По возвращении от сарацин святой Кирилл отказался от почетной должности учителя философии и поселился в монастыре на Олимпе, где подвизался его старший брат святой Мефодий (815—885, память 6 апреля). Несколько лет святой Кирилл провел в иноческих подвигах, молитве и чтении творений святых отцов. На Олимпе он стал изучать славянский язык, познакомился с древнееврейской и коптской письменностью.</p>
				<p>В 858 году в Царьград пришли послы от хазар с просьбой прислать к ним ученого мужа, чтобы он обличил неправду сарацинских и еврейских проповедников, стремившихся обратить хазар в свою веру. Император Михаил III направил к хазарам для проповеди Евангелия святого Кирилла. Вместе с ним отправился и его святой брат Мефодий. По пути святые братья на некоторое время остановились в Крыму, в греческой колонии Херсонес. Там святой Кирилл изучил еврейскую грамматику. Тогда же святой Кирилл ознакомился с Евангелием и Псалтирью, написанными русскими буквами.</p>
				<p>В Херсонесе святые братья участвовали в открытии мощей священномученика Климента, Папы Римского. Взяв с собой часть святых мощей, они продолжили свое путешествие.</p>
				<p>В хазарской земле, победив в споре иудеев и мусульман, святой Кирилл многих обратил в христианство. Отказавшись от богатых даров, предложенных хазарским каганом, святые Кирилл и Мефодий просили взамен отпустить всех греческих пленников. По их просьбе 200 человек были отпущены на свободу и возвратились на родину. В Царьграде святых братьев встретили с великими почестями, как апостолов. Святой Мефодий удалился в свой монастырь, а святой Кирилл поселился при церкви святых апостолов и начал работу по составлению славянской азбуки и переводу Богослужебных книг на язык славян.</p>
				<p>Через некоторое время святой Кирилл вместе с братом отправился для проповеди христианства в Болгарию.</p>
				<p>В 862 (или 863) году от моравского князя Ростислава пришли в Царьград послы с просьбой прислать христианских учителей. Выбор императора пал на святого Кирилла, подготовленного Промыслом Божиим к тому времени к великой миссии среди славянских народов. Несмотря на болезнь, святой Кирилл с радостью взялся за исполнение послушания. Как и всякое дело, он начал подвиг просвещения славян с молитвы, а затем наложил на себя сорокадневный пост. В скором времени Бог, слушающий молитвы рабов Своих, исполнил то, о чем просил Его верный слуга: святой Кирилл составил азбуку для славян (глаголицу), а затем с помощью брата и учеников продолжил перевод греческих Священных Книг на славянский язык. Первой переведенной святым Кириллом книгой было Евангелие от Иоанна. Была переведена также Следованная Псалтирь (включавшая тексты тропарей и кондаков праздников и святых), различные тексты Священного Писания и Богослужебных книг. Этот славный подвиг святого Кирилла явился основой великого дела приобщения славян к христианской вере и культуре. С тех пор для славян настала новая жизнь, явилась возможность самобытного духовного развития под благотворным действием проповеди и Богослужения на родном славянском языке.</p>
				<p>Борьба святого Кирилла за самостоятельность славянских народов усложнялась тем, что дело просвещения славян было начато в Моравии — стране, находившейся под римским влиянием. Немецкие священники, стоявшие во главе христианских церквей в Моравии, всячески препятствовали введению Богослужения на славянском языке, считая, что оно должно совершаться только на трех языках: еврейском, латинском или греческом. Святые Кирилл и Мефодий, обличая их неправду словами Священного Писания, неутомимо готовили служителей новой Церкви. Под руководством святых братьев Моравский князь Ростислав начал постройку храмов и собрал много отроков для обучения славянской азбуке и чтению переведенных книг. В короткое время святой Кирилл со своими учениками перевел церковное чинопоследование и ввел в обиход все Богослужения по уставу. Этим было положено начало образованию самостоятельных славянских Церквей.</p>
				<p>Но враги дела просвещения славян продолжали им препятствовать: они донесли на святых Кирилла и Мефодия папе Римскому Николаю I, обвинив их в ереси. Папа вызвал святых братьев в Рим. Взяв с собой часть мощей священномученика Климента, они отправились в новое путешествие, очень неблагоприятное для здоровья святого Кирилла. Путь их лежал через славянские земли. В Паннонии, по просьбе князя Коцела, они обучили его и 50 юношей славянской азбуке. При прощании князь хотел одарить святых проповедников. Но святые Кирилл и Мефодий не пожелали взять от Коцела, так же, как и от Ростислава Моравского, ни серебра, ни золота. Евангельское слово они проповедовали безвозмездно и только испросили свободу у обоих 900 греческим пленникам.</p>
				<p>В Венеции братья сделали еще одну остановку. Там святой Кирилл снова вел горячие споры с «трехъязычниками». Он доказывал право каждого народа на свою письменность и ссылался на Священное Писание и опыт ряда народов (армян, персов, грузин, готов, аваров, хазар арабов, сирийцев и др.), издавна имевших свою письменность.</p>
				<p>Перед прибытием святых в Рим умер Папа Николай I. Новый Папа Адриан II был настроен к святым братьям дружелюбно и встретил их торжественно, тем более, что они несли мощи священномученика Климента. Папа Адриан II признал славянский язык в Священном Писании и Литургии, однако отпускать братьев для дальнейшей проповеди в славянские земли не спешил.</p>
				<p>Изнуренный трудами и долгим путешествием, святой Кирилл тяжело заболел. Во время болезни Господь открыл ему о приближении смерти, и святой Кирилл принял схиму. Оставшиеся 50 дней своей жизни он посвятил покаянной молитве и беседам с учениками и братом, наставляя и поучая их, заповедав вернуться в славянские земли и завершить начатое дело. 14 февраля 869 года святой Кирилл предал душу свою Богу, прожив всего 42 года. Тело его погребли в церкви святого Климента в Риме. Память равноапостольного Кирилла отмечается также 11 мая вместе с памятью святого брата Мефодия.</p>
				<p>В иконографическом предании древних Церквей святой равноапостольный Кирилл изображается в святительских одеждах, как например на фреске XI века Софийского собора в Киеве, или фреске IX века в церкви святого Климента в Риме, где изображается посвящение святого Кирилла во епископа, или на миниатюре из Кенигсбергского списка летописи конца XV века. Эти факты свидетельствуют о том, что святой Кирилл был в сане епископа.</p>
			</section>
			<section>
				<title>
					<p>
						<style>Преподо́бнаго отца́ на́шего Авксе́нтия</style>
					</p>
				</title>
				<p>На Го́споди, воззва́х:
					<style>стихи́ры Окто́иха 3, и свята́го 3, глас 4.</style>
				</p>
				<p><style>Подо́бен:</style> Дал еси́ зна́мение:</p>
				<p>Возраще́ние поще́ния показу́я, Авксе́нтие,/ дарова́ний прозябе́ние от Бо́га прия́л еси́:/ лечи́ти неду́ги,/ де́моны отгоня́ти,/ призыва́нием Христо́вым вве́рен/ и Ду́ха, всеблаже́нне, Боже́ственныя благода́ти/ испо́лнився и си́лы./ Ея́ ра́ди, я́ве окормля́емь,/ в приста́нище дости́гл еси́.</p>
				<p>Благода́тию исцеле́ний и чуде́с обогати́лся еси́,/ очи́щься умо́м,/ страсте́й бо неду́ги, и пло́ти мрак,/ и треволне́ние оттря́сл еси́/ и све́тло душе́вное соде́лал еси́ устрое́ние./ Отону́дуже и возсия́л еси́ в мона́шеских ли́цех,/ моля́ Человеколю́бца о восхваля́ющих тя.</p>
				<p>Возрасти́л еси́ тала́нт, вве́ренный тебе́, прему́дре,/ бога́тно де́лав и се́яв со слеза́ми,/ в ра́дости ны́не, о́тче, жне́ши,/ многосугу́бную ра́дость и утеше́ние и́стинно пожина́я./ Я́ко име́я дерзнове́ние у́бо ко Влады́це,/ моли́ся о пою́щих тя,/ Богоно́сне Авксе́нтие.</p>
				<p><style>Сла́ва, глас 8:</style></p>
				<p>Анато́лия: Чи́стая Ду́ха Свята́го му́дрость,/ все́льшаяся в чи́стое се́рдце твое́,/ всеблаже́нне Авксе́нтие, преподо́бне о́тче,/ на ду́хи лука́вствия стра́шна тя гони́теля показа́,/ и не то́кмо стра́шна, но и сокрове́нных неду́гов врача́./ Те́мже, дерзнове́ние стяжа́в к Человеколю́бцу Бо́гу,/ непреста́нною моли́твою твое́ю душе́вных страсте́й нас и теле́сных свободи́.</p>
				<p>И ны́не, Богоро́дичен или́ Крестобогоро́дичен.</p>
				<p><style>Подо́бен:</style> О, пресла́внаго чудесе́:</p>
				<p>А́гница А́гнца я́ко ви́де,/ на Дре́ве просте́рта во́лею Кре́стнем,/ вопия́ше ма́терски,/ боле́знующи с пла́чем:/ Сы́не Мой, что стра́шное сие́ виде́ние?/ всем живо́т дая́й я́ко Госпо́дь,/ ка́ко умерщвля́ешися, Долготерпели́ве,/ земны́м подая́ воскресе́ние?/ Сла́влю Твое́ мно́гое, Бо́же мой, снизхожде́ние.</p>
				<p>Тропа́рь, глас 1:</p>
				<p>Пусты́нный жи́тель, и в телеси́ А́нгел,/ и чудотворе́ц яви́лся еси́, Богоно́се о́тче наш Авксе́нтие,/ посто́м, бде́нием, моли́твою Небе́сная дарова́ния прии́м,/ исцеля́еши неду́жныя и ду́ши ве́рою притека́ющих ти./ Сла́ва Да́вшему тебе́ кре́пость,/ сла́ва Венча́вшему тя,/ сла́ва Де́йствующему тобо́ю всем исцеле́ния.</p>
				<p>Кано́н, его́же краегране́сие: Авксе́нтия Боже́ственнаго пою́ прему́дре.
					<style>Творе́ние Феофа́ново. Глас 4.</style>
				</p>
				<p><style>Песнь 1</style></p>
				<p><style>Ирмо́с:</style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</emphasis>
				</p>
				<p>Возрасти́в ю́же к Бо́гу любо́вь твою́, о́тче Авксе́нтие,/ и мирску́ю любо́вь оста́вив, Богоно́се,/ сосу́д вмести́телен Ду́ха дарова́ний показа́лся еси́.</p>
				<p>Подвше́л еси́ твои́ми хоте́ньми, о́тче Авксе́нтие, ты под и́го Госпо́дне благо́е/ и зе́млю новоде́лал еси́, доброде́телей слеза́ми умаща́я, досточу́дне.</p>
				<p>Устрани́вся жите́йския молвы́,/ твою́ ду́шу и ум к Бо́гу сочета́в усе́рдно, кре́пкими поще́ньми/ на земли́ я́ко безпло́тен пожи́л еси́, всеблаже́нне.</p>
				<p><style>Богоро́дичен:</style> В Тебе́ ны́не ви́деся, Влады́чице,/ непости́жное Богому́жное соше́ствие Христо́во,/ я́ко Бог бо и Челове́к из Тебе́, Чи́стая, роди́ся,/ обновля́я существо́ мое́.</p>
				<p><style>Песнь 3</style></p>
				<p><style>Ирмо́с:</style>
					<emphasis> Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною му́дростию, Христе́:/ несть бо свят, па́че Тебе́, Человеколю́бче.</emphasis>
				</p>
				<p>Вжиля́емь Креста́ си́лою,/ упраздни́л еси́ де́монов стремле́ния и кова́рства разруши́л еси́,/ поще́нием побежда́я сих наше́ствие.</p>
				<p>А́нгельское житие́ на земли́ подража́я,/ чи́стое в моли́твах, во бде́ниих благомо́щное,/ усе́рдно проше́л еси́, о́тче Авксе́нтие.</p>
				<p>Яд сме́ртный, ду́шам происхода́тающ,/ Авксе́нтие, поразуме́в сла́дость,/ воздержа́нием умертви́л еси́ тоя́ движе́ния, Богому́дре преподо́бне.</p>
				<p><style>Богоро́дичен:</style> Созда́вый в нача́лех от пе́рсти мя челове́ка,/ зи́ждется мене́ ра́ди во чре́ве Твое́м, Всенепоро́чная,/ дре́внее паде́ние исправля́я.</p>
				<p>Седа́лен, глас 8.</p>
				<p><style>Подо́бен:</style> Прему́дрости:</p>
				<p>Земна́я вся оста́вив, и в ми́ре сый теле́сне,/ ду́хом был еси́ А́нгелом собесе́дник,/ су́щия бо стра́сти умертви́в теле́сныя,/ Тро́ицы показа́лся еси́ уго́дник, блаже́нне./ Те́мже неду́гующих исцеля́еши стра́сти/ и сло́вом ду́хи отго́ниши благода́тию, Богоно́се Авксе́нтие./ Моли́ Хри́ста Бо́га прегреше́ний оставле́ние дарова́ти/ чту́щим любо́вию святу́ю па́мять твою́.</p>
				<p><style>Сла́ва, и ны́не, Богоро́дичен.</style></p>
				<p>Подо́бен то́йже:</p>
				<p>Со́лнца о́блаче разу́мнаго, Боже́ственнаго све́та свети́льниче златокова́нный,/ нескве́рная, небла́зная, Всенепоро́чная Влады́чице,/ омраче́нную ду́шу мою́ ослепле́нием страсте́й безстра́стия заре́ю просвети́, молю́ся,/ и оскверне́ное мое́ се́рдце омы́й пото́ки умиле́ния, покая́ния же слеза́ми,/ и от тиме́ния мя очи́сти дел мои́х, да любо́вию зову́ Ти:/ Богоро́дице Присноде́во, моли́ Христа́ Бо́га прегреше́ний оставле́ние пода́ти ми,/ Тебе́ бо име́ю наде́жду, раб Твой.</p>
				<p>И́ли Крестобогоро́дичен.</p>
				<p>Подо́бен то́йже:</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мляй Тобо́ю избавле́ние,/ утро́ба же Моя́ гори́т, зря́ще Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и источни́че неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p><style>Песнь 4</style></p>
				<p><style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Победи́тель на ду́хи лука́вствия,/ Свята́го Ду́ха, о́тче, соде́йством яви́лся еси́ и благода́тию,/ зовы́й, Авксе́нтие:/ сла́ва си́ле Твое́й, Го́споди.</p>
				<p>От пото́ков, Богоно́сне, беззако́ния моли́твою, всеблаже́нне, себе́ утверди́в,/ убежа́л еси́ смуще́ния,/ сла́дости же пото́ка напи́лся еси́ досто́йно, всеблаже́нне.</p>
				<p>Богоно́сец, ве́ру и любо́вь, ю́же к Бо́гу, возрасти́в,/ к Го́рней высоте́ Боже́ственнаго присвое́ния возвы́сился еси́, зовы́й:/ сла́ва си́ле Твое́й, Го́споди.</p>
				<p><style>Богоро́дичен:</style> Бо́га Сло́ва Тя ро́ждшую, я́ве зна́юще теле́сно,/ вои́стинну Богоро́дицу, ве́рнии вси, имену́ем,/ зва́ние по коему́ждо естеству́ веще́й принося́ще.</p>
				<p><style>Песнь 5</style></p>
				<p><style>Ирмо́с:</style>
					<emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>Близ су́щия твоего́ пути́, о́тче, собла́зны/ о́стрым умо́м невре́дно преше́л еси́ и душе́вною чистото́ю.</p>
				<p>Житие́ твое́ све́тло, и ве́ра правосла́вна,/ воздержа́ние чу́дно,/ растворе́но сло́во благода́тию, Авксе́нтие.</p>
				<p>Ра́вностию мы́слей жизнь преше́л еси́, привре́менная претека́я,/ ве́чным же, о́тче, при́сно прилага́яся.</p>
				<p><style>Богоро́дичен:</style> Ум иму́ще прав, уче́ний испо́лнен,/ Тя, Пречи́стая, Богоро́дицу имену́ем вси/ и любо́вию ублажа́ем.</p>
				<p><style>Песнь 6</style></p>
				<p><style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Сы́на тя све́та и дне показа́ житие́ твое́, блаже́нне,/ благообра́зно вои́стинну ходя́ща/ и свети́льника в ми́ре жи́зни сло́во иму́ща.</p>
				<p>Поуче́ние сме́рти житие́ твое́ положи́в,/ преизя́щно преде́л му́дрости, о́тче, поразуме́в,/ преложи́лся еси́ к Прему́дрости Ипоста́сней.</p>
				<p><style>Богоро́дичен:</style> Храм Тя Бо́жий и черто́г зна́ем,/ ста́мну, и све́щник, и скрижа́ль, иму́щую внутрь напи́сано/ за милосе́рдие вопло́щшееся Сло́во, Всенепоро́чная.</p>
				<p><style>Конда́к, глас 2.</style></p>
				<p><style>Подо́бен:</style> В моли́твах:</p>
				<p>Наслади́вся, Богому́дре, воздержа́ния/ и жела́ния пло́ти твоея́ обузда́в,/ яви́лся еси́, ве́рою сия́я,/ я́коже сад посреди́ рая́, процве́л еси́,/ Авксе́нтие о́тче свяще́нне.</p>
				<p><style>И́кос:</style></p>
				<p>Кто по́двиги твоя́ ны́не изрече́т или́ боле́зни твоя́, о́тче,/ и́хже подъя́л еси́ на земли́?/ за Боже́ственное наслажде́ние зако́ном Госпо́дним после́довав/ и повеле́нием Сего́ послужи́в, нов нам показа́лся еси́ И́ов боре́ньми;/ ми́рови яви́ся пришле́ц и земли́ всей, я́ко стра́нен,/ поще́нием ве́рою процве́л еси́,/ бде́ние и чистоту́ изобучи́л еси́,/ Авксе́нтие о́тче свяще́нне.</p>
				<p><style>Песнь 7</style></p>
				<p><style>Ирмо́с:</style>
					<emphasis>В пещи́ Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди. </emphasis>
				</p>
				<p>Я́ко уя́звлен Влады́чнею, о́тче, Боже́ственною любо́вию,/ все к Нему́ неосла́бное жела́ние се́рдца твоего́ преложи́л еси́, зовы́й:/ благослове́н еси́ в хра́ме сла́вы Твое́й, Го́споди.</p>
				<p>Просвеще́н Спа́совою заре́ю, всему́дре,/ тьмы предста́теля обличи́л еси́ терпели́вно,/ мироде́ржца же низложи́л еси́,/ благослове́н еси́, зовы́й, в хра́ме сла́вы Твое́й, Го́споди.</p>
				<p><style>Богоро́дичен:</style> Истле́вшее дре́вле, е́же к лу́чшему возведе́нию,/ естество́ челове́ческое, Пречи́стая, восхоте́в обнови́ти,/ всели́ся Соде́тель Бог во утро́бу Твою́, Еди́на Всепе́тая.</p>
				<p><style>Песнь 8</style></p>
				<p><style>Ирмо́с:</style>
					<emphasis>Изба́вителю всех, Всеси́льне,/ посреде́ пла́мене благоче́ствовавшия,/ снизше́д ороси́л еси́/ и научи́л еси́ пе́ти:/ вся дела́, благослови́те, по́йте Го́спода.</emphasis>
				</p>
				<p>Весь к Бо́гу преложе́н, оттря́сл еси́ плотско́е удобостра́стие/ и чуде́с прия́л еси́ де́йство, поя́:/ благослови́те, вся дела́ Госпо́дня, Го́спода.</p>
				<p>Стра́шен яви́лся еси́ де́моном, Христа́ стяжа́в помо́щника,/ Его́же Крест взем, после́довал еси́, поя́:/ благослови́те, вся дела́ Госпо́дня, Го́спода.</p>
				<p><style>Богоро́дичен:</style> Вити́йствует, я́влься, Арха́нгел/ и возвеща́ет Рождества́ Твоего́, Пречи́стая, е́же па́че сло́ва, зача́тие и спаси́тельное ми́ру:/ вся дела́, благослови́те, по́йте Го́спода.</p>
				<p><style>Песнь 9</style></p>
				<p><style>Ирмо́с:</style>
					<emphasis>Ка́мень нерукосе́чный,/ от несеко́мыя горы́ Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
				</p>
				<p>Всему́ Божеству́, о́тче, креще́нием твои́м обеща́лся еси́/ и соблю́л еси́ чи́сте о́браза, блаже́нне, досто́инство,/ к Трисия́нней све́тлости с весе́лием вмести́лся еси́.</p>
				<p>Ны́не не в гада́нии, о́тче, ниже́ в зерца́ле зри́ши Богонача́лия просвеще́ние,/ лице́м же, всему́дре, к лицу́,/ па́че ума́ све́тлости и Боговиде́ния сподобля́емь.</p>
				<p>Я́ко име́я мно́го дерзнове́ние ко всех Царю́, о́тче,/ изба́витися моли́ся твою́ па́мять соверша́ющим ны́не от вся́каго обстоя́ния,/ да тя вси ублажа́ем.</p>
				<p><style>Богоро́дичен:</style> Плени́цы мои́х прегреше́ний разреши́, Де́во Богоро́дице,/ я́же благоутро́бия исто́чник ро́ждши, Еди́на Богоблаже́нная,/ и утеше́ния испо́лни,/ я́ко да досто́йно Тя велича́ю.</p>
				<p>Свети́лен.</p>
				<p><style>Подо́бен:</style> Жены́, услы́шите:</p>
				<p>Мирска́го благостра́стия, я́ко от скве́рны, уклони́лся еси́,/ и, неяде́нием плоть увяди́в,/ обнови́л еси́ душе́вную кре́пость, преподо́бне,/ и сла́вою обогати́лся еси́ Небе́сною, сла́вне./ Те́мже моля́ся не преста́й о всех нас Го́сподеви.</p>
				<p>Богоро́дичен.</p>
				<p>Подо́бен то́йже:</p>
				<p>Соединя́ется по Ипоста́си пло́тию/ Пресу́щное Сло́во души́ посреде́ и мы́сленне и соверше́нне,/ и Еди́н от Двою́ прохо́дит из Тебе́ несме́сно, Пречи́стая,/ обожи́в, е́же прия́т./ Те́мже Тя прославля́ет, вои́стинну Богоро́дицу.</p>
				<p>Служил при дворе греческого императора Феодосия Младшего (418—450). Он был известен своей ученостью и добродетельной жизнью. Преподобный Авксентий хорошо знал Священное Писание. Он старался общаться с людьми добродетельными и Богобоязненными, чтобы учиться у них праведному житию.</p>
				<p>Тяготясь мирской суетой, не желая ни славы, ни богатства, святой Авксентий принял монашеский постриг. Сначала он служил диаконом, а затем пресвитером. Полученный им от Бога дар изгонять бесов сделал его известным в Цареграде. Избегая славы людской и желая уединения, он ушел из многолюдного города и нашел себе убежище в Вифинии, в пустынной местности на горе Оксия. Там святой Авксентий построил себе небольшую отшельническую келлию и стал жить, упражняясь в воздержании и молитве. Место иноческих подвигов святого было, однако, открыто пастухами, искавшими заблудившихся овец. По молитве преподобного овцы нашлись, и молва о святом отшельнике распространилась среди окрестных жителей, которые стали приходить к нему для получения наставлений и исцеления от разных болезней. На горе была построена новая келлия, и Преподобный затворился в ней, общаясь с приходящими к нему через небольшое оконце.</p>
				<p>В 451 году преподобный Авксентий участвовал на IV Вселенском Соборе в Халкидоне, где успешно обличал ересь Евтихия и Нестория. Он был мудрым проповедником и защитником православия.</p>
				<p>По окончании Халкидонского Собора преподобный Авксентий вернулся в свою келлию, по пути исцеляя больных и бесноватых.</p>
				<p>Приходящим к нему святой Авксентий никогда не отказывал в душеполезном наставлении и помощи. Молитва преподобного была настолько сильна, что Господь открывал его духовному взору мир невидимый. Так он видел на большом расстоянии кончину преподобного Симеона Столпника (†459) и сообщил о ней ученикам и всем пришедшим к нему в то время.</p>
				<p>По благословению преподобного Авксентия было основано много монастырей в различных местах.</p>
				<p>Скончался преподобый Авксентий около 470 года</p>
			</section>
			<section>
				<title>
					<p>
						<style>Преподо́бнаго Исаа́кия, затво́рника Пече́рскаго, </style>
					</p>
				</title>
			</section>
			<section>
				<title>
					<p>
						<style>в Бли́жних пеще́рах почива́ющаго</style>
					</p>
				</title>
				<p>ВЕ́ЧЕР</p>
				<p>На Го́споди, воззва́х:
					<style>стихи́ры, глас 8.</style>
				</p>
				<p><style>Подо́бен:</style> О, пресла́внаго чудесе́!</p>
				<p>О́тче преподо́бне Исаа́кие,/ а́ще пе́рвее те́мный враг, я́влься во о́бразе све́та,/ неве́дением омрачи́ тя и поруга́ся тебе́ бесо́вскими ухищре́ньми,/ но ты последи́ испра́вился и стра́шен тому́ показа́лся еси́,/ прия́л бо еси́ на всю си́лу вра́жию/ от Христа́ Бо́га одоле́ние,/ Его́же непреста́й моля́щи/ изба́витися и нам от всех вра́жиих наве́тов и лю́тых обстоя́ний.</p>
				<p>О́тче Богому́дре Исаа́кие,/ а́ще и прельсти́ тя враг, явле́йся све́том,/ но последи́ твои́м исправле́нием прельще́н паде́ся,/ бу́йством бо свои́м улови́в,/ того́ низложи́л еси́ в коне́ц кова́рства и, попра́в нога́ма,/ возопи́л еси́: стра́ха ва́шего не и́мам убоя́тися,/ я́ко со мно́ю Бог,/ кре́пость же Его́ есть мне проти́ву всех страхова́ний ва́ших утвержде́ние.</p>
				<p>О́тче преблаже́нне Исаа́кие,/ ты, неве́дый, а́ще и поклони́лся еси́ бе́су, а́ки Лицу́ Христо́ву,/ но по сем паде́нии па́ки испра́вился,/ бесо́вския полки́ оплева́л еси́/ и испо́лнил еси́ ли́ца их безче́стия,/ и́же постыжде́нни, я́ко дым, исчеза́ют и, я́ко огне́м, прогоня́ются,/ огнь бо твое́й любве́ к Бо́гу прого́нит тех нападе́ния/ и всем помога́ет, и́мя твое́ призыва́ющим.</p>
				<p><style>Сла́ва, глас 2:</style></p>
				<p>О́тче Исаа́кие,/ собо́ю о́браз дал еси́ подвиза́ющимся:/ да не ве́руют привиде́ниям явля́ющимся,/ весть бо сатана́ преобража́тися во А́нгела све́тла,/ но да искуша́ют та зна́мением кре́пкаго ору́жия,/ на не́же взира́ти не мо́гут лука́вствия ду́хи,/ но, я́ко прах ве́тром от земли́, прогоня́ется,/ та́ко сего́ луча́ми опаля́еми исчеза́ют./ Того́ у́бо и мы держа́щеся,/ вра́жия кова́рства не убои́мся,/ па́че же стира́юще их ухищре́ния,/ прии́мем от Христа́ Бо́га мир в косте́х на́ших и ве́лию ми́лость.</p>
				<p>И ны́не, Богоро́дичен или́ Крестобогоро́дичен.</p>
				<p>НА У́ТРЕНИ</p>
				<p>Тропа́рь, глас 2:</p>
				<p>Све́тлости святы́х наслади́тися вожделе́в,/ в те́мную всели́лся еси́ пеще́ру, прехвальне,/ и до́бре подвиза́лся еси́, Исаа́кие,/ прельще́н же быв от врага́,/ па́ки кре́пко попра́л еси́ того́ вся кова́рства./ И ны́не, я́ко победи́тель,/ в весе́лии предстоя́ Христу́ Бо́гу,/ проси́ нам ми́ра и ве́лия ми́лости.</p>
				<p>Сла́ва и ны́не, Богоро́дичен.</p>
				<p>Кано́н преподо́бнаго, глас 4.</p>
				<p><style>Песнь 1</style></p>
				<p><style>Ирмо́с:</style>
					<emphasis>Триста́ты кре́пкий,/ Рожде́йся от Де́вы,/ безстра́стия во глубине́ души́ трича́стное потопи́, молю́ся,/ да Тебе́, я́ко в тимпа́не,/ во умерщвле́нии телесе́/ побе́дное воспою́ пе́ние.</emphasis>
				</p>
				<p>Влады́ко Всемогу́щий, Христе́,/ во глубине́ щедро́т Твои́х, а́ки фарао́на, грехи́ моя́ потопи́, молю́ся,/ да бре́нными усты́ в па́мяти Твоего́ уго́дника Тя сла́вящи,/ побе́дное досто́йно принесу́ воспева́ние.</p>
				<p>Настоя́ше кре́пкий мироде́ржец, и́щущий всех глубино́ю страсте́й покры́ти,/ но не возмо́же тебе́, о́тче, погрузи́ти,/ ты бо, уве́дав многоплете́нныя его́ се́ти, избе́гл еси́ ми́ра, аки пти́ца тенета́,/ и побе́дное Бо́гу прине́сл еси́ воспева́ние.</p>
				<p>Хитр был еси́ купе́ц, преподо́бне:/ тле́нным бо нетле́нная стяжа́л и ги́блющим неги́блющий купи́л еси́ би́сер,/ и́мже вене́ц украси́л еси́ своего́ терпе́ния,/ и, ны́не веселя́ся, предстои́ши Христу́,/ побе́дное принося́щи воспева́ние.</p>
				<p>Разда́л еси́, блаже́нне, име́ние свое́ ни́щим/ и са́мыя во́ли свое́й не пощаде́л,/ но вручи́л о́ную Вели́кому Анто́нию,/ от него́же прие́м во измене́ние А́нгельский о́браз,/ обогати́лся еси́ сокро́вищем Небе́сным/ и пое́ши Христу́ непреста́нное воспева́ние.</p>
				<p><style>Богоро́дичен:</style> Грехо́вным и́гом обремене́н, к Тебе́ прихожду́, Богоро́дице, моля́ся:/ изми́ стра́стное ми томле́ние,/ да поне́ отны́не покая́нием испра́влюся/ и те́плыя моли́твы принесу́ Ти, Влады́чице, мое́ умиле́нное воспева́ние.</p>
				<p><style>Песнь 3</style></p>
				<p><style>Ирмо́с:</style>
					<emphasis>С высоты́ снизше́л еси́ во́лею на зе́млю,/ превы́ше вся́каго нача́ла,/ и смире́нное возне́сл еси́ из а́да преиспо́дняго естество́ челове́ческое./ Несть бо свят, па́че Тебе́, Человеколю́бче.</emphasis>
				</p>
				<p>С высоты́ прие́мь зва́ние, измене́нием А́нгельскаго о́браза распя́лся еси́ ми́ру,/ сраспина́я того́ вся по́хотныя стра́сти,/ наступи́в на ты́я житие́м, преподо́бне, жесто́ким,/ иму́щи помо́щником Бо́га, Еди́наго Человеколю́бца.</p>
				<p>С ко́злищами ча́сти да не насле́диши, о́тче, в гряду́щем ве́це,/ в сей жи́зни плоть твою́ умерщвля́я,/ обле́клся еси́ во еди́ну ми́лоть влася́ну и в ко́зию ко́жу,/ в не́йже прохожда́л еси́ и́ночества путь те́сный,/ Бо́га призыва́я в по́мощь, Еди́наго Человеколю́бца.</p>
				<p>В горе́ всели́лся еси́, в те́сной себе́ затвори́л еси́ пеще́ре/ и, ле́ствицею доброде́телей, му́дре, к Го́рним простира́яся,/ положи́л еси́ восхожде́ние в се́рдце свое́м вы́ну песносло́вити Бо́га Человеколю́бца.</p>
				<p>Те́сный путь смире́ния и нищеты́ проше́л еси́, му́дре,/ злохи́траго врага́, я́ко младе́нца, разби́в о ка́мень любве́ Бо́жия,/ ея́же ища́, посто́м ду́шу очи́стил/ и бде́нием всено́щным те́ло смири́л еси́,/ да не ле́ностно предстои́т Бо́гу Человеколю́бцу.</p>
				<p><style>Богоро́дичен:</style> Ле́ностию побежде́н,/ не могу́ страсте́й, ражда́ющихся во мне, а́ки младе́нцев, о ка́мень за́поведей разби́ти,/ Тебе́ призыва́ю, Богоро́дице, в по́мощь,/ помози́ ми, я́ко человеколюби́вая Бо́га Ма́ти,/ и паду́т под нога́ма мои́ма Твое́ю си́лою побежде́нни.</p>
				<p>Седа́лен, глас 8:</p>
				<p>Плоть твою́ воздержа́нием умерщвля́я,/ о тле́нной пи́щи нераде́л еси́,/ но еди́ною просфоро́ю чрез день удовля́яся,/ в воздержа́нии пребыва́л еси́/ и на ре́брех не почива́л еси́;/ та́ко на неви́димаго врага́ подвиза́лся, взыва́л еси́:/ Христе́ Бо́же, даждь по́мощь су́щим во бра́ни.</p>
				<p><style>Сла́ва, и ны́не, Богоро́дичен:</style></p>
				<p>Омраче́н сном ле́ности, ду́шу мою́ к Тебе́, Чи́стая, простира́ю,/ бо́дренною Твое́ю моли́твою и неисче́тною благосты́нею воздви́гни мя на пе́ние/ и даждь ми по́мощь, су́щему в бра́ни.</p>
				<p><style>Песнь 4</style></p>
				<p><style>Ирмо́с:</style>
					<emphasis>Любве́ ра́ди, Ще́дре, Твоего́ о́браза,/ на Кресте́ Твое́м стал еси́,/ и раста́яшася язы́цы./ Ты бо еси́, Человеколю́бче,/ кре́пость моя́ и хвале́ние.</emphasis>
				</p>
				<p>Любве́ ра́ди Бо́жия во мно́гих труде́х и поще́ниих пребы́л еси́, преподо́бне,/ до седма́го ле́та из ке́ллии не исходя́;/ при́сно же исхо́д свой помина́я стра́шный,/ ко укрепля́ющему Тя Христу́ взыва́л еси́:/ кре́пость моя́ Ты еси́, Бо́же, и хвале́ние.</p>
				<p>Се коль добро́ и коль красно́ жи́ти с бра́тиею вку́пе:/ брат, от бра́та помога́емь, быва́ет, а́ки град, тве́рд,/ еди́н же, боря́йся со враго́м, па́дает, е́же и на тебе́ сбы́стся, о́тче,/ да не бу́деши наде́яся на ся, но на Бо́га жи́ва,/ я́ко Той Еди́н кре́пость всем и хвале́ние.</p>
				<p>Ум твой, свя́те, хотя́ омрачи́ти диа́вол,/ прии́де со тьмо́ю во́ев све́тлых, сам же просвети́ся, а́ки со́лнце,/ но тебе́ покры́ тьмо́ю ле́сти,/ от нея́же изба́влься, взыва́л еси́ к Бо́гу:/ кре́пость моя́ Ты еси́, Бо́же, и хвале́ние.</p>
				<p><style>Богоро́дичен:</style> Ум име́я, омраче́н страстьми́,/ содержи́мь есмь грехи́ мно́гими,/ но к Тебе́ молю́ся, па́че ума́ роди́вшей Свет всего́ ми́ра:/ приими́, Ма́ти Бо́жия, ору́жие си́лы Свое́й и предста́ни ми в по́мощь,/ да узрю́ Свет Богоразу́мия и́стиннаго.</p>
				<p><style>Песнь 5</style></p>
				<p><style>Ирмо́с:</style>
					<emphasis>Возсия́й ми, Го́споди, свет повеле́ний Твои́х,/ я́ко к Тебе́ дух мой у́тренюет и пое́т Тя:/ Ты бо еси́ Бог наш, к Тебе́ прибега́ю, Царю́ ми́ра.</emphasis>
				</p>
				<p>Возсия́вшии во о́бразе све́та тьмы ве́чныя сы́нове/ клич ве́лий сотвори́ша, свои́м тя нарица́юще, о́тче Исаа́кие,/ и обыдо́ша тя, а́ки пси мно́зи, свои́ми наве́ты,/ от ни́хже изба́влься, прибе́гл еси́ к Бо́гу, Царю́ ми́ра.</p>
				<p>И́же иногда́ пред златокова́нным те́лом мусики́йскому гла́су устро́и бы́ти на прельще́ние неве́дущих Бо́га,/ се то́йже в сопе́ли и тимпа́ны возшуме́ти повелева́ет на прельще́ние твое́,/ от него́же а́ще и прельще́н быв, изба́вился еси́ по́мощию Бо́га, Царя́ ми́ра.</p>
				<p>Претружде́нна тя по́стническими труды́/ пля́санием утруди́ти повеле́ диа́вол,/ его́же веле́ние исполня́юще,/ лука́вии дуси на мног час скака́ша с тобо́ю/ и, поруга́вшеся тебе́, е́ли жи́ва оставиша;/ но ты, последи́ испра́вився, поруга́лся ему́/ и попра́л еси́ его́ до конца́ по́мощию Бо́га, Царя́ ми́ра.</p>
				<p>Отвсю́ду тя враго́м уя́звленна,/ безгла́сна, то́кмо ма́ло ды́шуща, изнесо́ша преподо́бнии отцы́ пред пеще́ру/ и, позна́вше, я́ко от бесо́вскаго де́йства случи́ся сие́,/ прилежа́ху, моли́твою тебе́ посо́бствующе,/ и услы́ша моли́тву их, и тя поми́лова Госпо́дь, Царь ми́ра.</p>
				<p><style>Богоро́дичен:</style> Тьмо́ю бесо́вских нападе́ний уя́звленно иму́щи се́рдце, Тебе́ молю́, Влады́чице:/ благи́й приложи́ сему́ пла́стырь ми́лости/ и ду́шу мою́ омраче́нную спаси́ от паде́ния,/ Еди́ну бо Тя има́м, ско́рое посеще́ние, Цари́цу Све́та.</p>
				<p><style>Песнь 6</style></p>
				<p><style>Ирмо́с:</style>
					<emphasis>Бу́рею грехо́вною погружа́емь,/ я́ко во чре́ве ки́тове содержи́мь,/ с проро́ком зову́ Ти:/ возведи́ от тли живо́т мой,/ Го́споди, и спаси́ мя.</emphasis>
				</p>
				<p>Бу́рею искуше́ний бесо́вских напа́ствован сый, блаже́нне,/ разсла́бился еси́ умо́м и те́лом и, ничто́же ве́дый о себе́,/ лежа́л еси́ на одре́ два ле́та, ни хле́ба яды́й, ни воды́ пия́й,/ но, моли́твою́ преподо́бнаго Феодо́сия умоля́емь,/ возведе́ Госпо́дь от тли живо́т твой и спасе́ тя.</p>
				<p>Стра́нно чу́до:/ естеству́ челове́ческому без бра́шна бы́ти./ На тебе́ же сие́ сбы́стся, блаже́нне:/ Бог бо, иде́же хо́щет, пременя́ет естества́ уста́вы,/ я́ко в Того́ ру́це дыха́ние всей тва́ри,/ и Той, е́же хо́щет, твори́т.</p>
				<p>Крест Твой, Христе́, ору́жие кре́пкое на враги́,/ и́мже а́ще не огради́мся, иску́шени бу́дем, я́коже Исаа́кий./ Сим у́бо огражда́ющеся, мо́лимся Тебе́:/ я́коже Исаа́кию не попусти́л еси́ искуше́нну бы́ти до конца́,/ та́ко и нам не попусти́ искуси́тися вы́ше си́лы на́шея и спаси́ нас.</p>
				<p>Сла́ва Тебе́, Безнача́льная Тро́ице, вино́вная бла́гости, и от паде́ния всех возводя́щая,/ ще́дротами Твои́ми уще́дри ны, рабы́ Своя́, и возста́ви во тлю па́дших,/ я́коже уго́дника Твоего́ Исаа́кия спасла́ еси́,/ пода́вши тому́ на бе́сы множа́йшую кре́пость.</p>
				<p><style>Богоро́дичен:</style> Сла́ва Тебе́, Ма́ти Бо́жия, ве́рным прибе́жище:/ Тобо́ю бо па́дшии востаю́т, умерщвле́ннии оживля́ются, кре́пость на диа́вола прие́млют/ и ве́чному животу́ сподобля́ются в сла́ве Сы́на и Бо́га Твоего́.</p>
				<p><style>Конда́к, глас 5:</style></p>
				<p>Вра́жию пре́лесть низложи́вша и в по́стничестве светло́ просия́вша,/ прииди́те, ве́рнии, восхва́лим Исаа́кия победоно́снаго,/ и́же, я́ко зла́то, во искуше́ниих просия́/ и просвеща́ет сердца́ ве́рно к нему́ притека́ющих,/ моля́ся Го́сподеви непреста́нно о душа́х на́ших.</p>
				<p><style>Песнь 7</style></p>
				<p><style>Ирмо́с:</style>
					<emphasis>Не преда́ждь нас до конца́ И́мене Твоего́ ра́ди,/ и не разори́ заве́та Твоего́,/ и не отста́ви ми́лости Твоея́ от нас,/ Го́споди, Бо́же оте́ц на́ших, Препе́тый во ве́ки.</emphasis>
				</p>
				<p>Мно́гая искуше́ния проше́д, преподо́бне,/ мно́жае избы́точествовал еси́ во сла́ву Бо́жию/ и, став кре́пко проти́ву врага́, псало́мски воспе́л еси́:/ па́дшия в тесноте́ поста́вил еси́ на простра́нне но́зе мои́, Христе́ Бо́же, Прехва́льный во ве́ки.</p>
				<p>Те́снее связа́л еси́ себе́ власяны́ми ру́бы,/ связа́в кре́пко и врага́ послуша́нием тве́рдым в пова́рне,/ и поруга́лся еси́ поруга́вшемуся тебе́, прогоня́я того́ моли́твою/ и предваря́я всех послуша́нием и по́стническими труды́.</p>
				<p>Па́дший искуше́нии, храм души́ своея́ возставляя́,/ к хра́му Бо́жия Ма́тере пе́рвее всех прибега́л еси́/ и, в не́м нога́ми от зимы́ к ка́мени примерза́емь,/ стоя́л еси́ до кончи́ны пра́вила,/ огню́ серде́чному в любо́вь Бо́жию распаля́ющу тя си́льно.</p>
				<p>Отбе́гшую пре́жде благода́ть за бесо́вскую пре́лесть/ па́ки пости́гл еси́, о́тче, е́же зна́меноваше пти́ца, я́тая тобо́ю,/ е́же ви́девшии позна́ша благода́ть Бо́жию, су́щую с Тобо́ю,/ и вси, уди́вльшеся, прославля́ху прославля́ющего тя Христа́/ и тебе́ я́ко уго́дника Христо́ва почита́ху.</p>
				<p><style>Богоро́дичен:</style> Юро́дствую, омраче́н бесо́вскими ухищре́ньми,/ и, неподо́бная де́ющи, за́поведи Го́спода моего́ преступа́ю,/ но Ты, Ма́ти Чи́стая, даждь ми ра́зум,/ да разуме́ю путь пра́вый/ и, избе́г руки́ ловя́щаго мя Велиа́ра, восхвалю́ Тя во ве́ки.</p>
				<p><style>Песнь 8</style></p>
				<p><style>Ирмо́с:</style>
					<emphasis>На Кресте́ пло́тию Пригвожде́ннаго/ и Показа́вшаго нам ору́жие во спасе́ние,/ о́троцы, превозноси́те Христа́, Бо́га на́шего, во ве́ки.</emphasis>
				</p>
				<p>На крест терпе́ния возше́д, распя́лся еси́ ми́ру, преблаже́нне Исаа́кие,/ пригвозди́л бо еси́ у́ды своя́ отсече́нием страсте́й,/ и копие́м поруга́ния неве́дущии бу́йства твоего́ Бо́га ра́ди пробода́ху тя,/ но ты вся ра́достне претерпе́л еси́, хва́лящи Христа́ во ве́ки.</p>
				<p>На пла́мень разгоре́вшияся пе́щи обнаже́нными нога́ми наступи́в,/ пребы́л еси́, сто́я неподви́жим, до́ндеже угасе́,/ и сие́ зна́меноваше нападе́ний бесо́вских угаше́ние,/ я́же вско́ре устуди́л еси́ си́лою креста́ Христо́ва,/ и о сем хва́лишися во ве́ки.</p>
				<p>Мно́жицею напа́даху на тя бе́сове, о́тче,/ свои́м тя нарица́юще, я́ко поклони́лся еси́ князю их,/ но ты си́лою Христо́вою прогоня́л еси́ их а́ки му́хи,/ и со студо́м отбега́ху тя, досажде́ния своего́ не терпя́ще,/ и бысть твоя́ побе́да на них после́дняя бо́льша пе́рвыя.</p>
				<p><style>Богоро́дичен:</style> Лю́тых страсте́й прило́ги искуша́емь,/ к Твоему́ Покро́ву, Всенепоро́чная Де́во, прибега́ю,/ преподо́бнаго ра́ди Твоего́ Исаа́кия, покры́й мя и спаси́ от сих нападе́ний,/ да превозношу́ Тя со Христо́м во ве́ки.</p>
				<p><style>Песнь 9</style></p>
				<p><style>Ирмо́с:</style>
					<emphasis>Велича́ем вси человеколю́бие Твое́, Христе, Спа́се наш,/ Сла́во раб Твои́х и Ве́нче ве́рных,/ возвели́чивый па́мять Ро́ждшия Тя.</emphasis>
				</p>
				<p>Велича́ем вси Человеколю́бца Бо́га,/ та́ко раба́ Своего́ укре́пльшаго,/ я́ко вся страхова́ния де́монская в бе́гство претвори́,/ и пребы́сть про́чее ники́имже ору́жием одоле́н,/ а́ки адама́нт тве́рд, цел и неруши́мый.</p>
				<p>Ослабе́ супоста́т твой, преподо́бне,/ а́ще и мно́гажды в но́щи мно́гия бе́сы приведе́ себе́ в по́мощь с моты́ками и за́ступами, и восклица́ху:/ раскопа́ем пеще́ру сию́ и сего́ зде загребе́м,/ уже́ бо нам одолева́ет,/ неодоле́нное И́мя Вы́шняго и Ро́ждшую Его́ в по́мощь призыва́я.</p>
				<p>Нощну́ю тьму, в но́щи приходя́щую, разуме́в, блаже́нне,/ светоно́сным зна́мением кре́стным прогоня́л еси́,/ и́мже опаля́еми, не терпя́ще, претворя́хуся в бе́гство,/ тебе́ вене́ц побе́ды оставля́юще, я́ко до́брому во́ину и подви́жнику непреобори́мому.</p>
				<p>Змий и льстец, три ле́та боря́йся с тобо́ю, о́тче,/ преобража́шеся в четвероно́гая зве́ри, га́ды и мы́ши,/ но, не одоле́в тебе́ мечта́нии свои́ми,/ нево́лею победи́теля тя испове́да:/ низложи́л бо еси́ его́ И́менем Христо́вым,/ Его́же с Ро́ждшею велича́ем.</p>
				<p><style>Богоро́дичен:</style> Все́ вре́мя живота́ моего́, в разли́чныя ви́ды преобра́жся, враг побежда́ет мя,/ сему́ немоги́й проти́ву ста́ти, Тебе́, Богоро́дице, призыва́ю:/ посли́ ми си́лу, я́ко Си́льнаго Ро́ждшая, Его́же с Тобо́ю велича́ю.</p>
				<p>Свети́лен:</p>
				<p>Мно́гия труды́ в житии́ подъе́мь,/ с враги́ боря́ся, дости́г блаже́нныя кончи́ны,/ преста́вился еси́ к Вы́шним в поко́й преми́рный,/ но па́мять твоя́ в нас пребыва́ет, и труды́ твоя́ испове́дует Це́рковь,/ я́же помина́юще, мо́лимся тебе́:/ посети́ нас и даждь благослове́ние, в дне́шний день преста́вление твое́ почита́ющим, о́тче наш Исаа́кие.</p>
				<p><style>Богоро́дичен:</style> Ско́рая Засту́пнице христиа́ном,/ ускори́ предста́ти мно́гими напа́стьми томи́мым,/ да, на Тя наде́ющеся, не отпаде́м наде́жды,/ но, Тобо́ю изба́вльшеся от напа́стей, просла́вим, Всенепоро́чная, Честно́е Рождество́ Твое́.</p>
				<p>На хвали́тех стихи́ры, глас 3:</p>
				<p>Благоду́шствуя в словеси́ Госпо́дни,/ небоя́зненно взем Влады́ки своего́ яре́м,/ ра́лом те́снаго жития́ твоего́, преподо́бне,/ возде́лав ни́ву души́ своея́,/ напои́л еси́ ту пото́ком сле́зным/ посе́яв труды́, а́ки пшени́цу чи́сту,/ возрасти́в же кла́сы и́ноческих доброде́телей,/ пожа́л еси́ рукоя́ти непреста́нных моли́тв,/ я́же внесл еси́ в жи́тницу Небе́сную;/ и ны́не, с благи́ми рабы́ похвалу́ прие́мь,/ помяни́ нас, о́тче всеблаже́нне,/ любе́зно твою́ па́мять почита́ющих.</p>
				<p>Ходи́в те́сною стезе́ю во вре́менном ве́це,/ скорбьми́, и слеза́ми, и бде́нием непреста́нным,/ стена́ньми и озлобле́нии, достосла́вне,/ уклони́лся еси́ от простра́ннаго па́губнаго пути́,/ дости́гл же еси́ широты́ Небе́сныя,/ иде́же имы́й поко́й безболе́зненный,/ не забу́ди и нас в твое́й бла́гости,/ я́ко моли́твенник о душа́х на́ших.</p>
				<p>Нищ быв Бо́га ра́ди, презре́в вся су́етная стяжа́ния,/ обнища́вшему нас ра́ди Христу́ по́следовал еси́,/ от Него́же прие́мь доброде́телей соверше́ние,/ обогати́лся еси́ сокро́вищем нетле́нным;/ нас, благи́ми дея́нии обнища́вших, не забу́ди,/ но от исполне́ния твоего́ дару́й, о́тче преподо́бне,/ в дне́шний день твое́ че́стное успе́ние почита́ющим.</p>
				<p><style>Сла́ва, глас 2:</style></p>
				<p>Ми́ра отве́ргся и вся́каго любостра́стия, преподо́бне,/ Ева́нгельски крест свой взем на ра́мо, Христу́ после́довал еси́;/ в те́сной пеще́ре пожи́в,/ коне́чною острото́ю и́ноческих трудо́в пе́рвее победи́вшаго тя победи́л еси́/ и по кончи́не сему́ та́ко стра́шен показа́лся еси́,/ я́ко и и́мене твоего́ трепе́щет, не терпя́ твоего́ преще́ния,/ и́бо на Небеси́ живы́й, ду́хи прогоня́еши зло́бы поднебе́сныя,/ и́хже и от нас прожени́, Исаа́кие блаже́нне,/ и испроси́ нам от Христа́ Бо́га ве́лию ми́лость.</p>
				<p>И ны́не, <style>Богоро́дичен:</style></p>
				<p>Спаси́ от бед рабы́ Твоя́, Пресвята́я Богоро́дице,/ я́ко вси по Бо́зе к Тебе́ прибега́ем,/ я́ко к неруши́мой стене́ и предста́тельству.</p>
				<p>Славосло́вие вели́кое и отпу́ст.</p>
				<p>В миру Чернь, был богатым купцом в г. Торопце, Псковской земли. Пожелав стать иноком, он раздал все свое имущество бедным и монастырям, пришел в Киев и принял постриг от преподобного Антония. После этого преподобный Исаакий поселился в затворе, питаясь через день одной просфорой и водой; очень мало времени святой уделял сну, причем спал сидя. Всё свое время он посвящал молитве. В таких подвигах преподобный провел семь лет. Через семь лет преподобный Исаакий подвергся искушению от явившегося ему диавола в образе Христа, которому он поклонился. Жестоко измученный за это бесами, преподобный Исаакий впал в тяжкое расслабление и провел на одре болезни три года. Только на третьем году он стал принимать небольшое количество пищи, два же года лежал в полной неподвижности, ничего не вкушая и не говоря. Святые Антоний и Феодосий ухаживали за ним.</p>
				<p>После выздоровления преподобный Исаакий не вернулся в затвор, а поселился в монастыре и стал работать в поварне. Он усердно трудился на пользу братии, раньше всех приходил на работу, и к приходу поваров им уже были заготовлены дрова, вода и всё необходимое для работы. Преподобный Исаакий отличался также большим усердием и любовью к молитве: первым он приходил в церковь и всю службу стоял неподвижно, пламенно вознося молитвы к Богу. Во время сильных морозов его ноги иногда примерзали к полу, но он не шевелился до окончания службы.</p>
				<p>Живя в монастыре, преподобный Исаакий воспитал в себе удивительное смирение. Известен случай, когда один из поваров, желая посмеяться над преподобным, приказал ему поймать ворона. Преподобный Исаакий поклонился повару до земли и поймал ворона. Удивившись такому смирению, братия стали почитать преподобного. Он же, не желая славы от людей, принял на себя подвиг юродства. Тогда многие стали смеяться над ним, некоторые даже били. Преподобный Исаакий снова поселился в пещере. Бесы вновь пытались искусить преподобного, являясь в образах диких зверей или разбойников и всячески угрожали ему. Но преподобный препобеждал их крестом и молитвой.</p>
				<p>После своего исцеления преподобный Исаакий провел в подвигах почти 20 лет. Скончался он около 1190 года; братия погребла подвижника в пещере преподобного Антония. В 1711 году часть мощей преподобного Исаакия была перенесена на его родину в г. Торопец. Память его отмечается также 28 сентября и во 2-ю неделю Великого поста.</p>
			</section>
			<section>
				<title>
					<p>
						<style>Преподо́бнаго Ма́рона, пусты́нника Сири́йскаго, </style>
					</p>
				</title>
			</section>
			<section>
				<title>
					<p>
						<style>и́же избавля́ет от огневи́цы и тряса́вицы</style>
					</p>
				</title>
				<p>
					<style>Тропа́рь, глас 8:</style>
				</p>
				<p>Я́ко незаходи́мое со́лнце возсия́ нам <style>Днесь</style>/ светоза́рными твои́ми моли́твами, преподо́бне о́тче наш Ма́роне,/ и́же не́кия горы́ дости́гл/ и та́мо на ней живу́щими нечести́выми чтом бысть,/ за превосходя́щую твою́ к Бо́гу доброде́тель,/ и та́мо обре́т тре́бище и́дольское, Бо́гу освяти́в, в не́м пребыва́л еси́,/ и ви́дев Человеколю́бец Бог твой по́двиг и труды́,/ дарова́ тебе́ дар Свой,/ и́мже пронесе́ся и́мя твое́ в челове́цех,/ цели́ти ско́рби, огневи́цу и тряса́вицу прибега́ющим к тебе́ с ве́рою./ Те́мже и зове́м ти:/ ра́дуйся, цели́телю наш ско́рый;/ ра́дуйся, за́ступниче наш те́плый,/ предстои́ши бо у Пресвяты́я Тро́ицы,/ моли́ся Той о призыва́ющих и́мя твое́ свято́е,/ да изба́вит от сих тя́жких скорбе́й и спасе́т ду́ши на́ша.</p>
				<p>
					<style name="color-red"/>
				</p>
				<p>
					<style>Ин тропа́рь, глас 4:</style>
				</p>
				<p>Пресве́тлое житие́ твое́, о́тче Мароне,/ А́нгелы удиви́ло есть,/ и бесо́вская шата́ния я́ве устраши́./ Ве́рных же собра́ния све́тло украси́./ К Небе́сному Христо́ву жили́щу, повелева́я ше́ствовати всегда́./ Его́же моли́ от тли и бед изба́вится,/ ве́рою творя́щим всечестну́ю па́мять твою́.</p>
				<p>
					<style name="color-red"/>
				</p>
				<p>
					<style>Ин тропа́рь, глас 2:</style>
				</p>
				<p>Фарисе́йскаго тщесла́вия удаля́яся,/ преподо́бне о́тче наш Ма́роне,/ на го́ру высо́кую возше́л еси́,/ и та́мо побе́ду показа́л еси́ на диа́вола:/ тре́бище бо бесо́вское обре́т и Бо́гу освяти́в,/ в не́м пребы́л еси́,/ моли́твами твои́ми огневи́цу и тряса́вицу утоля́я,/ и бе́сы прогоня́я,/ и от разли́чных неду́г свобожда́я./ Того́ ра́ди, свя́те, моли́ся Христу́ Бо́гу,/ да спасе́т ду́ши на́ши.</p>
				<p>
					<style>Сла́ва, и ны́не, Богоро́дичен:</style> Е́же от ве́ка утае́нное:
				</p>
				<p>
					<style>Кано́н преподо́бному Ма́рону. Глас 6.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с:</style>
					<emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную песнь пои́м вопия́ше.</emphasis>
				</p>
				<p>Моего́ ра́зума твои́ми моли́твами мрак отжени́, преподо́бне о́тче Ма́роне,/ я́ко да воспою́ сла́вно твою́ свяще́нную и светоза́рную па́мять пе́сньми.</p>
				<p>Я́ко река́ устреми́ся от Сио́на, преподо́бне о́тче,/ и напои́л еси́ зело́ Боже́ственными струя́ми ве́рных собо́ры,/ Бо́гу побе́дную песнь вопию́щих.</p>
				<p>Поще́нием, о́тче Ма́роне, себе́ очи́стив,/ весь све́та испо́лнен бысть,/ весь Боговме́стен,/ весь Ду́ху Свято́му соприча́стен.</p>
				<p>
					<style>Богоро́дичен:</style> Све́тлыми луча́ми Твоего́ Сы́на, Богоро́дице,/ просвети́ омраче́нную мою́ ду́шу,/ и страсте́й смуще́ние Твои́м, Чи́стая, укроти́ хода́тайством.
				</p>
				<p>
					<style name="color-red"/>
				</p>
				<p>
					<style>Песнь 3</style>
				</p>
				<p>
					<style>Ирмо́с:</style>
					<emphasis>Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
				</p>
				<p>Труды́ по́стническими, свою́ ду́шу вооружи́в,/ плотска́я увяди́л еси́, о́тче преподо́бне, игра́ния,/ и ум сла́вне соде́ла, Боже́ственныя Тро́ицы жили́ще.</p>
				<p>Бо́дренными твои́ми моли́твами, о́тче Ма́роне,/ и жесто́ким воздержа́нием Бо́гу на земли́ добре́ угоди́л еси́,/ сего́ ра́ди стра́шен бе́сом, и сла́вен челове́ком был еси́.</p>
				<p>Ра́йскую жизнь, и та́мо святы́х селе́ние,/ всегда́ во уме́ свое́м помина́я, преподо́бне,/ тем же в слеза́х и в воздыха́ниях всю свою́ жизнь, о́тче Ма́роне, преше́л еси́./ Сего́ ра́ди и по сме́рти Христо́с чудесы́ тя просла́ви.</p>
				<p>
					<style>Богоро́дичен:</style> Источа́еши исцеле́ний струи́ боля́щим Де́во всю́ду,/ Тя бо исто́чника показа́ милосе́рдия, Влады́чице,/ и́же ми́лости Исто́чник из Тебе́ рожде́йся па́че ума́.
				</p>
				<p>
					<style name="color-red"/>
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен:</style> Прему́дрости наста́вниче:
				</p>
				<p>Прогони́тель бесо́м яви́ся,/ и я́ко свети́льник те́мным, просвети́в сия́, яви́л еси́ Со́лнца, от Де́вы возсия́вшаго,/ и хра́мы и́дольския сокруши́в,/ воста́вил еси́ це́ркви, блаже́нне, в сла́ву Бо́га на́шего,/ тем тя почита́ем,/ и Боже́ственную твою́ па́мять светло́ пра́зднуем,/ и согла́сно вопие́м ти:/ о́тче Ма́роне, моли́ Христа́ Бо́га грехо́в оставле́ние пода́ти/ чту́щим любо́вию святу́ю па́мять твою́.</p>
				<p>
					<style name="color-red"/>
				</p>
				<p>
					<style>Сла́ва, и ны́не, Богоро́дичен:</style>
				</p>
				<p>Со́лнца о́блаче све́тлый,/ Боже́ственнаго све́та све́щниче златакова́нный,/ нескве́рная, Непоро́чная, Пречи́стая Влады́чице,/ омраче́нную ду́шу мою́ слепото́ю страсте́й,/ безстра́стия заре́ю просвети́ти молю́ся/ и оскверне́нное се́рдце мое́ омы́й умиле́нием покая́ния,/ пла́чем же от скве́рны мя очи́сти дел мои́х,/ да любо́вию зову́ Ти:/ Богоро́дице Присноде́во, моли́ся Христу́ Бо́гу,/ прегреше́ний оставле́ние да́ти ми,/ Тебе́ бо наде́жду име́ю, раб Твой.</p>
				<p>
					<style name="color-red"/>
				</p>
				<p>
					<style>Песнь 4</style>
				</p>
				<p>
					<style>Ирмо́с:</style>
					<emphasis>Христо́с моя́ си́ла/ Бог и Госпо́дь,/ честна́я Це́рковь/ Боголе́пно пое́т взыва́ющи,/ от смы́сла чи́ста о Го́споде пра́зднующи.</emphasis>
				</p>
				<p>Светоно́сное и светови́дное житие́ твое́, блаже́нне,/ ра́достно хвали́ти усе́рдствующа,/ твоея́ све́тлости ти́хостию, просвети́ мя молю́ся,/ и грехо́вную дря́хлость отжени́.</p>
				<p>Я́коже благода́ть прие́м исцеле́нием, всеблаже́нне Ма́роне,/ души́ моея́ я́звы моли́твами твои́ми исцели́,/ и находя́щих искуше́ний изба́ви мя молю́ся.</p>
				<p>Всем нра́вом преподо́бне к Бо́гу ра́достно прилежа́,/ кроме́ пло́ти и ми́ра быв,/ и смысл несмуще́н, и утвержде́н воздержа́нием соблю́л еси́,/ Боже́ственному безстра́стию присвоя́яся.</p>
				<p>
					<style>Богоро́дичен:</style> Возсия́ Со́лнце из Тебе́, Ма́ти Присноде́во,/ и́же от Отца́ пре́жде век неви́димый,/ и ви́димым пресла́вно опису́ем телесе́м,/ благоче́стия све́том челове́ки просвети́л есть.
				</p>
				<p>
					<style>Песнь 5</style>
				</p>
				<p>
					<style>Ирмо́с:</style>
					<emphasis>Бо́жиим све́том Твои́м, Блаже,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ И́стиннаго Бо́га,/ от мра́ка грехо́внаго взыва́юща.</emphasis>
				</p>
				<p>Мольбу́ ны́не сотвори́, о́тче Ма́роне, о рабе́х свои́х,/ я́ко да оставле́ние согреше́нием прии́мем,/ и от одержа́щия ско́рби да изба́вимся, и вся́кия тесноты́.</p>
				<p>Тебе́ мо́лим, о́тче Ма́роне, блага́го хода́тая ко Го́споду,/ не оста́ви нас без заступле́ния,/ но обы́чною твое́ю моли́твою спаса́й.</p>
				<p>Несть, и́же призва́вый тя в скорбех, и ско́ро не обря́щет утеше́ние./ Тем же мо́лим тя, вся боле́зни на́ша, Ма́роне, обле́гчи.</p>
				<p>
					<style>Богоро́дичен:</style> Пое́т всяк язы́к и сла́вит Тя, Де́во Богоневе́сто,/ Бо́га бо препе́таго ро́ждши,/ Его́же моли́ непреста́нно о душа́х на́ших.
					<emphasis/>
				</p>
				<p>
					<style name="color-red"/>
				</p>
				<p>
					<style>Песнь 6</style>
				</p>
				<p>
					<style>Ирмо́с:
						<emphasis/>
					</style>
					<emphasis>Жите́йское мо́ре/ воздвиза́емое зря/ напа́стей бу́рею,/ к ти́хому приста́нищу Твоему́ прите́к, вопию́ Ти,/ возведи́ от тли живо́т мой,/ Многомилости́ве.</emphasis>
				</p>
				<p>Кре́пко врага́ попра́л еси́, му́дре,/ его́ же сокруша́ти и нас твои́ми моли́твами укрепи́, Ма́роне,/ и́же тобо́ю, предста́телем Боже́ственным, обогати́вшихся.</p>
				<p>От вся́кия изба́ви мя тесноты́,/ простра́нство я́ко име́я ми́лости, Ма́роне,/ и те́сным ше́ствовати укрепи́ путе́м ко Го́споду.</p>
				<p>Я́ко фи́никс высокора́сленый, ты на горе́, о́тче Ма́роне, процвете́,/ и Бо́гу плодоноси́л еси́ сла́дкия боле́зни трудо́в свои́х.</p>
				<p>Всесве́тлый показа́ся, Богому́дре, столп,/ наста́вляя чи́ны и́нок, о́тче Ма́роне,/ о́блак же, осеня́ющ жре́бий Бо́жий,/ и ли́ца неви́димых враг помрача́ющ благода́тию всех Царя́.</p>
				<p>
					<style>Богоро́дичен:</style> От Де́вы Младе́нец ражда́ется,/ созда́вый ве́ки хоте́нием, Ю́же воспева́ем я́ко Богоро́дицу,/ и пра́ведно ублажа́ем.
				</p>
				<p>
					<style name="color-red"/>
				</p>
				<p>
					<style>Конда́к, глас 5.</style>
				</p>
				<p>
					<style>Подо́бен:</style> Собезнача́льное Сло́во:
				</p>
				<p>Страсте́й пещь, преподо́бне, угаси́л еси́, воздержа́ния росо́ю./ Дарова́нием обогати́лся еси́ исцеле́ний от Бо́га, Ма́роне,/ прия́л еси́ цели́ти ве́рным боле́зни тя́жкия,/ и бесо́в отгони́ти полки́./ Сего́ ра́ди с весе́лием почита́ем тя.</p>
				<p>
					<style name="color-red"/>
				</p>
				<p>
					<style>И́кос:</style>
				</p>
				<p>Отве́рзи ми устне́, преблаже́нне, Богоприя́тными моли́твами,/ предстоя́ Бо́гови, всесла́вне Ма́роне,/ да воспою́ Боже́ственное твое́ житие́,/ и возглаго́лю досто́йно доброде́тели твоя́,/ я́же на земли́ Христа́ Бо́га ра́ди сверши́л еси́ подо́бно./ Столп бо яви́ся и пра́вило и́ноком све́тло,/ ра́вно А́нгелом стяжа́ житие́./ Сего́ ра́ди с весе́лием почита́ем тя.</p>
				<p>
					<style name="color-red"/>
				</p>
				<p>
					<style>Песнь 7</style>
				</p>
				<p>
					<style>Ирмо́с:</style>
					<emphasis>Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти;/ благослове́н еси́, Бо́же оте́ц на́ших.</emphasis>
				</p>
				<p>Вся́каго сладостра́стия, о́тче, отве́ргся,/ с зимо́ю и ва́ром боря́ся, пострада́л еси́ без покро́ва, поя́:/ благослове́н Бог оте́ц на́ших.</p>
				<p>Пребыва́ет сла́ва во ве́ки твоя́, о́тче,/ и па́мять со все́ми пра́ведными./ С ни́ми же нас, ве́рою пою́щих, помина́й,/ благослове́н Бог оте́ц на́ших.</p>
				<p>Глаго́л мои́х услы́шав,/ спе́шно, о́тче Ма́роне, потщи́ся приити́ ми на по́мощь,/ обурева́ему скорбьми́, и ну́ждами жите́йскими, и бесо́вскими озлобле́нии/ я́ко да спаса́ем пою́,/ благослове́н Бог оте́ц на́ших.</p>
				<p>Твои́ к Бо́гу непреста́нно ру́це воздева́еме, руки́ льсти́ваго, о́тче, благочести́выя изба́виша,/ и вся́кому боля́щему здра́вие подава́ша.</p>
				<p>
					<style>Богоро́дичен:</style> Де́во Чи́стая, Сло́ву пала́то,/ ду́шу мою́ покажи́ дом Ду́хови./ И водо́ю исто́чника живонача́льнаго напо́й мя,/ зно́ем грехо́вным изгара́ема,/ я́ко да по до́лгу прославля́ю Тя.
				</p>
				<p>
					<style name="color-red"/>
				</p>
				<p>
					<style>Песнь 8</style>
				</p>
				<p>
					<style>Ирмо́с:</style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́:/ вся бо твори́ши, Христе́, то́кмо е́же хотети./ Тя превозно́сим во вся ве́ки.</emphasis>
				</p>
				<p>Си́лою Боже́ственною ополче́ния бесо́вская па́губная потреби́л еси́./ Благода́ть же прии́м уставля́ти тряса́вичныя не́мощи и отгони́ти ду́хи нечи́стыя от вопию́щих:/ Тя превозно́сим Го́спода во ве́ки.</p>
				<p>Моле́ния Го́сподеви, о́тче, неоску́дно приноси́ ты,/ я́ко да грехо́в и пла́мене муче́ния ве́чнующаго,/ и напа́стей и скорбе́й изба́вит нас,/ я́ко Еди́н преблаги́й.</p>
				<p>Сокруши́л еси́ куми́ры па́губныя иногда́, Христо́в уго́дниче./ Тем же ны́не ве́рою молю́ тя, Ма́роне,/ ума́ моего́ куми́ры потреби́.</p>
				<p>
					<style>Богоро́дичен:</style> Поглоще́ннаго боле́зньми и па́дшася, воста́ви Богома́ти,/ я́ко да Тя сла́влю во вся ве́ки.
				</p>
				<p>
					<style name="color-red"/>
				</p>
				<p>
					<style>Песнь 9</style>
				</p>
				<p>
					<style>Ирмо́с:</style>
					<emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти;/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и,/ Тя ублажа́ем.</emphasis>
				</p>
				<p>Мене́, и́же па́че всех челове́к Тебе́ прогне́вавша умо́м неразу́мным,/ Преблаги́й, уще́дри,/ Ма́рона те́плыми моли́твами.</p>
				<p>Врача́ изря́дна показа́ тя Влады́ка Христо́с,/ тем же боле́зни исцели́ благоче́стно к тебе́ приходя́щих,/ Ма́роне, о́тче наш.</p>
				<p>Сокруше́нным се́рдцем вопие́м ти, о́тче,/ утеше́ние нам буди́ в ско́рбех,/ печа́ли разгоня́я всегда́ от душ на́ших, Ма́роне.</p>
				<p>
					<style>Богоро́дичен:</style> Глас Ти прино́сим Гаврии́лов, ра́дующеся,/ ра́дуйся, глаго́люще, ме́сто свяще́ния,/ ра́дуйся, преподо́бным сла́во, и всем ве́рным спасе́ние./ Тебе́ бо ра́ди обожи́хомся, Богоро́дице Присноде́во.
				</p>
				<p>
					<style name="color-red"/>
				</p>
				<p>
					<style>Моли́тва</style>
				</p>
				<p>О, возлю́бленная и свяще́нная главо́, преподо́бне и Богоно́сне о́тче наш Ма́роне! Назира́й свы́ше ми́лостивно и моли́ся Влады́це ми́лостивому и всеще́дрому всех благ Пода́телю Бо́гу о соблюде́нии страны́ на́шея. Буди́ моле́бник и о нас гре́шных! К стра́шному Го́споду Савао́фу честны́я своя́ ру́це в час сей простри́, и от Него́ ми́лость и щедро́ты испроси́, и приими́ ны во свое́ хода́тайство и заступле́ние, от всех бед и лю́тых боле́зней сохрани́, и от вся́ких страсте́й свободи́, и от нестерпи́мыя и неутеши́мыя огневи́цы и тряса́вицы моли́твами твои́ми изба́ви нас, и от нападе́ния бесо́в, от ви́димых и неви́димых враго́в соблюди́, и согреше́ниям на́шим проще́ние испроси́, и спасе́ны Христу́ предста́ви ны, и ми́лостивно, в день Стра́шнаго Суда́, с ра́достию предста́ти нам пред лице́м неизрече́нныя сла́вы Его́ сподо́би, и ми́лостивное призва́ние в Ца́рство Небе́сное от Него́ услы́шати и в неизрече́нней ра́дости зре́ти пресла́вную Его́ лица́ добро́ту сподо́би благода́тию и человеколю́бием Го́спода Бо́га и Спа́са на́шего Иису́са Христа́. Я́ко держа́ва Его́ благослове́нна и препросла́вленна со Безнача́льным Его́ Отце́м и Пресвяты́м и Благи́м и Животворя́щим Его́ Ду́хом, ны́не и при́сно и во ве́ки веко́в. Ами́нь.</p>
				<p>Жил в IV—V веках в окрестностях города Кира в Сирии, где в то время подвижничество достигло наивысшего расцвета. По словам святого Иоанна Златоуста, проживавшего некоторое время среди этих подвижников, они проводили в молитве бессонные ночи на голой земле, имея небо — кровлей и луну — ночным светильником, вкушая один раз в день перед заходом солнца растительную пищу.</p>
				<p>К этому ангелоподобному сонму принадлежал и преподобный пустынник Марон, который подвизался в непрестанной молитве и многодневном пощении в пещере на вершине горы, считавшейся некогда у язычников священною, где они совершали жертвоприношения.</p>
				<p>Своими подвигами и трудами преподобный Марон место идольских требищ освятил в место служения Богу, сподобившись от Господа особых благодатных даров: исцеления болезней телесных и душевных. Люди разного звания и состояния шли к нему со своими нуждами. У всех на глазах больные исцелялись, демоны обращались в бегство.</p>
				<p>Чтимый всеми окрестными жителями (даже «нечестивыми чтом бысть») как целитель и чудотворец, преподобный пустынник Марон предлагал и духовное врачевство: одного врачевал от любостяжания, другого от гнева; одному внушал смиренномудрие, другому преподавал уроки справедливости; в одном обличал невоздержание, другого пробуждал от беспечности.</p>
				<p>Подвижническая жизнь святого привлекала к нему многих последователей, искавших уединения и изучавших образ его подвижничества. Среди них особенно следует отметить преподобного Иакова, отшельника, приучившего под руководством Марона свою душу к самоуглублению и Богомыслию. Будучи впоследствии сам знаменитым Сирийским отшельником (†457; память 26 ноября), он именовался учеником «славного знаменитого Марона».</p>
				<p>Преподавая уроки любомудрия, преподобный Марон насадил Богу духовный сад, то есть многочисленный сонм подвижников, процветавший в земле Сирийской. Его считают по праву основателем многих монастырей.</p>
				<p>В 405 году преподобный Марон был хиротонисан в сан пресвитера, в котором пребывал до блаженной кончины, последовавшей около 433 года после короткой болезни.</p>
				<p>В православном народе к преподобному Марону всегда прибегали как к целителю огневицы и трясавицы (горячки и лихорадки, а также припадков). Об этом свидетельствует почитание святой иконы преподобного Марона, находившейся в соборном храме Валаамского монастыря. По просьбе жителей побережья Онежского озера, часто страдавших от лихорадок, пред этим образом в Валаамском соборе постоянно служились молебны.</p>
				<p>Храм в честь преподобного Марона находился в Москве по соседству с храмом во имя святого мученика и чудотворца Иоанна Воина (ныне ул. Димитрова). Связь этих двух церквей запечатлена на иконе с изображением преподобного Марона и мученика Иоанна Воина. Эта святыня, находившаяся ранее в церкви преподобного Марона, в настоящее время перенесена в храм святого мученика Иоанна Воина, где постоянно поминается имя преподобного Марона. В том же храме ежегодно 14 февраля торжественно отмечается и память преподобного Марона — целителя и чудотворца.</p>
			</section>
			<section>
				<title>
					<p>
						<style>Пренесе́ние честны́х моще́й святы́х муче́ник и испове́дник благове́рнаго князя Михаи́ла Черни́говскаго и боля́рина его Фео́дора</style>
					</p>
				</title>
				<p>Тропа́рь, глас 8:</p>
				<p>Тро́ичнаго Божества́ осия́нием просвети́вся,/ страстоте́рпче вели́кий кня́же Михаи́ле,/ с прему́дрым боля́рином ти Фео́дором,/ самозва́нна к подвиго́м устреми́стася,/ сквозе́ огнь не идо́ста,/ кусту́ же и и́долом не поклони́стася, но оплева́ста/ и нечести́ваго царя́ обличи́ста,/ Христа́ же Еди́наго от Тро́ицы Бо́га Су́ща испове́даста./ И того́ ра́ди крове́й свои́х струя́ми обагри́стася, сла́вная./ Те́мже и венца́ от Него́ побе́дная прия́ста,/ и нас свы́ше назира́ета,/ мо́лим ва, свята́я, моли́те Того́,/ я́ко да ва́шими моли́твами изба́вит нас от вся́ких обстоя́щих ны зол/ и пода́ст нам вся блага́я,/ И́же Еди́н Сый прославля́емый во святы́х Свои́х.</p>
				<p><style>Конда́к, глас 5:</style></p>
				<p>Со́лнца мы́сленнаго пра́веднаго — Христа́/ озари́вся сия́нием, пребога́те Михаи́ле,/ ви́димому со́лнцу не поклони́лся еси́/ и тва́ри па́че Творца́ не послужи́л еси́/ и нече́стие обузда́л еси́,/ я́рости царя́ не убоя́вся/ и кро́ве свое́я обагре́нием/ Христо́ви предста́л еси́, ра́дуяся./ И ны́не в пренесе́нии моще́й твои́х/ нас свы́ше назира́й и Христа́ Бо́га моли́,/ мо́лимся я́ко спасти́ся нам/ и Правосла́вию непоколеби́му пребы́ти,/ Оте́честву на́шему соблюсти́ся во все́м/ моли́твами твои́ми, свя́те,/ по вели́цей Его́ ми́лости.</p>
				<p>Перенесение мощей, 1578. В 1238 году татарский хан Батый со всею своею силою обрушился на Русскую землю. Многие города, в том числе Киев и Чернигов, были разорены и опустошены, население их уничтожено, богатства разграблены, церкви и здания разрушены.</p>
				<p>Мало кому удалось остаться в живых. Спаслись в основном те, кто, узнав о приближении татар, покинули города и укрылись в лесах и пещерах. Князья и бояре бежали в другие земли. Князь Черниговский святой Михаил находился в то время в Киеве. Узнав о нашествии Батыя, он со своим боярином святым Феодором и другими людьми 6ежит в Угры.</p>
				<p>Когда избиение прекратилось, люди стали возвращаться к разоренным жилищам. Вернулся со своими людьми и святой благоверный князь Михаил, оплакивая разоренную Родину.</p>
				<p>Узнав о возвращении святого князя Михаила, татары приказали ему явиться к хану. Прежде чем быть допущенным к хану, каждый должен был поклониться языческим богам. Многие русские князья от малодушия исполнили это требование.</p>
				<p>Святые Михаил и Феодор решили пролить кровь свою, но не поклониться идолам. Взяв благословение духовного отца, епископа Иоанна, и причастившись Божественных Тайн, они отправились в Орду, твердо решив положить душу свою за Христа и принять мученический венец.</p>
				<p>Приехав к хану, святые решительно отказались выполнить требуемый от них языческий обряд. 20 сентября 1245 года они были жестоко замучены и обезглавлены. Тела святых были брошены на съедение псам, но, пролежав несколько дней, остались нетронутыми. Над ними стал являться огненный столп. Христиане перенесли тела святых мучеников в Чернигов и там погребли с почестями.</p>
				<p>В XVI веке, когда Чернигов попал под власть поляков-католиков, святые мощи из опасения поругания были перенесены в Москву, где их торжественно встретили с крестным ходом и колокольным звоном 14 февраля 1578 года. Еще ранее, в 1577 году, для них был построен храм в Кремле, получивший впоследствии название собора Черниговских святых. Среди других храмов Черниговский собор был один из наиболее чтимых. Впоследствии тела святых мучеников перенесли в Архангельский собор Кремля.</p>
			</section>
			<section>
				<title>
					<p>
						<style>Преподо́бных двуна́десяти гре́ков, зда́телей вели́кия це́ркве </style>
					</p>
				</title>
			</section>
			<section>
				<title>
					<p>
						<style>Киево-Пече́рския оби́тели, в Бли́жних пеще́рах почива́ющих</style>
					</p>
				</title>
				<p>Тропа́рь, глас 3:</p>
				<p>Преблаже́ннии и Богоно́снии отцы́ на́ши,/ двоенадеся́тице честна́я,/ устрое́нию вели́кия це́ркве Киево-Пече́рския послужи́вшии/ и равноа́нгельным житие́м Бо́гу угоди́вшии/ и Того́ ра́ди дерзнове́ние ве́лие у Него́ стяжа́вшии,/ мо́лим вас приле́жно,/ испроси́те душа́м на́шим очище́ние и ве́лию и бога́тую ми́лость.</p>
				<p><style>Конда́к, глас 4:</style></p>
				<p>Бога́тство благода́ти и сыноположе́ния стяжа́вше/ мно́гими по́двиги и доброде́тельми,/ и́хже ра́ди Христо́с всели́ ду́ши ва́ша в Небе́сная селе́ния Своя́,/ дарова́в благода́ть нетле́ния и чуде́с моще́м ва́шим./ Сего́ ра́ди вопие́м вам:/ ра́дуйтеся, двоенадеся́тице честна́я/ вели́кия це́ркве Пече́рския зда́тели/ и ли́ков и́ноческих похвало́ и утвержде́ние.</p>
				<p>В 1073 году в Киево-Печерский монастырь пришли из Царьграда мастера, чтобы построить церковь во имя Пресвятой Богородицы. Сама Пресвятая Дева избрала их для постройки Своего храма. Каждому из них явился во сне Ангел и передал волю Царицы Небесной: чтобы они пошли во Влахерну. Во Влахерне Пресвятая Дева Сама явилась мастерам и, дав им Свою икону Успения и мощи святых мучеников Артемия, Полиевкта, Леонтия и Акакия, отправила их на Русь к преподобным Антонию и Феодосию Печерским. Царица Небесная показала также мастерам на воздухе церковь, какую они должны были построить.</p>
				<p>Придя в Киево-Печерскую обитель, мастера не знали, в каком месте заложить основание церкви. Тогда преподобный Антоний и с ним весь народ три дня молились, и Господь открыл место, где нужно было строить храм в честь Его Пречистой Матери. В основание церкви были положены мощи принесенных мастерами мучеников.</p>
				<p>Через три года церковь была построена. Для определения размеров ее основания послужил пояс, снятый с иконы Распятия, принесенный из варяжской земли князем Шимоном, во святом Крещении Симоном. Через несколько лет из Царьграда пришли в Лавру иконописцы, чтобы расписать храм, освященный в честь Успения Пресвятой Богородицы. Эти иконописцы, как и мастера, были чудесным образом призваны для росписи церкви Самой Царицей Небесной. Когда они подплывали к Киеву, то издали увидели Печерскую церковь и поразились ее размерами. Не решаясь приступить к работе, они хотели плыть обратно вниз по течению. Но ладья сама поплыла против течения. Ночью явилась им престольная икона Божией Матери, от Которой они услышали: если ослушаются и поплывут назад, то будут оставлены у церкви силою и уже не отойдут от нее до конца дней своих, но примут монашество и умрут в монастыре. Греки же, встав утром, вновь хотели плыть вниз по течению, но, сколько ни гребли, ладья плыла вверх и под монастырем пристала к берегу. Мастера иконного писания, покорившись воле Божией, расписали собор.</p>
				<p>Украшая церковь, они заботились о том, чтобы и себя украсить добродетелями. Приняв постриг, они вели Богоугодную жизнь и в свое время скончались в Печерском монастыре, как и строители церкви. Греческие мастера — и зодчие, и иконописцы, — потрудившиеся при создании Успенской церкви в Киево-Печерской обители, погребены в пещере преподобного Антония, где до сих пор лежат нетленными. Память их отмечается также 28 сентября.</p>
			</section>
		</section>
		<section>
			<title>
				<p>15-й день</p>
			</title>
			<section>
				<title>
					<p>Свята́го апо́стола Они́сима</p>
				</title>
				<p>На Го́споди, воззва́х:
					<style>стихи́ры, глас 1.</style>
				</p>
				<p><style>Подо́бен:</style> Небе́сных чино́в:</p>
				<p>Всыня́ема благода́тию ве́ры ра́ди Бо́гу/ и рождена́ Па́вловой ве́рою,/ Боже́ственнаго апо́стола Они́сима Богому́ченика,/ <style>Днесь</style> свяще́нную его́ па́мять/ пе́сньми соверша́юще, восхваля́ем.</p>
				<p>Сообра́зно рабо́ты избежа́в, му́дре, преле́стныя,/ ча́до Бо́гу был еси́ по благода́ти,/ Ду́хом Святы́м и ве́рою Христо́вою/ Па́вловым Бо́жественным и прехва́льным при́мешься ученико́м,/ благопотре́бне Они́симе.
				</p>
				<p>Я́ко учени́к быв Сло́ва,/ пропове́дником и апостоло́м, Боже́ственным Па́влом всехва́льным,/ Они́симе треблаже́нне,/ три́щи сугу́б о Христе́ и вене́ц прие́млеши,/ я́ко свяще́нник,/ и я́ко проповедник,/ и я́ко страда́лец украша́емь, прехва́льне.
				</p>
				<p>Сла́ва, и ны́не, Богоро́дичен, глас 1.</p>
				<p>Подо́бен то́йже:</p>
				<p>Же́злом Твоего́ предста́тельства,/ Богороди́тельнице Чи́стая,/ звери́ныя стра́сти окая́нныя мое́й души́ отжени́ у́бо,/ ми́рно к жи́зни мя направля́ющи,/ и свято́му мя ста́ду/ и́збранных Твои́х ове́ц причти́.
				</p>
				<p>Крестобогоро́дичен.</p>
				<p>Подо́бен то́йже:</p>
				<p>Воздви́жена я́ко ви́де на Кресте́ А́гнца,/ Непоро́чная Де́ва, пла́чущи, вопия́ше:/ сла́дкое Мое́ Ча́до,/ что но́вое и пресла́вное виде́ние?/ ка́ко, содержа́й вся́ческая го́рстию,/ на Дре́ве пригвожда́ешися пло́тию?
				</p>
				<p>Тропа́рь, глас 3:</p>
				<p>Апо́столе святы́й Они́симе,/ моли́ Ми́лостиваго Бо́га,/ да прегреше́ний оставле́ние/ пода́ст ду́шам на́шим.</p>
				<p>Кано́н, его́же краегране́сие: Страсте́й мя, раба́ су́ща, изба́ви, блаже́нне.
					<style>Феофа́н. Глас 6.</style>
				</p>
				<p><style>Песнь 1</style></p>
				<p><style>Ирмо́с:</style> Я́ко по су́ху, пешеше́ствовав Изра́иль,/ по бе́здне стопа́ми,/ гони́теля фарао́на/ ви́дя потопля́ема,/ Бо́гу, побе́дную песнь пои́м, вопия́ше.
				</p>
				<p>Просвеще́н Боже́ственною и светоза́рною Спа́са благода́тию,/ омраче́нную ду́шу мою́, моля́, Они́симе, Христа́ Человеколю́бца Бо́га,/ блаже́нне, просвети́.
				</p>
				<p>Светосия́нными Па́вла озари́вся луча́ми, сла́вне,/ неве́дения мглы удо́бь избегл еси́,/ Христу́ благода́рственную песнь вопия́, всеблаже́нне.
				</p>
				<p>Боже́ствен показа́лся еси́, преблаже́нне, священноде́йственник/ и, Боже́ственным Ду́хом сия́я светло́, всю́ду проте́кл еси́,/ Христа́ возвеща́я благоче́стно, Богоблаже́нне.
				</p>
				<p><style>Богоро́дичен:</style> Укра́шена доброто́ю доброде́телей, Богома́ти Чи́стая,/ Бо́га и́стиннаго па́че ума́ зачала́ еси́,/ нас Боже́ственными доброди́тельми уясни́вшаго.</p>
				<p><style>Песнь 3</style></p>
				<p><style>Ирмо́с:</style> Несть свят,/ я́коже Ты, Го́споди Бо́же мой,/ вознесый рог ве́рных Твои́х, Блаже,/ и утверди́вый нас на ка́мени/ испове́дания Твоего́.</p>
				<p>Вод Боже́ственных исто́чнику прибли́жил еси́ уста́ и, сла́дости пото́к от него́ прие́м,/ лице́ честныя Це́ркве, славне, напои́л еси́.</p>
				<p>Прича́стием сия́ния мысленнаго светле́йший яви́лся еси́,/ благоче́стия свещами сердца́ ве́рных просвеща́я светло́/ и светоно́сною заре́ю про́поведи́.</p>
				<p>Разреши́лся еси́ Павловыми у́зами от рабо́тныя ле́сти/ и свобо́дою благода́ти почти́лся еси́,/ сын Бо́жий быв и насле́дник Божествен показа́лся еси́.</p>
				<p><style>Богоро́дичен:</style> Ле́стно змий мя пе́рвее, я́ко пле́нника, взят, ле́стию плени́в;/ Тобо́ю же рабо́ты его́ изме́нься, Богома́ти,/ пе́сньми ублажа́ю Тя.
				</p>
				<p>Седа́лен, глас 4.</p>
				<p><style>Подо́бен:</style> Ско́ро предвари́:</p>
				<p>Вре́менныя, Они́симе, отреши́вся и́стинно работы,/ был еси́ раб Христа́ Бо́га/ и сосу́д благопотре́бен;/ те́мже порабоще́ныя враго́м свобо́дны пока́зал еси́ Боже́ственным сло́вом/ и Небе́сныя гра́жданы сотвори́в./ С ни́миже свяще́нную твою́ па́мять ве́рно сла́вим.
				</p>
				<p><style>Сла́ва, и ны́не, Богоро́дичен:</style></p>
				<p>Обнови́ла еси́, Чи́стая, Боже́ственным Рождество́м Твои́м,/ истле́вшее во страсте́х земноро́дных ме́ртвенное существо́/ и воздви́гла еси́ вся от сме́рти к Животу́ нетле́ния./ Темже Тя по до́лгу блажи́м вси,/ Де́во препросла́вленная, я́коже прорекла́ еси́.
				</p>
				<p>Крестобогоро́дичен:</p>
				<p>На Кресте́ Тя возвы́шена я́ко узре́ Пречи́стая Ма́ти Твоя́, Сло́ве Бо́жий,/ ма́терски рыда́ющи, веща́ше:/ что но́вое и стра́нное сие́ чу́до, Сы́не Мой?/ ка́ко, Жизнь всех, вкуша́вши сме́рти,/ оживи́ти ме́ртвыя хотя́, я́ко Милосе́рд?</p>
				<p><style>Песнь 4</style></p>
				<p><style>Ирмо́с:</style> Христо́с моя́ си́ла/ Бог и Госпо́дь,/ честна́я Це́рковь/ Боголе́пно пое́т, взыва́ющи,/ от смы́сла чи́ста о Го́споде пра́зднующи.</p>
				<p>Хотя́й вся спасти́ Госпо́дь/ от и́га тя рабо́ты священноде́йственника, блаже́нне, поставля́ет,/ священноде́йствующа честно́е, Богоявле́ние, Ева́нгелие.</p>
				<p>Сын ты был еси́ Бо́жий благода́тию,/ Того́ возвеща́я Единоро́дное Сло́во Присносу́щное,/ с плотию су́щим на земли́ пресла́вно прибли́жшася.</p>
				<p>Сло́вом суда́ и Боже́ственным пома́занием свяще́нства,/ я́ко святи́тель, всему́дре, пожи́л еси́,/ и терпе́нием лю́тых Божествен му́ченик был еси́.
				</p>
				<p><style>Богоро́дичен:</style> Естество́м Безнача́льный Сын и Безле́тный/ вре́менное от Де́вы Отрокови́цы начало во́льно прие́млет,/ сущия под ле́том от тли обнови́ти промышля́я.</p>
				<p><style>Песнь 5</style></p>
				<p><style>Ирмо́с:</style> Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</p>
				<p>Ума́ острото́ю и души́, блаже́нне, чистото́ю, вра́жия прелете́в се́ти,/ возвы́сился еси́ к Небе́сным селе́нием,/ криле́ Богоразумия прие́м.</p>
				<p>Твой апо́стол, Блаже, плотско́е Твое́ к челове́ком прише́ствие пропове́да,/ заблу́ждшия к позна́нию наставля́я и просвеща́я заре́ю ве́ры.</p>
				<p>Храм яви́лся еси́ всеблаголе́пен,/ внутрь име́я, я́ко све́щник, сия́ние Боже́ственныя благода́ти,/ зда́нием Боже́ственнаго Ду́ха основа́н,/ блаже́нне Они́симе.</p>
				<p><style>Богоро́дичен:</style> Греха́ моего́ плени́цы Твои́м хода́тайством и предста́тельством, Де́во, расто́ргни:/ Ты бо отча́янных еси́ наде́жда,/ ве́рою притека́ющих в Боже́ственный кров Твой.</p>
				<p><style>Песнь 6</style></p>
				<p><style>Ирмо́с:</style> Жите́йское мо́ре,/ воздвиза́емое зря/ напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</p>
				<p>Облиста́в, я́ко со́лнце, с Небесе́ зва́нный/ просвеще́нием благода́ти оста́ви тебе́ зарю́,/ издале́ча благомо́щно отгоня́щу неве́дения мрак, всеблаже́нне.
				</p>
				<p>Светло́ обличи́л еси́ беззако́нных гнила́я и злочести́вая шата́ния,/ благоче́стия веща́я вои́стинну Боже́ственная уче́ния,/ святи́телю Госпо́день всече́стне.</p>
				<p><style>Богоро́дичен:</style> Сый пови́нен грехо́м и лю́те уя́звлен, окая́нный,/ к Тебе́, Богома́ти, ми́лостивей прибега́ю, моля́ся/ стру́пы очи́стити прегреше́ний мои́х.</p>
				<p><style>Конда́к, глас 4.</style></p>
				<p><style>Подо́бен:</style> Яви́лся еси́ <style>Днесь</style>:</p>
				<p>Я́ко луча́, возси́ял еси́ вселе́нней,/ заря́ми сия́я со́лнца, блаже́нне,/ всесве́тлаго Па́вла, мир просвети́вшаго:/ те́мже тя почита́ем, Они́симе сла́вне.</p>
				<p><style>Песнь 7</style></p>
				<p><style>Ирмо́с:</style> Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</p>
				<p>Блаже́нную прия́л еси́, Они́симе, кончи́ну/ и неги́блемое безсме́ртие наде́ждею, блаже́нне, чи́стою/ и пое́ши, ра́дуяся, Христу́:/ благослове́н еси́, Бо́же оте́ц на́ших.</p>
				<p>Тве́рдым твои́м мудрова́нием, Они́симе, пре́лести кова́рства попра́л еси́,/ благоче́стия сия́ низложи́в ору́диями, Богому́дре, вопия́:/ благослове́н еси́, Бо́же оте́ц на́ших.</p>
				<p><style>Богоро́дичен:</style> Я́ко су́щи Всенепоро́чная, Богоневе́сто, Сло́во Бо́жие зачала́ еси́,/ неразлу́чно в не́дрех Отца́ Су́ща,/ рука́ми же держи́мо Твои́ми,/ благослове́нна Богома́ти Неискусобра́чная.</p>
				<p><style>Песнь 8</style></p>
				<p><style>Ирмо́с:</style> Из пла́мене преподо́бным росу́ источи́л еси́/ и пра́веднаго же́ртву водо́ю попали́л еси́:/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</p>
				<p>Со А́нгелы лику́я, блаже́нне Они́симе,/ муче́ния ве́нцем украша́емь, престо́лу же светло́ Влады́чню предстои́ши:/ Его́же превозно́сим во вся ве́ки.
				</p>
				<p>Апо́столу Бо́жию служа́, Боже́ственне Они́симе,/ неизрече́нных чуде́с име́л еси́ де́йство,/ пропове́дник и́стинен Христо́в, блаже́нне, быв:/ Его́же превозно́сим во вся ве́ки.</p>
				<p>Исцеле́ний благода́тию от незави́стна исто́чника Спа́сова обогати́вся, всем препода́л еси́,/ Сего́ повину́яся, блаже́нне, Боже́ственным веле́нием:/ Его́же превозно́сим во вся ве́ки.
				</p>
				<p><style>Богоро́дичен:</style> Научи́вшеся чудеси́ Твоего́ Рождества,/ воспева́ем я́ко Боже́ственно па́че смы́сла,/ Всесвята́я, Чи́стая, Богома́ти Пренепоро́чная, та́инство,/ Тя превозноша́юще во вся ве́ки.
				</p>
				<p><style>Песнь 9</style></p>
				<p><style>Ирмо́с:</style> Бо́га/ челове́ком невозмо́жно ви́дети,/на Него́же не сме́ют чини́ Ангельстии взира́ти;/ Тобо́ю же, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и Тя ублажа́ем.
				</p>
				<p>Свети́льник пресве́тел показа́лся еси́, све́тлыми заря́ми сия́я духо́вными,/ мирски́я концы́ освеща́я све́том Богоразу́мия, блаже́нне Они́симе./ Те́мже со апо́стольскими ли́ки тя велича́ем.
				</p>
				<p>Плоды́ духо́вными ты укра́шен, на Небеса́ взя́лся еси́, Богоявле́ние, ра́дуяся,/ Христо́в апо́стол яви́лся еси́ че́стен,/ прему́др святи́тель, му́ченик непобеди́мь, пропове́дник и́стинен/ су́щих па́че ума́, Богобла́женне.
				</p>
				<p>При́сно предста́ни пою́щим тя всегда́ и твое́ восхваля́ющим торжество́,/ Влады́це предстоя́, Они́симе,/ весь просвеще́н, весь пресве́тел,/ весь отону́дными блиста́яся светлостьми́.
				</p>
				<p><style>Богоро́дичен:</style> Изба́влен быв Рождество́м Твои́м, Неискусобра́чная Ма́ти Бо́жия,/ дре́вняго ко́жнаго умерщвле́ния, и кля́твы, и тли, и сме́рти,/ ю́же от греха́ оттря́с, с Небе́сными во́и при́сно сла́влю Тя.
				</p>
			</section>
			<section>
				<title>
					<p>Святой апостол от 70-ти Онисим
						<emphasis/>
					</p>
				</title>
				<p>Святой апостол от 70-ти Онисим в молодости  был рабом святого Филимона, христианина знатного рода, жившего в городе Колоссах Фригийской области. Провинившись в чем-то перед своим господином и боясь наказания, святой Онисим бежал в Рим, но там как беглый раб попал в тюрьму. В тюрьме он встретился с апостолом Павлом, содержавшимся в узах, был просвещен им и принял святое Крещение. В тюрьме святой Онисим служил апостолу Павлу, как сын. Апостол Павел, лично знавший святого Филимона, написал ему письмо, полное любви, прося простить беглого раба и принять его как брата; с этим письмом он отправил святого Онисима к его хозяину, лишив самого себя помощи, в которой очень нуждался.
					<emphasis/>
				</p>
				<p>Святой Филимон, получив письмо, не только простил Онисима, но отпустил его на волю и послал обратно в Рим к первоверховному Апостолу. Впоследствии святой Филимон был рукоположен во епископа города Газы (память его также 4 января, 19 февраля и 22 ноября).</p>
				<p>После смерти апостола Павла святой Онисим служил апостолам до их смерти и был поставлен ими во епископа. После кончины святых апостолов он проповедовал Евангелие во многих странах и городах: в Испании, в Колоссах, в Патрах, был епископом в Ефесе.</p>
				<p>В царствование императора Траяна (98—117) святой Онисим был схвачен и приведен на суд к епарху Тертилу, который продержал святого Онисима 18 дней в темнице, а потом сослал в Путеолы. Через некоторое время епарх опять вызвал узника и, убедившись, что святой Онисим все так же твердо исповедует веру во Христа, подверг его жестокому избиению камнями. После этого святому усекли голову мечом. Тело мученика взяла одна знатная женщина и положила в серебряную раку. Это было около 109 года.</p>
			</section>
			<section>
				<title>
					<p>Преподобнаго Пафну́тия, затво́рника Пече́рскаго, в Да́льних пеще́рах почива́ющаго</p>
				</title>
				<p>Тропа́рь, глас 2:</p>
				<p>Ве́лия ве́ры исправле́ния,/ в пеще́рнем затво́ре, я́ко на воде́ упокое́ния,/ преподо́бие о́тче Пафну́тие, ра́довался еси́,/ огне́м бо любве Бо́жественныя распаля́ем,/ бде́нием и моли́твою́ безстра́стия дости́гл еси́/ и яви́лся еси́ равноа́нгельный на земли́,/ того́ моли́твами, Христе́ Бо́же, спаси́ ду́ши на́ша.</p>
				<p><style>Ин тропа́рь, глас 8:</style> Слез твои́х:</p>
				<p><style>Конда́к, глас 8:</style></p>
				<p>Помышля́я исхо́д души́ твое́я/ и пра́ведное мздовоздая́ние по де́лом,/ непреста́нными слеза́ми умоли́л еси́ Го́спода/ дарова́ти тебе́ неизрече́нных ра́достей насле́дие,/ я́же уже́ со святы́ми предвкуша́я, Пафну́тие преподо́бие,/ помина́й и нас пред Бо́гом, чту́щих тя.</p>
			</section>
			<section>
				<title>
					<p>Преподобный Пафнутий Слезливый
						<emphasis>(XIII), затворник Печерский</emphasis>
					</p>
				</title>
				<p> Преподобный Пафнутий Слезливый (XIII), затворник Печерский, был погребен в Дальних пещерах. В «Сказаниях о житиях преподобных, почивающих в пещерах преподобного Феодосия», о нем сказано: «Заставите законников (монахов), беспрестанно (он) плакал, вспоминаючи себе, иже приидет час, когда душа с телом разлучатися будет, где станут Ангелы? Кому душа достанется? и який декрет Христос учинит? Где мает душа достатися чи до Неба, чи до пекла? В котором плачу содержась аж до смерти, а умираючи видел хоры Ангелов, которые по его душу пришли и в Небо запровадили»</p>
			</section>
		</section>
		<section>
			<title>
				<p>16-й день</p>
			</title>
			<section>
				<title>
					<p>Свята́го му́ченика Памфи́ла и и́же с ним</p>
				</title>
				<p>На Го́споди, воззва́х:
					<style>стихи́ры, глас 1.</style>
				</p>
				<p><style>Подо́бен:</style> Небе́сных чино́в:</p>
				<p>Памфи́л, Селевки́й, вку́пе/ со Уа́лентом и с Па́влом ве́рою,/ Порфи́рий же и Феодул, с сйми Иулиан/ и пяточи́сленное собра́ние египтя́н/ да пое́тся пе́сненно,/ я́коже цевни́ца дванадеся́тна.</p>
				<p>Светло́ в ве́ре Христове, Памфи́ле сла́вне,/ и Боже́ственною сла́вою возне́сся,/ Кесари́и яви́лся еси́ благоукраше́ние,/ святи́тель в ней прелюбе́зен тезоимени́тству быв,/ и страда́лец всече́стен,/ и му́ченик ве́рен.</p>
				<p>Полк собра́л еси́, Памфи́ле держа́вне,/ страда́лец до́блих двана́десять число́м,/ Боже́ственно во́инство я́вльшеся,/ и́мже враги́ побе́ждше,/ взя́ти бы́сте пестрообра́зно ко Го́споду,/ муче́нием сконча́вшеся.</p>
				<p>Сла́ва, и ны́не, Богоро́дичен, глас 1.</p>
				<p>Подо́бен то́йже:</p>
				<p>Же́злом Твоего́ предста́тельства, Богороди́тельнице Чи́стая,/ звери́ныя стра́сти окая́нныя мое́й души́ отженй у́бо,/ ми́рно к жи́зни мя направля́ющи,/ и свято́му мя ста́ду и́збранных Твои́х ове́ц причти́.</p>
				<p>Крестобогоро́дичен.</p>
				<p>Подо́бен то́йже:</p>
				<p>Воздви́жена я́ко ви́де на Кресте́ А́гнца/ Непоро́чная Де́ва, пла́чущи, вопияше:/ сла́дкое Мое́ Ча́до,/ что но́вое и пресла́вное виде́ние?/ ка́ко, содержа́й вся́ческая го́рстию,/ на Дре́ве пригвожда́ешися пло́тию?</p>
				<p>Кано́н, его́же краегране́сие:</p>
				<p>Собо́р дванадесяточи́сленный страстоте́рпцев воспою́.</p>
				<p>Творе́ние Феофа́ново. Глас 4.</p>
				<p><style>Песнь 1</style></p>
				<p><style>Ирмо́с:</style> Мо́ря чермну́ю пучи́ву/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</p>
				<p>Си́лою Всесвята́го Ду́ха дванадесяточи́сленный собра́вся полк,/ кре́пко злочести́вых безбо́жное и лука́вое ополче́ние/ я́ко победоно́сец победи́.</p>
				<p>Посрами́ся, страстоте́рпцем му́чеником враг прираз́вся,/ свой бо тул<a type="note" xlink:href="#note20">20</a> льсти́вый испраздни́в горча́йше,/ низложи́ти не возмо́же до́блейших кре́пости.
				</p>
				<p>Гнев е́ллинскаго шата́ния попра́сте Боже́ственным ра́зумом му́ченицы Христо́вы/ и му́дростию укра́шени,/ е́йже проти́витися не возмого́ша благоче́стию проти́вницы.</p>
				<p><style>Богоро́дичен:</style> О́блак, Пра́вды Со́лнце нам возсиявшую,/ О́тча Сы́на Единоро́днаго, Богоро́дице Всепе́тая,/ всеблагоче́стно сла́вяще, вы́ну Тя блажи́м.</p>
				<p><style>Песнь 3</style></p>
				<p><style>Ирмо́с:</style> Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</p>
				<p>Просия́л еси́ благоче́стно де́лом, и сло́вом, и че́стным пома́занием,/ му́чениче Христо́в Памфи́ле,/ свяще́нства, Богому́дре.</p>
				<p>Я́коже цевни́ца всеблаголе́пна, испове́данием устро́ена,/ пою́щи веща́ния,/ Христо́вы му́ченицы со́брани бы́сте.</p>
				<p>Теку́ще к ра́зуму Небе́снаго и честна́го зва́ния,/ я́ко победи́телие вене́ц от Влады́ки прия́сте.</p>
				<p><style>Богоро́дичен:</style> Вселися́ в ны в Вы́шних живы́й, Пречи́стая, вы́ше естества́,/ плоть бо из Тебе́ прие́м, облече́ся.</p>
				<p>Седа́лен, глас 4.</p>
				<p><style>Подо́бен:</style> Удиви́ся Ио́сиф:</p>
				<p>Дванадеся́тный лик Боже́ственных му́ченик,/ вои́стинну проти́ву мучи́телей враго́в ополчи́вся тве́рдо,/ сих ору́жии ве́ры победи́/ и, ве́нцем от Бо́га оде́явся, А́нгельским же ли́ком причте́ся./ С ни́миже мо́лит всегда́/ изба́витися от напа́стей же, и скорбе́й, и ве́чных мук/ того́ блажа́щим.</p>
				<p><style>Сла́ва, и ны́не, Богоро́дичен:</style></p>
				<p>Удиви́ся Ио́сиф/ е́же па́че естества́ зря, и внима́ше мыслию, и́же на руно́ дождь,/ в безсе́менном зача́тии Твое́м, Богоро́дице, купину́, огне́м неопали́мую,/ жезл Ааро́нов прозя́бший,/ и, свиде́тельствуя, обру́чник Твой и храни́тель свяще́нником взыва́ше:/ Де́ва ражда́ет, и по Рождестве́ па́ки Де́ва пребыва́ет.</p>
				<p>Крестобогоро́дичен:</p>
				<p>Де́ва и А́гница, ви́девши на Кресте́ без семе́не из Не́я А́гнца ро́ждшагося/ и ко́пией прободе́на,/ печа́ли уя́звена стре́лами, вопия́ше, боле́зненно восклица́ющи:/ что но́вое та́инство?/ ка́ко умира́еши, И́же живота́ Еди́н Госпо́дь?/ Темже воскре́сни, па́дшаго воздвиза́я пра́отца.</p>
				<p><style>Песнь 4</style></p>
				<p><style>Ирмо́с:</style> Вознесена́ Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди,</p>
				<p>Укра́шено Боже́ственными апо́стол и проро́к дарова́ньми,/ ликостоя́ние яви́ся му́ченик Твои́х,/ сих равночи́сленно, Влады́ко, я́влынееся промышле́нием Твои́м.</p>
				<p>От разли́чных собра́вшеся жи́тельств,/ я́ко вмале всеце́л о́браз Це́ркве/ спаса́ти сподо́бистеся, согла́сно зову́ще:/ сла́ва си́ле Твое́й, Го́споди.</p>
				<p>Направля́емь дла́нию Влады́ки,/ и́же Того́ ра́ди во́льную смерть подъя́т/ собо́р прехва́льный мучени́ков, взыва́юще:/ сла́ва си́ле Твое́й, Го́споди.</p>
				<p><style>Богоро́дичен:</style> Богоглаго́ланьми оглаша́еми, Богоро́дице, и́же о Тебе́,/ и ви́дяще сих сбы́тия, ра́дуйся, — Тебе́ вопием, — Де́во Всенепоро́чная,/ изба́вленнии Рождество́м Твои́м.</p>
				<p><style>Песнь 5</style></p>
				<p><style>Ирмо́с:</style> Ты, Го́споди, мой свет/ в мир прише́л еси́,/ Свет Святы́й, обраща́ли из мрачна́ неве́дения/ ве́рою воспева́ющий Тя.</p>
				<p>Не терпя́ су́щим на земли́ послужйти, о Памфи́ле,/ Боже́ственное житие́, е́же от младе́нства име́яше,/ страда́нием уясни́л еси́,</p>
				<p>Боже́ственною седино́ю и му́дростию укра́шен,/ ко гра́ду свято́му устреми́вся Уа́л,/ я́ко му́ченик венча́ся.</p>
				<p>Ум име́я Христо́в,/ я́ко Па́влу тезоимени́т прехвальне,/ му́ченическим ве́нцем, зако́нно пострада́в, укра́сился еси́.</p>
				<p>Богорбдичен: Испра́вила еси́, Богоро́дице Чиста́я, Е́вино поползнове́ние,/ ро́ждши Бо́га Слова,/ низве́рженных паде́ний испра́вльшаго.</p>
				<p><style>Песнь 6</style></p>
				<p><style>Ирмо́с:</style> Пожру́ Ти со гла́сом хвале́ния, Го́споди,/ Це́рковь вопиет Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кше́ю Кро́вию.</p>
				<p>Наде́ждами ве́чныя жи́зни утвержда́еми,/ теле́с раздробле́ния, ра́дующеея, терпя́ху до́блии,/ Боже́ственных проро́к Твои́х, Спа́се, купноиме́ннии.</p>
				<p>Сме́ртию жизнь лу́чшую купи́ша,/ Самуи́л и Илия́, Дании́л и Боже́ственный Иереми́я,/ и к сим Исаи́я великоимени́тый.</p>
				<p>Свети́льники светлы́ Бо́гу ны́не Еги́пет возсиява́ет,/ и́же дре́вле глубо́кою тьмо́ю покрыва́емый неве́дения,/ Богоразу́мия све́том обогати́вся.</p>
				<p><style>Богоро́дичен:</style> Го́ру Тя Дании́л зряще, Всенепорочная,/ из нея́же отсечеся ка́мень, еокрушйвый вся́кий пре́лести о́браз/ и испо́лнив Богоразумия вся концы́.</p>
				<p><style>Конда́к, глас 4.</style></p>
				<p><style>Подо́бен:</style> Вознесы́йся:</p>
				<p>Муче́нием стра́шным предлежа́щим/ Госпо́дни страда́льцы до́блии/ в небоя́зненном ра́дующеся мудрова́нии,/ сим собесе́доваша, о пло́ти неради́вше,/ темже насле́дствоваша ве́чнующую сла́ву,/ о нас моля́щеся при́сно,/ восхваля́ющих их по́двиги.</p>
				<p><style>Песнь 7</style></p>
				<p><style>Ирмо́с:</style> В пе́щи Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твое́й, Го́споди.</p>
				<p>Све́тлым лице́м и ума́ чистото́ю, му́чениче, предзря́ бу́дущую ра́дость,/ му́ки преоби́дел еси́, стру́жемь неми́лостивно,/ всеблаже́нне Порфи́рие.</p>
				<p>Ю́ноши три в пещи́ спасы́й Бог,/ Сей, страстоте́рпче блаже́нне, тя, Его́ ра́ди во огни́ жего́ма, я́ве прие́млет,/ благово́нну же́ртву, Порфи́рие.</p>
				<p>Кре́постию души́ твое́й укра́шен и телесе́,/ всю мучи́теля, Селевки́е, кре́пость низложи́л еси́, всехва́льне,/ благослове́н еси́, Бо́же мой, зовы́й, и Го́споди.</p>
				<p><style>Богоро́дичен:</style> Я́ко, Богоро́дице, красне́йшаго всея тва́ри родила́ еси́,/ Бо́жие бо была́ еси́ и́стинно оби́телище всесвято́е:/ благослове́на Ты в жена́х, Всенепоро́чная Влады́чице.</p>
				<p><style>Песнь 8</style></p>
				<p><style>Ирмо́с:</style> Руце́ распросте́р, Дании́л/ львов зия́ния в ро́ве затче́:/ о́гненную же си́лу утаси́ша,/ доброде́телию препоя́савшеся,/ благоче́стия рачи́тели отроцы, взывающе:/ благослови́те, вся дела́ Госпо́дня, Го́спода.</p>
				<p>Зако́ном ты повину́яся Христо́вым, отве́ргл еси́ вся,/ всему́дре Селевки́е,/ я́ко во́ин же был еси́ и благоче́стия учи́тель,/ о сиро́тах и вдо́вах попече́ние име́я и взыва́я:/ благослови́те, вся дела́ Госпо́дня, Го́спода.</p>
				<p>Заре́ю сия́я мы́сленною, ста́рче сла́вный и му́чениче Феоду́ле,/ и раб и́скренний был еси́ Влады́це, подо́бяся,/ Его́же Крест жела́я, ра́дуяся, претерпе́л еси́:/ благослови́те, поя́, вся дела́ Госпо́дня, Го́спода.</p>
				<p>Храм яви́вся, Иулиа́не, Боже́ственнаго Ду́ха, нра́вов бла́гостию украси́лся еси́,/ испо́лнь у́бо благогове́ния и све́тлости,/ испо́лнь же ве́ры яви́вся, сожига́емь весь,/ благослови́те, вопия́, вся дела́ Госпо́дня, Го́спода.        </p>
				<p><style>Богоро́дичен:</style> Безма́терне Сло́во, из Отца́ Сый, пе́рвее,/ безо́тчее же бысть из Тебе́, второ́е, Всечи́стая,/ вопло́бщься пе́рвее Безпло́тный, за милосе́рдие восхоте́в спасти́ пою́щия:/ благослови́те, вся дела́ Госпо́дня, Го́спода.</p>
				<p><style>Песнь 9</style></p>
				<p><style>Ирмо́с:</style> Ка́мень нерукосе́чный/ от несеко́мыя горы́ Тебе́, Де́во,/ краеуго́льный отсече́ся,/ Христос, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</p>
				<p>Еди́ну Небе́сную име́ти жизнь жела́юще, страстоте́рпцы,/ привре́менную и тле́нную велему́дренно преоби́десте/ и ны́не сла́дости лу́чшия и блаже́нный наслажда́етеся.</p>
				<p>Внутрь ны́не Боже́ственнаго ра́я лику́ете усе́рдно,/ озаре́ний Исто́чнику предстоя́ще, му́ченицы славнии,/ от Него́же почерпа́юще, заря́ми просвеща́етеся.</p>
				<p>Всех ве́рою творя́щих пресве́тлую твою́ па́мять, дванадеся́тный ли́че,/ ны́не помина́я ко Влады́це Христу́,/ с тобо́ю жили́ща сподо́битися помоли́ся.</p>
				<p><style>Богоро́дичен:</style> Я́ко Ма́ти Еди́наго Влады́ки, всех тва́рей превы́шши была́ еси́, Де́во Мари́е./ Те́мже, ве́рнии, Тя вси, Всенепоро́чная,/ ны́не ра́дующеся и веселя́щеся, велича́ем.</p>
			</section>
			<section>
				<title>
					<p>Святые 12 мучеников — Панфил пресвитер, Валент (Уалент) диакон, Павел, Порфирий, Селевкий, Феодул, Иулиан, Самуил, Илия, Даниил, Иеремия, Исайя</p>
				</title>
				<p>Святые 12 мучеников — Панфил пресвитер, Валент (Уалент) диакон, Павел, Порфирий, Селевкий, Феодул, Иулиан, Самуил, Илия, Даниил, Иеремия, Исайя пострадали во время гонения на христиан, воздвигнутого императором Диоклетианом в 308—309 годах в Кесарии Палестинской. Святой мученик Памфил, уроженец города Берита (Бейрут), получил образование в Александрии, после чего был поставлен пресвитером в Кесарии. Он много потрудился над сличением и исправлением текстов Нового Заве та, поврежденных переписчиками. Исправленные тексты святой Памфил переписывал и рассылал христианам и желавшим их иметь язычникам. Таким образом многие из них были обращены ко Христу. Его трудами и заботами в Кесарии была собрана обширная библиотека духовных книг, служившая христианскому просвещению. Блаженный Иероним Стридонский (†420; память 15 мая) очень чтил святого Памфила и считал себя счастливым, что нашел и хранил у себя некоторые его рукописи. Святому Памфилу в благовестии веры Христовой деятельно помогали
					<strong/>святой Валент, диакон Елийской церкви, человек преклонного возраста, прекрасно знавший Священное Писание, и святой Павел, горевший верою и любовью ко Христу Спасителю. Все трое были подвергнуты мучениям от префекта Кесарии Палестинской Урбана и заключены в темницу.
				</p>
				<p>По прошествии двух лет Урбана сменил Фирмилиан. В его правление в Египте были осуждены 130 христиан и отправлены в Киликию (Малая Азия) на золотоносные рудники. Их провожали до места изгнания пять юношей-братьев. На обратном пути в Египет они были задержаны в Кесарии и за исповедание Христа брошены в темницу. Юношей привели на суд к Фирмилиану вместе с заключенными ранее святыми Памфилом, Валентом и Павлом. Когда у обвиняемых спросили их имена, они назвали себя именами ветхозаветных пророков — Илией, Иеремией, Исайей, Самуилом и Даниилом, ибо отреклись от своих прежних языческих имен. Когда их спросили об их отечестве, юноши отвечали, что они граждане Иерусалима, разумея под этим Небесный Иерусалим. Фирмилиан ничего не знал о городе с таким названием, так как на месте Иерусалима, разрушенного императором Титом в 70 году, был построен императором Адрианом (117—138) город, именуемый в то время Елий Адриан. Фирмилиан долго мучил юношей, пытаясь узнать месторасположение неведомого города и склонить юношей к вероотступничеству. Ничего не добившись, правитель предал их усечению мечом вместе со святыми Памфилом, Валентом и Павлом.</p>
				<p>Еще раньше их пострадал слуга святого Памфила — 18-летний кроткий и смиренный юноша Порфирий. Услышав о вынесенном мученикам смертном приговоре, он просил дозволения погрести тела святых после казни, за что был умерщвлен и предан сожжению на костре. Благочестивый человек, именем Селевкий, видевший кончину святого Порфирия, пошел к святому Памфилу и рассказал ему о ней. Тогда воины схватили святого Селевкия и, получив на это приказание Фирмилиана, усекли его мечом вместе со святыми мучениками Памфилом, Валентом и Павлом.</p>
				<p>Один из слуг префекта, Феодул, человек преклонного возраста и тайный христианин, поцеловал святых мучеников, которых вели на казнь, и просил помолиться о нем. Об этом донесли Фирмилиану, и он приказал распять Феодула на кресте.</p>
				<p>Еще одним мучеником стал святой Иулиан, родом каппадокиец. Подходя к Кесарии, он увидел тела святых, брошенные без погребения на съедение зверям. Тогда Иулиан, преклонив колена, облобызал тела страдальцев. Стоявшие в стороне воины схватили его, повели к правителю, который осудил святого мученика Иулиана на сожжение. Тела всех 12-ти мучеников пребывали без погребения в течение четырех дней. Но ни звери, ни птицы не коснулись их. Смущенные этим обстоятельством, язычники позволили христианам забрать тела мучеников и предать погребению.</p>
			</section>
		</section>
		<section>
			<title>
				<p>17-й день</p>
			</title>
			<section>
				<title>
					<p>Свята́го великому́ченика Фео́дора Ти́рона</p>
				</title>
				<p>На Го́споди, воззва́х:
					<style>стихи́ры на 6, глас 2.</style>
				</p>
				<p><style>Подо́бен:</style> Егда́ от Дре́ва:</p>
				<p>Дар Христо́с богатотво́рен тя вселе́нней подаде́,/ я́ко Благоде́тель Бог,/ дар твой, че́стную кровь, Фео́доре,/ Того́ ра́ди излия́нную/ и Богоче́стия ре́вностию приноси́мую Ему́, прие́м./ Ему́же ны́не благоче́стным дерзнове́́нием, му́чениче, предстоя́,/ вся, и́же к тебе́ притека́ющия, спаса́й.</p>
				<p>Столп еси́ тве́рд, сопроти́вных наше́ствия отрева́я,/ побо́рник непобеди́м хваля́щим тя,/ скоре́йше́е заступле́ние, те́плое предста́тельство,/ тщате́льное избавле́ние, о́бщая по́мощь,/ моли́твенник сильне́йший, блаже́нне,/ избави́тель гото́вейший,/ всем, ве́рно моля́щим тя, Фео́доре.</p>
				<p>Име́я пото́к сла́дости и оставле́ния во́ду/ Христа́ Благопремени́теля,/ свиде́тель и́стиннейший Того́ быв,/ пото́ков изба́ви мя грехо́вных,/ во́ду ми утиши́ непостоя́нную,/ уста́ви напа́стей бу́ри,/ упра́ви к Вы́шней тишине́, достоблаже́нне Фео́доре.</p>
				<p>И́ны стихи́ры, глас 4.</p>
				<p><style>Подо́бен:</style> Я́ко до́бля:</p>
				<p>Ревностию Боже́ственною дви́жим/ и душе́ю распаля́емь, любо́вию, сла́вне, Спа́са Христа́,/ с хра́мом попали́л еси́ боги́ню лжеиме́нную,/ Вла́дыки и Бо́га возвеща́я и́мя,/ и посрами́л еси́ му́чителей шата́ния, страстоте́рпче,/ и ра́дости ве́чней/ сподо́бился еси́, Фео́доре.</p>
				<p>На высоту́, Фео́доре, Христо́ва разуме́ния возшед,/ прете́кл еси́ ви́димая,/ и Сего́ то́кмо взыска́л еси́,/ и, обре́т, возлюби́л еси́,/ и до́блественною душею Того́ ра́ди пострада́л еси́./ Его́же моли́ от тли и бед изба́витися/ ве́рою творя́щим/ пресла́вную па́мять твою́.</p>
				<p>Богодаро́ванною си́лою,/ страстоте́рпче Фео́доре,/ и подви́жными ра́нами обло́жен,/ Царю́ всея тва́ри предста́л еси́, Христу́ Бо́гу,/ венцы́ от Него́ по́чести прие́мля./ <style>егоже</style> моли́/ от тли и бед изба́витися/ ве́рою творя́щим/ пресла́вную па́мять твою́.</p>
				<p><style>Сла́ва, глас 6.</style></p>
				<p>Самогласен: Свяще́ния дар и бога́тство Бо́жественный жи́зни/ яви́лся еси́ ми́ру, Фео́доре,/ Христо́с бо твою́, му́дре, па́мять просла́ви,/ в не́йже согла́сно, ве́рнии, ра́дующеся, пое́м/ по́двиги боле́зней твои́х.</p>
				<p>И ны́не, Богоро́дичен или Крестобогоро́дичен.</p>
				<p><style>Подо́бен:</style> Всю отложи́вше:</p>
				<p>Ору́жие, я́коже рече́ Симео́н, се́рдце Твое́ про́йде,/ Пречи́стая Влады́чице,/ егда́ узрела еси́ из Тебе́ возсия́вшаго/ неизрече́нным сло́вом,/ от беззако́нных я́ко осуждена́ возноси́ма на Крест,/ о́цтом и же́лчию напая́емаго,/ ре́бра же пробода́ема,/ и ру́це и но́зе пригвожда́емы/ и, рыда́ющи, восклица́ла еси́, ма́терски вопию́щи:/ что сие́, Ча́до сладча́йшее, но́вое та́инство?</p>
				<p>На стихо́вне Окто́иха.</p>
				<p><style>Сла́ва, глас 8:</style></p>
				<p>Самогласен: Страда́льческим му́жеством благоче́стно вооружи́вся, страстоте́рпче Христо́в,/ и слове́сней слу́жбе та́йно спобора́я си́лою Его́,/ и́дольское злоче́стие и мучи́тельское преще́ние не́мощно показа́л еси́,/ неради́в о му́ках и време́ннем огни́./ Но, о, Боже́ственных даро́в! и вещь, и и́мя,/ от вся́каго обстоя́ния моли́твою твое́ю спаса́й/ соверша́ющия па́мять твою́.</p>
				<p>И ны́не, Богоро́дичен или Крестобогоро́дичен:</p>
				<p><style>Подо́бен:</style> О, пресла́внаго чудесе́!</p>
				<p>Юни́ца нескве́рная,/ Юнца́ ви́дящи на Дре́ве,/ пригвожда́ема во́лею,/ рыдающи жа́лостне, —/увы́ Мне, — вопияше, — люби́мейшее Ча́до:/ что Ти сонм воздаде́ безблагода́тный евре́йский,/ хотя́ Мя обезча́дствовати/ от <style>Тебе</style>́, Вселюбе́зне?</p>
				<p>Тропа́рь, глас 2:</p>
				<p>Ве́лия ве́ры исправле́ния,/ во исто́чнице пла́мене, я́ко на воде́ упокое́ния,/ святы́й му́ченик Фео́дор ра́довашеся:/ огне́м бо всесоже́гся,/ я́ко хлеб сла́дкий Тро́ице принесе́ся./ Того́ моли́твами, Христе́ Бо́же, спаси́ ду́ши на́ша.</p>
				<p><style>На у́трени</style></p>
				<p>О́ба кано́на Окто́иха и свята́го, на 6. Кано́н (его́же краегране́сие: Призыва́ющий тя спаса́й, всеблаже́нне).
					<style> Глас 8.</style>
				</p>
				<p><style>Песнь 1</style></p>
				<p><style>Ирмо́с:</style> Во́ду прошед, я́ко су́шу,/  и еги́петскаго зла избежа́в,/ израильтя́нин вопия́ше:/ Изба́вителю и Бо́гу на́шему пои́м.</p>
				<p>Боже́ственным по́двигом, му́чениче Христо́в, подви́гся и тече́ние сконча́в,/ ве́ру соблю́л еси́ Боже́ственную,/ пра́вды обре́л еси́ вене́ц.</p>
				<p>Преесте́ственну сла́ву от Христа́ прии́м, страстоте́рпче,/ зе́млю всю обхо́диши, избавля́я вся,/ ве́рою с благогове́нием к тебе́ притека́ющия.</p>
				<p>Небе́сный, сла́вне, ликовник, со безплотными сый,/ на земли́ призыва́ющий тя от бед и напа́стей избавля́й.</p>
				<p><style>Богоро́дичен:</style> Прему́дрость и Сло́во О́тчее несказа́нно ро́ждшая,/ души́ мое́й лю́тую исцели́ я́зву и се́рдца боле́знь укроти́.</p>
				<p><style>Песнь 3</style></p>
				<p><style>Ирмо́с:</style> Ты еси́ утвержде́ние притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</p>
				<p>Огнь муче́ний тя не устраши́,/ темже огнь напа́стей к тебе́ прибега́ющим/ утиша́еши, Фео́доре.</p>
				<p>Изба́ви моли́твами твои́ми одержа́щия мя печа́ли, му́чениче Христо́в,/ все углажда́я жите́йское стропо́тство.</p>
				<p>Все се́рдце мое́ и помышле́ние простира́ю к тебе́ и ду́шу,/ твоея́, страстоте́рпче, по́мощи тре́буя.</p>
				<p><style>Богоро́дичен:</style> Уст́ви непостоя́нное помышле́ний мои́х смуще́ние, Ма́ти Божия,/ е́же к Сы́ну Твоему́ направля́ющи движе́ние.</p>
				<p>Седа́лен, глас 4.</p>
				<p><style>Подо́бен:</style> Вознесы́йся:</p>
				<p>Му́ченическими добро́тами укра́шен,/ Царю́ Небе́сному, му́чениче, ра́дуяся, венцено́сец предстои́ши, Фео́доре:/ на крест бо воздви́жен был еси́ Его́ ра́ди/ и гвозде́й пригвожде́ние,/ и воло́вых жил, и ногте́й, и о́чных зени́ц изверте́ние/ претерпе́л еси́ тве́рдо./ Темже тя ве́рою почита́ем, превели́кий.</p>
				<p><style>Сла́ва, и ны́не, Богоро́дичен.</style></p>
				<p>Подо́бен то́йже:</p>
				<p>И́же на престо́ле Херуви́мстем седяй,/ и в недрех О́тчих водворя́лся,/ я́ко на престо́ле святем седи́т Свое́м, Влады́чице, в не́дрех Твои́х;/ вопло́щься бо, Бог вои́стинну,/ воцари́ся над все́ми языки́,/ и разу́мно ны́не пои́м Ему́./ Его́же умоли́ спасти́ся рабо́м Твои́м.</p>
				<p>Крестобогоро́дичен:</p>
				<p>И́же от Безнача́льнаго Отца́ рожде́ннаго,/ напосле́док Тя пло́тию ро́ждшая,/ на Кресте́ ви́сяща, зря́щи, Христе́,/ увы́ Мне, любе́знейший Иису́се, вопия́ше:/ ка́ко сла́вимый я́ко Бог от А́нгел,/ от беззако́нных ны́не челове́к, Сы́не, хотя́ распина́ешися?/ Пою́ Тя, Долготерпели́ве.</p>
				<p><style>Песнь 4</style></p>
				<p><style>Ирмо́с:</style> Услышах, Го́споди,/ смотре́ния Твоего́ та́инство,/ ра́зумех дела́ Твоя́/ и просла́вих Твое́ Божество́.</p>
				<p>Прави́теля тя предлага́ю, Бо́жий угодниче,/ ты мя упра́ви ветри́лом Ду́ха и Боже́ственными ве́тры, пресла́вне.</p>
				<p>От вся́каго, мо́лимся, изба́ви преще́ния, всеблаже́нне Фео́доре,/ тя ве́рою блажа́щия и Бо́жественную па́мять твою́ почита́ющия.</p>
				<p>Ни живо́т, ни смерть, ни настоя́щая, ни гряду́щая,/ ни огнь, ни ра́ны, от Христа́, Богому́дре, отлучи́ша тебе́.</p>
				<p><style>Богоро́дичен:</style> Под ле́том бы́вша, от Отца́ безле́тно возсия́вшаго,/ Богома́ти нам родила́ еси́,/ Его́же моли́ спасти́ пою́щия Тя.</p>
				<p><style>Песнь 5</style></p>
				<p><style>Ирмо́с:</style> У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе́, ино́го не вемы.</p>
				<p>Му́чеников быв удобре́ние, му́чениче Христо́в,/ ве́рных по́мощь буди́ и стена́ неруши́ма.</p>
				<p>Едине́ния насла́ждься лу́чшаго, я́же па́че ума́ благи́х,/ Фео́доре, тя чту́щия спаси́.</p>
				<p>Побежда́емь любо́вию Зижди́теля,/ жите́йская оттря́сл еси́ пристра́стия/ и Бо́гу благоугоди́л еси́.</p>
				<p><style>Богоро́дичен:</style> Его́же родила́ еси́, Де́во Всенепоро́чная, Бо́га Сло́ва,/ приле́жно моли́ о нас, пою́щих Тя.</p>
				<p><style>Песнь 6</style></p>
				<p><style>Ирмо́с:</style> Очи́сти мя, Спа́се,/ многа бо беззако́ния моя́,/ и из глуби́ны зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</p>
				<p>Побо́рник сый благоче́стия тепле́йший и пре́лести обличи́тель и́дольския быв,/ де́монов мечта́ния и страсте́й о́бразы души́ мое́й потреби́.</p>
				<p>Утвержде́ние ми буди́ и стена́, му́чениче, непобеди́ма,/ не́мощь и гни́лость ума́ моего́ утвержда́я, Феодоре, твои́ми предста́тельствы/ и сохраня́я невре́дно.</p>
				<p>Во́инства тлетво́рнаго и тле́ннаго отре́клся еси́,/ во́инство же жи́зни, всеблаже́нне Фео́доре, до конца́ возлюби́л еси́,/ в немже победоно́сец пока́зался еси́, досточу́дне.</p>
				<p><style>Богоро́дичен:</style> Возсия́ от Сио́на Вы́шняго благоле́пие/ прия́тием пло́ти по соедине́нию неизглаго́ланному,/ из Тебе́, Неискусобра́чная, оде́явся, и мир просвети́.</p>
				<p><style>Конда́к, глас 8:</style></p>
				<p>Ве́ру Христо́ву, я́ко щит, внутрь прии́м в се́рдце твое́м,/ проти́вныя си́лы попра́л еси́, мно́гострадальче,/ и ве́нцем Небе́сным венча́лся еси́ ве́чно, Фео́доре,/ я́ко непобеди́мый.</p>
				<p><style>И́кос:</style></p>
				<p>На престо́ле све́та носи́маго, благода́рственно ве́рою воспева́ем тя,/ я́ко дарова́ние Божественно́е дарова́л еси́ — до́бляго во страда́нии Фе́одора, в житии́ треблаже́ннаго,/ я́ко побо́рника сущаго и́стины,/ благочести́вым по́мыслом тя жела́юща, Христе́,/ крепка́ победи́теля на льсти́ваго,/ я́ко непобеди́мый.</p>
				<p><style>Песнь 7</style></p>
				<p><style>Ирмо́с:</style> От Иуде́и доше́дше, о́троцы/ в Вавило́не иногда́,/ ве́рою Тро́ическою пла́мень пе́щный попра́ша, пою́ще:/ отце́в Бо́лее, благослове́н еси́.</p>
				<p>Тя, живота́ моего́ предста́теля,/ и засту́пника и́мам спасе́ния моего́,/ и храни́теля, Богому́дре,/ утвержде́ние даю́ща ве́рою зову́щим:/ оте́ц на́ших Бо́же, благослове́н еси́.</p>
				<p>Я́ко красно́ заколе́ние сам себе́ Го́сподеви и свяще́ннейшее приве́л еси́, всеблаже́нне,/ и огне́м муче́ний всесоже́глся еси́, сла́вне, вопия́:/ оте́ц на́ших Бо́же, благослове́н еси́.</p>
				<p>Живо́тнаго вдохнове́ния насыща́лся, блаже́нне,/ Боже́ственнаго Ду́ха,/ ду́хи отгоня́вши, неду́ги исцеля́вши и зове́ши, ра́дуяся:/ оте́ц на́ших Бо́же, благослове́н еси́.</p>
				<p><style>Богоро́дичен:</style> Из утро́бы Твое́й про́йде, вопло́щься, вся́ческих, Де́во, Госпо́дь./ Тем Тя, Богоро́дицу, му́дрствующе правосла́вно, Сы́ну Твоему́ взыва́ем:/ оте́ц на́ших Бо́же, благословен еси́.</p>
				<p><style>Песнь 8</style></p>
				<p><style>Ирмо́с:</style> Седмери́цею пещь/ халде́йский мучи́тель/ Богочести́вым неи́стовно разжже́,/ си́лою я́се лу́чшею спасены́, сия́ ви́дев,/ Творцу́ и Избави́телю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
				<p>Вся́ческими, прехва́льне, треволне́нии окружа́еми и напа́стьми жите́йскими содержи́ми,/ предста́теля скоре́йша, и помо́щника, и спобо́рника,/ вси ве́рнии, тя моли́твенника Влады́це приво́дим, вопию́ще:/ не престай моли́ти о воспева́ющих всечестну́ю твою́ па́мять.</p>
				<p>Грехо́вными вери́гами свя́зан, пребога́те,/ и прегреше́ний мои́х плени́цами око́ван,/ прибега́ю к покро́ву твоему́, венцено́сче, разреше́ния прося,/ но я́ко чу́дно ко Влады́це всех, Богому́дре, дерзнове́ние име́я,/ моли́ спасти́ся Христа́ пою́щим во ве́ки вся.</p>
				<p>Му́ченическими светлостьми́ просвеще́н, всехва́льне, А́нгельским счи́слился еси́ чи́ном,/ с ни́миже ра́дуяся и слику́я, му́чениче, при́сно,/ чудотво́рными исцеле́нии уясня́вши любо́вию тя чту́щмя и ве́рно пою́щия:/ лю́дие, превозноси́те Христа́ во ве́ки вся.</p>
				<p><style>Богоро́дичен:</style> Пло́тию приобщи́ся к челове́ком, я́ко Благоутро́бен,/ Соде́тель и Творе́ц тва́ри, из Тебе́, Неискусобра́чная Богороди́тельнице, сию́ прие́м:/ темже Богоро́дицу, вернии, Тя и́стинно сла́вим, вопию́ще и ве́рно пою́ще:/ людие, превозноси́те Христа́ во ве́ки вся.</p>
				<p><style>Песнь 9</style></p>
				<p><style>Ирмо́с:</style> Тя, Неискусобра́чную Ма́терь Бо́га Вы́шняго,/ Тя, па́че ума́ ро́ждшую сло́вом вои́стинну Бо́га,/ вы́шшую пречи́стых Сил,/ немо́лчными славословле́нии велича́ем.</p>
				<p>Бодра́ тя храни́теля, великому́чениче, стяжа́вше, враго́в злоу́мие удобь отгоня́ща/ и Церква́м подаю́ща мир, страстоте́рпче, непреста́нно ублажа́ем.</p>
				<p>Кре́пость тебе́ на де́моны дарова́ Влады́ка,/ стра́сти же души́ и телесе́ исцеля́ти, блаже́нне,/ всеблагочести́вейшим дерзнове́нием, моля́ся Спа́су,/ те́мже тя вси ублажа́ем.</p>
				<p>Зарю́ Трисо́лнечную и еди́нственную созерца́ли, Еди́но в Тре́х Божество́,/ и нача́ло преначальное, и исто́чник бла́гости, страстоте́рпче, тя пою́щия сохраня́й.</p>
				<p><style>Богоро́дичен:</style> Изми́ мя, Всенепоро́чная, мы́сленна́го плене́ния,/ избавле́ние воздаю́щи, Влады́чице, Сы́на Твоего́ распя́тие,/ е́же за всех бы́вшее, избавле́ние, и мир, и спасе́ние пою́щим Тя.</p>
				<p>Свети́лен.</p>
				<p><style>Подо́бен:</style> Не́бо звезда́ми:</p>
				<p>Искуси́вся, я́коже зла́то, огне́м и му́ками,/ досто́ин яви́лся еси́ дар Бо́га Вы́шняго,/ Фео́доре страстоте́рпче, о нас ны́не моли́ся.</p>
				<p><style>Богоро́дичен:</style> Держа́вным Твои́м покро́вом от враго́в наве́та нас, Чи́стая, Твоя́ рабы́, сохрани́ вся невреди́мы,/ Тя бо стяжа́хом, Еди́ну прибе́жище в ну́ждах.</p>
				<p>На стихо́вне, стихи́ры Окто́иха.</p>
				<p><style>Сла́ва, глас 2:</style></p>
				<p>Боже́ственных даро́в тезоимени́та тя, треблаже́нне, почита́ю, Фео́доре:/ све́та бо Боже́ственнаго незаходи́мое свети́ло я́влься,/ просвети́л еси́ страда́ньми твои́ми всю тварь,/ и, огня́ крепча́йший яви́вся, пла́мень погаси́л еси́,/ и льсти́ваго зми́я главу́ сокруши́л еси́./ Темже во страда́ниих твои́х Христо́с приклони́вся,/ венча́ Боже́ственную главу́ твою́, великому́чениче страда́льче./ Я́ко име́я дерзнове́ние к Бо́гу,/ приле́жно моли́ся о ду́шах на́ших.</p>
				<p>И ны́не, Богоро́дичен и́ли Крестобогоро́дичен.</p>
				<p><style>Подо́бен:</style> Егда́ от Дре́ва:</p>
				<p>Грозд всезре́лый, Чи́стая,/ Его́же невозде́ланно во утро́бе носи́ла еси́,/ на Дре́ве я́ко узре, Сего́ пове́шена,/ рыда́ющи, восклица́ше и взыва́ше:/ Ча́до, сла́дость иска́пай,/ е́юже оты́мется пия́нство вся́кое страсте́й,/ Благоде́телю, Ме́не ра́ди, Тебе́ ро́ждшия,/ Твои́м благоутро́бием умоля́емь.</p>
				<p>На литурги́и</p>
				<p>Блаженны Октоиха на 4 и святаго песнь 3-я, на 4. Прокимен, глас 7: Возвесели́тся пра́ведник о Го́споде/ и упова́ет на Него́.
					<style>Стих:</style> Услы́ши, Бо́же, глас мой,/ внегда́ моли́ти ми ся к Тебе́.
					<style>Апостол к Тимофею, зачало 292. </style>Аллилу́ия,
					<style>глас 4: </style>Пра́ведник, я́ко фи́никс, процвете́т,/ и, я́ко кедр, и́же в Лива́не, умно́жится.
					<style>Стих:</style> Насажде́ни в до́му Госпо́дни,/ во дво́рех Бо́га на́шего процвету́т.
					<style> Ева́нгелие от Иоа́нна, зача́ло 52. Прича́стен: </style>В па́мять ве́чную бу́дет пра́ведник:
				</p>
			</section>
			<section>
				<title>
					<p>Святой великомученик Феодор Тирон  († ок. 306)</p>
				</title>
				<p>Святой великомученик Феодор Тирон  († ок. 306) особо почитается Церковью за исполнение слов Спасителя «Не о хлебе едином жив будет человек, но о всяком глаголе, исходящем изо уст Божиих» (<a xlink:href="https://azbyka.ru/biblia/?Mt.4:5&amp;c~r&amp;rus">Мф. 4, 5</a>). Святой Феодор, живший в II — начале IV в., был христианином и служил воином в г. Амасии в Малой Азии. В то время нечестивые цари Максимиан и Максимин разослали по всей области повеление всем христианам вкусить от идольских жертв, угрожая при отказе преданием суду. Когда святого Феодора привели для испол нения этого повеления в полк, он, как истинный воин Христов, исполнен ный Духа Святого, воскликнул: «Я — христианин и не могу приносить жертвы богам нечестивым, имея истинного Бога и Царя — Иисуса Христа на Небе». На требование принести жертву богам по воинской обязан ности святой Феодор отвечал: «Каждый знает, кому он служит, а я служу только Царю моему Христу и никакому иному богу служить не могу». После многих уговоров сотник оставил Феодора на несколько дней для размышления. Эти дни святой провел в молитве, непрестанно вознося похвалу Господу. Когда же нечестивые служители вели других христиан за исповедание Христа в темницу, святой Феодор шел за ними вслед, наставляя их на путь спасения и укрепляя в терпении, дабы не отрекались они от Христа. Воспользовавшись ночным временем, святой Феодор зажег капище языческой богини. Нашлись люди, которые видели это и донесли на него градоначальнику. Тот привел святого Феодора к игемону Публию со словами «Господин! Этот человек пагубный, он обесчестил наших богов и сжег храм наш». Тогда игемон обратился к святому Феодору: «Тебе было велено принести жертву и каждение богам, ты же принес огонь богине нашей» — «Не отрекаюсь, — сказал святой, — я зажег храм, чтобы увидеть, что огонь прикасается к богине вашей и опаляет ее, потому что она камень!» Разгневанный судья приказал бить святого Феодора, сказав ему: «Так отвечаешь дерзостно на кроткие слова мои, не повинуешься мне — тебя ждут за это лютые муки!» — «Не боюсь ни тебя, ни мук твоих, даже самых лютых, делай со мной, что хочешь. Надежда на грядущее благо от Бога укрепляет меня, дерзаю надеяться на венец от Господа моего; тут побои непосильные — для меня не муки. Пред моим лицом — Господь и Царь мой Иисус Христос. Он избавляет меня, а ты Его не видишь, потому что не можешь видеть умными очами». Судья, исполнившись ярости, повелел бросить святого в тюрьму, запечатать двери и уморить голодом. Вверженный в темницу, святой Феодор питался от Духа Святого. Ночью Сам Господь явился ему и сказал: «Я с тобой, дерзай, Феодор, не принимай ни пищи, ни пития земного и получишь жизнь Вечную со Мной на Небе». С этими словами Господь отошел, а святой Феодор стал петь и радоваться, и его окружили Ангелы.</p>
				<p>Стража, услышав чудное пение и найдя двери запертыми, увидела в окнах множество юношей в белоснежных ризах, поющих вместе со святым Феодором, и донесла об этом игемону. Публий убедился, что темница заперта, и услышал пение. Решив, что к Феодору проникли христиане, повелел воинам окружить темницу, сам отпер дверь и вошел к святому, но не нашел никого, кроме связанного мученика Христова. Тогда на игемона и на всех бывших с ним напал страх и ужас. Выйдя из темницы, Публий повелел давать святому Феодору малое количество хлеба и воды, но святой не дотронулся до пищи. Поутру святой мученик был приведен на судилище, и опять судья сказал ему: «Послушай меня, без мук и казни вкуси от жертвы идола и будешь с нами». Святой Феодор, взглянув на мучителя, осенил себя крестным знамением и сказал: «Если ты сожжешь мое тело огнем, растерзаешь на куски, иссечешь мечами, бросишь зверям, пока во мне есть дух — не отвергнусь Имени Христа моего». Мучитель повелел повесить святого на древо и строгать его тело железными когтями, пока не обнажились кости мученика, который по-прежнему оставался твердым и возносил хвалу Господу. На новый призыв игемона принести жертву святой мученик отвечал: «Нечестивый сын диаволов, не боишься ли ты Господа, принуждая меня оставить Бога Живаго и поклониться камню?» Судья долго молчал, затем опять спросил святого: «Что хочешь: быть с нами или со Христом твоим?» — «Со Христом моим и есть и буду, а прочее твори как хочешь!» — воскликнул с радостью святой Феодор. Тогда игемон повелел предать его огню. Когда святого привели на место смертное, он осенил себя крестным знамением. Вокруг него развели огромное пламя, но Дух Святой прохлаждал мученика, и святой Феодор, хваля и славословя Господа, мирно предал Ему дух свой. Люди видели, как душа его, подобно молнии, вознеслась к Небесам. Некая благочестивая жена Евсевия взяла тело мученика, помазала его благовонным миром, обвила чистой плащаницей и погребла во граде Евхаитах Амасийских. Произошло это 17 февраля около 306 года.</p>
				<p>За свой подвиг великомученик удостоился от Бога благодати укреплять к перенесению поста и предохранять от осквернения через пищу.</p>
				<p>Церковь совершает особое празднование ему в дни Великого поста в память о следующем событии.</p>
				<p>Император Юлиан Отступник (361–363), желая надругаться над христианами, приказал в первую седмицу Великого поста все продукты на рынках Константинополя окроплять идоложертвенной кровью. Тогда для предохранения христиан от осквернения святой великомученик Феодор явился во сне архиепископу Евдоксию и повелел объявить, чтобы никто не покупал ничего на рынках, а для питания варили коливо — пшеницу с медом (кутию). В память об этом в пятницу первой седмицы Великого поста, после заамвонной молитвы Преждеосвященной Литургии, читается канон святому великомученику Феодору Тирону (творение преподобного Иоанна Дамаскина), а затем благословляется коливо и раздается верующим.</p>
			</section>
			<section>
				<title>
					<p>Святи́теля Ермоге́на, Патриа́рха Моско́вскаго и всея Руси</p>
				</title>
				<p><style>На ма́лой вече́рни</style></p>
				<p>На Го́споди, воззва́х:
					<style>стихи́ры на 4, глас 1.</style>
				</p>
				<p><style>Подо́бен:</style> Прехва́льнии му́ченицы:</p>
				<p>Прехва́льный Ермоге́не му́чениче,/ тя ни темни́ца потаи́ла есть,/ но Ду́ха Бо́жия благода́ть прия́т тя,/ и испо́лнился еси́ ду́ха ра́зума,/ и внутрь тебе́ бы́вшее Бо́жие Ца́рство созерца́л еси́,/ Христу́ моли́ся дарова́ти ду́шам на́шим мир и ве́лию ми́лость.</p>
				<p>Прехва́льный Ермоге́не му́чениче,/ тя ни темни́ца потаи́ла есть,/ возсе́л бо еси́ тамо, я́ко на престо́ле,/ и отверзо́шася уста́ твоя́,/ и, внутрь ея быв, всю Русь к ратобо́рству за ве́ру и Оте́чество призва́л еси́./ Христу́ моли́ся дарова́ти ду́шам на́шим мир и ве́лию ми́лость.</p>
				<p>Прехва́льный Ермоге́не му́чениче,/ тя ни темни́ца изнури́ла есть,/ но велия ре́вность Бо́жия объя́т тя,/ и испо́лнился еси́ огня́, поя́сти хотя́щаго сопроти́вныя,/ и, внутрь темни́цы быв, я́ко свети́льник, пред Бо́гом сгора́л еси́./ Христу́ моли́ся дарова́ти ду́шам на́шим мир и ве́лию ми́лость.</p>
				<p>Прехва́льный Ермоге́не му́чениче,/ тя ни земля́ потаи́ла есть,/ но Не́бо прият тя,/ и отверзо́шася ти ра́йския две́ри,/ и, внутрь быв, дре́ва живо́тнаго наслажда́ешися./ Христу́ моли́ся дарова́ти ду́шам на́шим мир и ве́лию ми́лость.</p>
				<p><style>Сла́ва, и ны́не, Богоро́дичен.</style></p>
				<p>Подо́бен то́йже:</p>
				<p><style>Днесь</style> священному́ченик Ермоге́н/ предстои́т Бо́жией Ма́тери и неви́димо за ны мо́лится с на́ми:/ Засту́пнице Усе́рдная, заступи́, спаси́ и поми́луй Русь Правосла́вную/ и сохрани́ ю покро́вом Твое́й бла́гости.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Гра́де Москва́, се́рдце Ру́си Правосла́вный,/ гра́де вели́ких святи́телей,/ красу́йся но́вым чудотво́рцем Ермоге́ном.</p>
				<p><style>Стих:</style> Честна́ пред Го́сподем/ смерть преподо́бных Его́.</p>
				<p>До́ме темни́чный, до́ме святый,/ в не́мже святи́тель скончася, весели́ся,/ обре́л бо еси́ благода́ть: престо́л Божия хра́ма.</p>
				<p><style>Стих:</style> В па́мять ве́чную бу́дет пра́ведник,/ от слу́ха зла не у́бои́тся.</p>
				<p>До́ме свяще́нный, гро́бе святы́й,/ правосла́вных сла́во,/ отве́рзися и буди́ исто́чник Жи́зни при́снотекущия.</p>
				<p>Сла́ва, и ны́не.</p>
				<p>Подо́бен то́йже:</p>
				<p>Засту́пнице Усе́рдная, Ма́ти Бо́га на́шего/ и Предста́тельнице Чи́стая,/ со святи́телем моли́ Сы́на Твоего́ о Твои́х рабех.</p>
				<p>Тропа́рь, глас 4 (зри на вели́цей вече́рни)</p>
				<p><style>Сла́ва, и ны́не, Богоро́дичен:</style></p>
				<p>Е́же от ве́ка утае́нное:</p>
				<p><style>На вели́цей вече́рни</style></p>
				<p>Блаже́н муж: 1
					<style>-й антифо́н. </style>На Го́споди, воззва́х:
					<style>стихи́ры на 8, глас 3:</style>
				</p>
				<p>Глас Святы́я Це́ркве Правосла́вный/ со умиле́нием любве́ взыва́ет:/ прииди́те, ча́да моя́, и́мижеболезную./ Прииди́те к святи́телю вели́кому,/ прииди́те к священному́ченику преди́вному,/ прииди́те к моли́твеннику за Русь неотсту́пному,/ припади́те и моли́теся из глубины́ души́:/ священному́чениче Ермоге́не, спаса́й и ны́не, ю́же возлюби́л еси́,/ Русь Правосла́вную моли́твами твои́ми.</p>
				<p>Кто сей, коле́на телесе и души́ со умиле́нием преклони́вый?/ Кто сей, на лице́ свое́ падый?/ Кто сей, наде́ждею о́чи на не́бо возводя́й/ и со упова́нием нело́жным ру́це свои́ воздева́ли?/ Кто сей, пла́чай и рыда́яй?/ Ты еси́, священному́чениче Ермоге́не,/ ты еси́, печа́льниче земли́ на́шея,/ преложи́ плач ея на ра́дость.</p>
				<p>Го́споди, <style>Аще</style> не бы́хом, свята́го Твоего́ священному́ченика Ермоге́на име́ли моли́твенника/ и благосты́ню Твою́, ми́лующую нас,/ ка́ко сме́ли, Спа́се, стоя́ти пред лице́м Твои́м/ во гресе́х на́ших да́же до сего́ дне?/ Ка́ко сме́ли бы́хом противуста́ти враго́м на́шим,/ и огради́ти ве́ру оте́ц на́ших, и утверди́ти страну́ правосла́вную?/ Но услы́шал еси́ моли́тву святи́теля вели́каго?/ Ермоге́на, священному́ченика преди́внаго,/ и собра́л еси́ под криле его́ Русь Правосла́вную,/ и побего́ша врази́ ея пред лице́м ея./ И ны́не моли́твами святи́теля пощади́ и спаси́ нас, Го́споди.</p>
				<p>Жи́во сло́во Госпо́дне и де́йственно:/ не у́бойтеся от убива́ющих те́ло, души́ же не мо́гущих уби́ти,/ у́бойтеся же па́че могущаго и ду́шу и те́ло погуби́ти в гее́нне./ Потерпе́ душа́ твоя́ в сло́во сие́, священному́чениче Ермоге́не:/ Еди́наго бою́ся, Живу́щаго на Небесе́х, — рекл еси́ беззако́нным изме́нником, —/ Что ми есть заточе́ние? — сла́дость моли́твы уедине́нныя./ Что ми есть мраз и глад? — умира́ние жи́зни грехо́вныя./ Что ми есть смерть? — ра́дость отшествия ко Христу́./ Не бою́ся стра́ха сме́ртнаго,/ вся потерплю́ за Возлюби́вшаго ме́не, потерплю́ и не отвергу́ся,/ я́ко спасе́ние Ру́си от Це́ркве Правосла́вныя./ Сие́ разуме́йте и покаряйтеся,/ я́ко с на́ми от Свое́ю благода́тию.
				</p>
				<p>Разуме́йте, язы́цы, и покаря́йтеся,/ услы́шите до после́дних земли́,/ <style>Аще</style> бо па́ки возмо́жете и па́ки побежде́ни бу́дете,/ не дре́млют бо о́чи святи́теля Ермоге́на на стра́же Ру́си Правосла́вный,/ не умолка́ют уста́ во всеору́жии и́стины,/ се́рдце же бдит от стра́жи у́тренния до но́щи,/ упова́ющу ему́ на Го́спода и моля́щуся:/ да вознесе́т на Ру́си Це́рковь Правосла́вную/ и да укрепи́т на ве́ки страну́ Росси́йскую.</p>
				<p>Постиго́ша Русь греси́ ея,/ пото́цы беззако́ния смято́ша ю,/ приложи́ бо беззако́ние к беззако́нию и погиба́ше за беззако́ние свое́,/ но обрати́ся ко Го́споду и спасе́ся, —/ святи́телю Ермоге́ну пропове́дующу, и к покая́нию зову́щу, и глаго́лющу:/ прииди́те, ча́да, послу́шайте ме́не,/ испове́дайте на ся грехи́ ва́ша и в беззако́ниях ва́ших смирм́теся:/ лю́бит бо Госпо́дь смире́нный се́рдцем и сокруше́нныя ду́хом прие́млет,/ я́ко у Го́спода ми́лость и мно́гое у Него́ избавле́ние.</p>
				<p>Моли́твами святи́теля Ермоге́на/ прия́л есть Госпо́дь покая́ние рыда́ющих пред Ним/ и утверди́л есть Госпо́дь ми́лость Свою́ на боя́щихся Его́,/ и се на Ру́си Правосла́вней ра́дуются о Го́споде и веселя́тся о Дусе Святе,/ си́лою Христо́вою хва́лятся и сла́вою Святыя Це́ркве велича́ются,/ лю́дие Го́рняя му́дрствуют, и́щуще Небе́снаго Иерусали́ма,/ и́стина Правосла́вия наро́дом бла́говествуется во спасе́ние всея земли́./ Та́ко и́стина Госпо́дня пребыва́ет в ро́де на́шем,/ и ми́лость Его́ на нас утвержда́ется.</p>
				<p><style>Сла́ва, и ны́не, Богоро́дичен:</style> Ка́ко не диви́мся: Вход. Проки́мен. Чте́ния три святи́тельская (зри страни́цы 413—415)</p>
				<p>На ли́тии стихи́ры, глас 1, самогла́сны:</p>
				<p>Что сие́ есть пра́зднество?/ Что есть ве́лий глас освяще́ннаго собо́ра?/ Что сие́ есть благохва́льное и кра́сное собра́ние?/ Свяще́нницы ра́дуются, лю́дие в весе́лие облека́ются,/ и вся Правосла́вная Русь торжеству́ет,/ святи́телю Ермоге́ну предлежа́щу,/ и всех от ра́ки моще́й свои́х благословля́ющу,/ и всех благода́тно утеша́ющу, и та́йно глаго́лющу:/ не бо́йся, ма́лое ста́до,/ не потопи́ти мо́рю жите́йскому корабля́ Иису́сова,/ не поги́бнет Русь Правосла́вная и Бо́гом люби́мая,/ я́ко бла́гоизволи Госпо́дь дати нам си́лу,/ на ќамени бо ве́ры и пра́вды стои́м.</p>
				<p>Прииди́те, вси ве́рнии, святи́теля Ермоге́на восхва́лим,/ звезду́, от восто́к со́лнца возсия́вшую/ и за́пад со́лнца Правосла́вием ве́ры озари́вшую,/ и ны́не звезду́ но́ву, на сла́вных Небесе́х в со́нме священному́ченик явле́нную/ в по́мощь Це́ркви и оте́честву проти́ву враго́в на́ших/ и во утвержде́ние ве́ры отце́в на́ших./ Го́споди, моли́твами святи́теля/ мир Твой пода́ждь нам и ве́лию ми́лость.</p>
				<p><style>Сла́ва, глас 8:</style></p>
				<p>Что тя нарече́м, святи́телю Ермоге́не?/ А́нгела ли, зане́ я́ко храни́тель Правосла́вныя Ру́си был еси́,/ и́ли апо́стола, я́ко неверныя научи́л еси́,/ му́ченика ли, я́ко за Правосла́вную ве́ру ду́шу свою́ Христа́ ра́ди положи́л еси́./ Его́же моли́ поми́ловати ду́ши на́ша.</p>
				<p>И ны́не, Богоро́дичен, глас то́йже:</p>
				<p>Притеце́м ны́не к Ма́тери Го́спода Вы́шняго/ и вку́пе со святи́телем Ермоге́ном воспое́м Засту́пницу Усе́рдную:/ за всех мо́лит бо Сы́на Своего́, Христа́ Бо́га на́шего,/ и всем твори́т спасти́ся, в держа́вный Ея покро́в прибега́ющим.</p>
				<p>На стихо́вне стихи́ры, глас 6.</p>
				<p><style>Подо́бен:</style> Тридне́вен воскре́сл еси́:</p>
				<p>Святи́телю Ермоге́не, мо́лим тя:/ при́зри на Русь и посети́ ю моли́твою:/ Го́споди, да исче́знут вра́зи Ру́си, я́ко дым,/ и, я́ко воск от лица́ огня́, да поги́бнут.</p>
				<p><style>Стих:</style> Честна́ пред Господем/ смерть преподо́бных Его́.</p>
				<p>Моли́тву твою́ пролиял еси́ ко Го́споду, святи́телю Ермоге́не,/ и Тому́ возвести́л еси́ печа́ли твоя́, глаго́ля:/ се аз ду́шу мою́ полага́ю за о́вцы моя́./ Го́споди, приими́ ю, я́ко кади́ло моли́твы о Ру́си Правосла́вней,/ да пребу́дет свята́ и правове́рна во ве́ки.</p>
				<p><style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
				<p>Облецы́ нас моли́твами твои́ми, святи́телю о́тче наш,/ и научи́ нас правосла́вно моли́тися:/ Го́споди, Го́споди, спаси́ нас,/ пре́жде да́же до конца́ не поги́бнем.</p>
				<p><style>Сла́ва, и ны́не, Богоро́дичен.</style></p>
				<p>Подо́бен то́йже:</p>
				<p>Святи́телю Ермоге́ну предстоя́щу Бо́жией Ма́тери и моля́щуся о Ру́си,/ припаде́м и мы ко Пречисте́й:/ Пресвята́я Богоро́дице, помога́й нам.</p>
				<p>На благослове́нии хле́бов тропа́рь, два́жды, и Богоро́дице Де́во:
					<style>еди́ножды.</style>
				</p>
				<p>А идеже несть всено́щнаго бде́ния, на велицей вече́рни по Ны́не отпущаеши:
					<style>глаго́лем тропа́рь еди́ножды. Сла́ва, и ны́не, Богоро́дичен воскре́сен.</style>
				</p>
				<p>Тропа́рь на преставле́ние, глас 4:</p>
				<p>Росси́йский зе́мли первопресто́льниче/ и неусы́пный о ней к Бо́гу моли́твенниче!/ За ве́ру Христо́ву и па́ству твою́ ду́шу свою́ положи́в,/ страну́ на́шу от нече́стия изба́вил еси́./ Те́мже вопие́м ти:/ спаса́й нас моли́твами твои́ми,/ священному́чениче Ермоге́не, о́тче наш.</p>
				<p>Тропа́рь на прославле́ние, глас 4;</p>
				<p>Приспе́ день све́тлаго торжества́,/ град Москва́ ра́дуется,/ и с ним Русь Правосла́вная ли́ковствует/ пе́сньми и пе́ньми духо́вными:/ <style>Днесь</style> бо свяще́нное торжество́/ в явле́нии че́стных и многоцеле́бных моще́й/ святи́теля и чудотво́рца Ермоге́на,/ я́коже со́лнце незаходи́мое возсия́ светоза́рными луча́ми,/ разгоня́я тьму искуше́ний же и бед/ от вопию́щих ве́рно:/ спаса́й нас, я́ко предста́тель наш, вели́кий Ермоге́не.</p>
				<p><style>На у́трени</style></p>
				<p>На Бог Госпо́дь:
					<style>тропа́рь святи́теля два́жды. <style>Сла́ва, и ны́не, Богоро́дичен:</style> </style>Е́же от века утае́нно́е:
				</p>
				<p>По 1-м стихосло́вии седа́льны, глас 4:</p>
				<p><style>Подо́бен:</style> Яви́лся еси́:</p>
				<p>Строи́теля земли́ на́шея во дни нестрое́ния,/ ве́рнии, соше́дшеся, восхва́лим,/ я́ко земле́ на́шей путь правосла́внаго строи́тельства пропове́да,/ и, самозва́нныя богопроти́вныя вла́сти обличи́в де́рзновение,/ в темни́це гла́дом заму́чен бысть,/ и ны́не со священному́ченики живы́й Христу́ мо́лится спасти́ся нам.</p>
				<p>Сла́ва:</p>
				<p>Све́тлую твою́ па́мять <style>Днесь</style> творя́ще,/ Спа́са и Го́спода моли́ти приле́жно тя мо́лим, свяще́нномучениче Ермоге́не,/ зако́ном да́ти правосла́вное утвержде́ние.</p>
				<p><style>И ны́не:</style></p>
				<p>Те́плое заступле́ние су́щим в бе́дах и Помо́щницу на́шу,/ Е́юже ра́бства инозе́мнаго изба́вихомся,/ Богоро́дицу, ве́рнии, ублажа́ем.</p>
				<p>По 2-м стихосло́вии седа́льны, глас 4.</p>
				<p>Подо́бен то́йже:</p>
				<p>Яви́лся еси́ <style>Днесь</style> Ру́си Правосла́вней,/ и свет твоего́ благоволе́ния зна́менася на нас, в ра́зуме пою́щих тя:/ прише́л еси́ и яви́лся еси́ чудотво́рец пресла́вный.</p>
				<p>Сла́ва:</p>
				<p>Притеце́м, ве́рнии, к моще́м святи́теля Ермоге́на,/ и пролие́м пред ним печа́ль на́шу, и скорбь на́шу пред ним возвести́м,/ да обря́щем ве́лие утеше́ние:/ всяк бо ве́руяй не оты́дет тощ.</p>
				<p><style>И ны́не:</style></p>
				<p><style>Днесь</style> Влады́чица ми́ра ра́дуется,/ зря́щи святи́теля́ Ермоге́на, от Христа́ венча́ннаго си́лою мно́гою и при́сно о Правосла́вней Ру́си моля́щася./ <style>егоже</style> моли́твами, Ма́ти Бо́га Вы́шняго, покрый нас покро́вом Твоея бла́гости.</p>
				<p>По полиелеи седа́льны, глас 4.</p>
				<p>Подо́бен то́йже:</p>
				<p>Прему́драго иера́рха восхва́лим,/ я́ко ко́рмчаго Ру́си Правосла́вныя, к Го́рнему Иерусали́му путево́дствующа,/ и на всяку пра́вду наставля́юща, и от вся́каго зла спаса́юща.</p>
				<p>Сла́ва:</p>
				<p>Прему́драго иера́рха восхва́лим,/ я́ко А́нгела храни́теля Ру́си Правосла́вныя,/ страну́ на́шу в Правосла́вней ве́ре утвержда́юща и Христа́ в ней вообража́юща.</p>
				<p><style>И ны́не:</style></p>
				<p>Ублажи́м Честне́йшую Го́рних во́инств:/ Та бо помогла́ есть святи́телю Ермоге́ну упоко́итися в Ве́чных оби́телях,/ Та бо спасе́т и нас, гре́шных.</p>
				<p>По 50-м псалме́ стихи́ра, глас 4.</p>
				<p><style>Подо́бен:</style> Яви́лся еси́:</p>
				<p>Предста́тель тепле́йший наро́да правосла́внаго показа́лся еси́, Ермоге́не,/ и, иносла́вная уче́ния отверга́я со дерзнове́нием,/ пра́вило показа́лся еси́ всем Правосла́вия,/ о всех моля́ся, после́дующих твои́м Боже́ственным уче́нием и нака́занием.</p>
				<p>Кано́н Богородицы, со ирмосом на 6, глас 8: Воду прошед:
					<style>и святителя канон, на 8, глас 8, <style>егоже</style> краегране́сие: </style>Вонми́, земле́, гла́су святи́теля Ермоге́на: свята́я и Богом люби́мая Русь не поги́бнет.
				</p>
				<p><style>Песнь 1</style></p>
				<p><style>Ирмо́с:</style> Песнь возсле́м, лю́дие,/ чу́дному Бо́гу на́шему,/ свободи́вшему Изра́иля от рабо́ты,/ песнь побе́дную пою́ще и вопию́ще:/ пои́м Тебе́, Еди́ному Влады́це.</p>
				<p>Веду́щий воскликнове́ние, по́йте и велича́йте святи́теля вели́каго/ и, взира́юще на кончи́ну его́, подража́йте ве́ре его́.</p>
				<p>Оби́лие благода́ти обита́ет в раце моще́й твои́х, святи́телю Ермоге́не,/ ея́же ра́ди прославля́ем тя, я́ко новоя́вленна чудотво́рца, и про́сим исцеле́ний.</p>
				<p>На́чало прему́дрости — страх Госпо́день, научи́вый и тя, святи́телю,/ рабо́тати Го́сподеви с тре́петом и ра́доватися пред лице́м Его́./ Даждь и нам по моли́тве твое́й положи́ти сие́ нача́ло благо́е.</p>
				<p>Многи ско́рби пра́ведным, и от всех их изба́вит я Госпо́дь./ По словеси́ сему́ бысть житие́ твое́, святи́телю./ И се ны́не ра́дуешися на Небесе́х/ и ра́дувши всех, чту́щих па́мять твою́.</p>
				<p>Испыта́ли свиде́ния Бо́жия был еси́, святи́телю,/ в зако́не бо Христо́ве поуча́лся еси́ день и нощь,/ и оправда́ния Госпо́дня пра́ва суть,/ в селе́ния бо пра́ведных всели́ тя Госпо́дь.</p>
				<p>За́поведи Госпо́дни от ю́ности возлюби́л еси́/ и преда́ния святы́х оте́ц да́же до сме́рти соблю́л еси́, святи́телю,/ и ны́не с ни́ми сопрославля́еши Бо́га,/ <style>егоже</style> моли́, да спасе́т тобо́ю ду́ши на́ша.</p>
				<p><style>егоже</style> возлюби́л еси́ и Ему́же ре́вностно порабо́тал еси́,/ ны́не с ли́ки святы́х воспева́вши и мо́лишися за ны.</p>
				<p><style>Богоро́дичен:</style> Моли́твеннице те́плая, Засту́пнице ро́да христиа́нскаго,/ приими́ мольбы́ от нас, приле́жно призыва́ющих и моля́щихся Тебе́:/ покры́й страну́ на́шу Правосла́вную покро́вом Твое́я бла́гости.</p>
				<p><style>Песнь 3</style></p>
				<p><style>Ирмо́с:</style> Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</p>
				<p>Ле́та дре́вняя помяну́х, и поучи́хся во всех де́лех твои́х, святи́телю,/ и обрето́х ве́дение, ка́ко жити в ми́ре сем,/ от святы́х оте́ц и от жити́й святы́х вразумля́лся.</p>
				<p>Епи́скоп му́дрый лю́дем был еси́, святи́телю,/ уподо́бился еси́ му́жу, смотря́щу лице́ бытия стра́ны Правосла́вныя/ в ле́тописех дре́вних, я́коже в зерца́ле,/ поуча́ющуся прему́дрости Правосла́вия во днех дре́вних.</p>
				<p>Го́споди, Госпо́дь наш, я́ко чу́дно И́мя Твое́ по всей Ру́си./ Госпо́дь посмее́тся враго́м на́шим./ Госпо́дь засту́пник наш./ Сию́ пра́вду живописа́л еси́, святи́телю,/ поуча́я ро́ды родо́в, я́ко летопи́сец Правосла́вный Ру́си.</p>
				<p>Лю́дие, поучи́теся, лю́дие, умили́теся,/ вразумля́юще себе́ самех в пе́ниих и пе́снех духо́вных,/ ими́же просла́вил есть святи́тель Ермоге́н За́ступницу ро́да на́шего.</p>
				<p><style>Аще</style> не Госпо́дь сози́ждет дом, всу́е труди́шася зи́ждущий./ Сию́ и́стину внуша́л еси́, святи́телю, стра́жем земли́ на́шея,/ да не осуетя́тся помышле́нии свои́ми и да не всу́е мяту́тся.</p>
				<p>Свяще́нник це́ркве Святи́теля Никола́я был еси́, Ермоге́не,/ и, возгрева́я дар, живы́й в тебе́,/ ве́лию любо́вь Богома́тере стяжа́л еси́,/ Е́юже от сла́вы в сла́ву да́же до Небесе́ влеко́м был еси́/ и в селе́ниих пра́ведных всели́лся еси́.</p>
				<p>Уподо́бился еси́ купцу́, многоце́нен би́сер обре́тшу,/ егда́ ико́ну Богома́тере от земли́ подъя́л еси́, я́ко сокро́вище благода́ти,/ ни́щия ду́хом обогаща́ющее.</p>
				<p><style>Богоро́дичен:</style> Сказа́ние чуде́с Твои́х, Богоро́дице,/ е́же написа́ святи́тель Ермоге́н во сла́ву ико́ны Твое́я Каза́нския,/ воздвиза́ет всю Русь Правосла́вную при́сно прибега́ти к Тебе́ во всех обстоя́ниих и приле́жно моли́ти:/ Пресвята́я Богоро́дице, помога́й нам.</p>
				<p>Седа́лен, глас 8.</p>
				<p><style>Подо́бен:</style> Прему́дрости:</p>
				<p>Возше́д на высоту́ Небе́сную и Боже́ственными отту́ду, о́тче, озари́вся сия́нии чуде́с,/ пресве́тел вои́стину яви́лся еси́ Правосла́вней Ру́си па́стырь, нам в напа́стех сый предста́тель непобеди́м./ Те́мже пресла́вно враги́ победи́в, лжу иносла́вия отгна́л еси́/ и страну́ Правосла́вную спасл еси́ от поги́бели, Ермоге́не./ Моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Святи́телю Ермоге́ну подража́юще,/ почти́м пресве́тлую ико́ну Богома́тере, я́ко исто́чник неисче́рпаемый исцеле́ний,/ и ублажи́м Ма́терь Бо́га Вы́шняго я́ко Де́ву и Еди́ну в же́нах, без семе́не ро́ждшую Бо́га пло́тию.</p>
				<p><style>Песнь 4</style></p>
				<p><style>Ирмо́с:</style> Услышах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</p>
				<p>Возвести́те <style>во языцех</style> дела́ Бо́жия,/ я́же яви́л нам есть Госпо́дь Вседержи́тель от ико́ны Свое́я Ма́тере, —/ рекл еси́, святи́телю, —/ да не реку́т язы́цы: где есть Бог их, в Него́же ве́руют?/ и да заградя́тся уста́ их.</p>
				<p>Я́та бысть земле́ю, но не удержа́нна, ико́на Пречи́стыя,/ да бу́дет во утвержде́ние новопросвеще́нным, блужда́ющим же во тьме неве́дения, во открове́ние све́та И́стины,/ я́коже му́дрствует о сем святи́тель Ермоге́н.</p>
				<p>Ты еси́ изря́дное пе́ние чуде́с Пренепоро́чныя,/ ты еси́ утвержде́ние немощствующих в ве́ре,/ ты еси́ просвеще́ние омраче́нных тьмо́ю неве́рия, и пое́т тя дух мой.</p>
				<p>И́го благо́е и бре́мя ле́гкое подъя́л еси́, Ермоге́не,/ егда́ о́браз А́нгельский восприя́л еси́,/ да прииде́ши в во́зраст му́жа соверше́нна.</p>
				<p>Тебе́, оде́ющагося моли́твою, я́ко ри́зою,/ добро́детелей подви́жника, Спа́сова оби́тель ви́дя, зело́ ра́довася:/ гряде́т бо священноархимандри́т обнови́ли оби́тель и утверди́ти благоче́стие.</p>
				<p>Ермола́ю тезоимени́тый, усоверши́лся еси́,/ Ермоге́ну же, сожи́тельствуя, уподо́бился еси́/ и се, я́ко свети́льник немерца́яй, поставля́ешися на све́щнице Каза́нский це́ркве.</p>
				<p>Лепо есть прему́дрому нему́дрыя просвеща́ти,/ си́льному о Го́споде не́мощный укрепля́ти,/ лепо есть святи́тельствовати Ермоге́ну, вся мо́гущему о Христе́ Иису́се.</p>
				<p><style>Богоро́дичен:</style> Я́ко Госпожу́, Цари́цу и Влады́чицу,/ заступа́ющу всех нас, в держа́вный Твой покро́в прибега́ющих,/ пое́т Тя святы́й Ермоге́н,/ с ни́мже приими́ и на́ша моле́ния и спаси́ ду́ши на́ша.</p>
				<p><style>Песнь 5</style></p>
				<p><style>Ирмо́с:</style> У́тренююще вопие́м Ти:/ Го́споди, спаси́ ны,/ Ты бо еси́ Бог наш,/ра́зве Тебе́, ино́го не вемы.</p>
				<p>Егда́ был еси́ в Каза́ни, неве́дущия и́стиннаго Бо́га просвеща́л еси́/ и рабо́тати Еди́ному Бо́гу науча́л еси́./ Сего́ ра́ди со апо́столы ра́дуешися, прие́мля награ́ду благове́стника Христо́ва.</p>
				<p>Ре́вностию Бо́жиею по сла́ве ди́вных во святы́х Гу́рия, Варсоно́фия и Ге́рмана поревнова́л еси́, Ермоге́не,/ и, тех моли́твами вспомоществу́емый, в оби́тели святи́телей пресели́лся еси́,/ предстоя́ Еди́ному Пастыренача́льнику, Его́же моли́ спасти́ся всем нам.</p>
				<p>Ми́луя, нака́зывал еси́ и, наказу́я, ми́ловал еси́, святи́телю,/ и се́ю му́дростию огражда́л еси́ от волко́в хи́щных/ новопросвеще́нная ча́да твоя́ и вся о́вцы твоя́.</p>
				<p>Опло́том был еси́ Правосла́вию,/ немощны́я в ве́ре огражда́л еси́/ и к попече́нию о спасе́нии страны́ во Христе́ Иису́се царя́ Фео́дора призы́вал еси́,/ указу́я стране́ спаси́тельное преображе́ние.</p>
				<p>Град Москва́ и с ним вся Русь пла́кася го́рько,/ самозва́нну повели́телю воцари́вшуся и в нече́стие обле́кшуся,/ ты же еди́н, я́ко кре́пкий побо́рник, сему́ нече́стию противоста́л еси́/ и ве́ру Правосла́вную со дерзнове́нием испове́дал еси́.</p>
				<p>Ермоге́на испове́дника,/ и́же не у́боя́ся преще́ния сме́ртнаго и слове́с жесто́ких от нечести́ваго врага́,/ пе́сньми ублажа́ем.</p>
				<p>На Него́же, ра́дующеся, взира́ют чини́ А́нгельстии и вси святи́и,/ Тому́ предстои́ши ны́не, Ермоге́не,/ и я́ко испове́дник хода́тайствуеши при́сно за Русь Правосла́вную.</p>
				<p><style>Богоро́дичен:</style> Ада́мово воззва́ние, Пренепоро́чная Де́во,/ с Тобо́ю Госпо́дь и Тобо́ю с на́ми Бог,/ разуме́йте сие́, <style>язы ́цы</style>, и покаря́йтеся.</p>
				<p><style>Песнь 6</style></p>
				<p><style>Ирмо́с:</style> Ри́зу мне пода́ждь све́тлу,/ одея́йся све́том, я́ко ри́зою,/ Многоми́лостиве Христе́ Бо́же наш.</p>
				<p>Собо́ра освяще́ннаго избра́нием и Бо́жией во́лею/ возше́л еси́, святи́телю, на престо́л патриа́ршия вла́сти,/ да спасе́ши Русь, напа́стьми мно́гими обурева́ему.</p>
				<p>Ве́ры нелицеме́рный испове́дание непоколеблемое/ начерта́л еси́, святи́телю, руко́ю твое́ю/ и сию́ ве́ру пред лицем всея Це́ркве в собо́ре Успе́ния Пречи́стыя испове́дал еси́,/ да узрит вся Русь ка́мень и́стинныя  ве́ры,/ на не́мже сози́ждется и утверди́тся в Правосла́вии.</p>
				<p>Язы́к твой — трость кни́жника скоропи́сца,/ имже загради́шася уста́ гре́шнича и уста́ льстиваго,/ и усмири́ся мяте́ж нечести́вых.</p>
				<p>Тьму лжи разгоня́я сло́вом и́стины/ и на борьбу́ с изме́нниками Правосла́вное во́инство благословля́я,/ изне́сл еси́ на сто́гна гра́да Москвы́ покро́в от чудото́чных моще́й царе́вича Дими́трия,/ да возвести́тся пра́вда Бо́жия, и да укрепи́тся страна́ Правосла́вная.</p>
				<p><style>Аще</style> покаетеся, — рекл еси́, святи́телю, — спасе́ни бу́дете,/ и укрепи́тся си́лою Бо́жиею страна́ Российская.</p>
				<p>Я́ко дре́во при исхо́дищих вод,/ был еси́ у Престо́ла благода́ти, святи́телю,/ осеня́я прохладою́ утеше́ния и многопло́дием пра́вды Правосла́вную Русь.</p>
				<p>И пропове́дуеши, и облича́вши, и призыва́вши,/ и мо́лишися, и моли́тися во всех хра́мех повелева́вши, святи́телю,/ о спасе́нии и о умире́нии страны́ Правосла́вныя.</p>
				<p><style>Богоро́дичен:</style> Богоро́дице Де́во, Упова́ние христиа́ном,/ покры́й, соблюди́, сохрани́ и спаси́ Русь,/ прибега́ющу ко Твоему́ заступле́нию.</p>
				<p><style>Конда́к, глас 6:</style></p>
				<p>Темни́цею и гла́дом изнуря́емь,/ да́же до сме́рти ве́рен пребы́л еси́, блаже́нне Ермоге́не,/ мало́душие от серде́ц люде́й твои́х отгоня́я/ и на о́бщий по́двиг вся призыва́я./ Те́мже и нечести́вых мяте́ж низложи́л еси́ и страну́ на́шу утверди́л еси́,/ да вси зове́м ти:/ ра́дуйся, засту́пниче Росси́йския земли́.</p>
				<p><style>И́кос:</style></p>
				<p>Прииди́те, правосла́внии людие,/ пе́сньми ублажи́м пресве́тла свети́льника Це́ркве Росси́йския,/ непоколеби́ма столпа́ ве́ры Православныя,/ тепла́ моли́твенника и предста́теля за зе́млю на́шу,/ крепка́ стоятеля проти́ву враго́в,/ стро́гаго обличи́теля на преда́телей и разори́телей Правосла́вный страны́,/ добраго па́стыря, ду́шу свою́ за о́вцы своя́ положи́вша/ и сего́ ра́ди ве́нцем сла́вы от Го́спода венча́нна,/ к нему́же припа́ем, ве́рою и любо́вию зову́ще си́це:/ ра́дуйся, вели́кий в иера́рсех Росси́йских святи́телю Христо́в о́тче наш Ермоге́не.</p>
				<p><style>Песнь 7</style></p>
				<p><style>Ирмо́с:</style> О́троцы Богочести́вии в Вавило́не/ о́бразу злато́му не поклони́шася,/ но посреде́ пе́щи о́гненный, ороша́еми,/ песнь воспева́ху, глаго́люще:/ превозноси́мый отце́в и нас Бо́же, благослове́н еси́.</p>
				<p>Огне́м лю́тыя зло́бы опаля́ема,/ пе́щи о́гненней уподо́билася есть Правосла́вная Русь во дни разоре́ния и мятежа́ лю́таго,/ си́лою же слове́с твои́х, святи́телю, ороша́ема,/ и до <style>Днесь</style> пое́т правосла́вно:/ отце́в и нас Бо́же, благослове́н еси́.</p>
				<p>Оте́ц всея Ру́си в дни ско́рби и обстоя́ний яви́ся святи́тель Бо́жий Ермоге́н,/ сего́ ра́ди призыва́йте его́ и по́йте с ним И́мени Всевы́шняго:/ отце́в и нас Бо́же, благослове́н еси́.</p>
				<p>Моли́теся, и пости́теся, и измени́теся в но́ваго челове́ка,/ оде́яна в доброде́тели Боголю́бия и благоче́стия,/ да пода́ст всем нам Госпо́дь мир и любо́вь,/ земли́ на́шей кре́пкое едине́ние, стране́ побе́ду на враги́ и одоле́ние.</p>
				<p>Любо́вию к оте́честву согрева́яйся и ре́вностию по ве́ре па́че огня́ разгора́яйся,/ попаля́л еси́, святи́телю, те́рния грехолюби́ваго мятежа́,/ обно́вляя и утвержда́я обветша́вшее житие́.</p>
				<p>Юнцы́ ту́чнии, самозва́нцы мяте́жнии,/ ца́рие инозе́мнии и изме́нницы нечести́вии одержа́ша Русь,/ пред лице́м же твое́я пра́вды, святи́телю, исчезо́ша, я́ко дым от огня́,/ да весели́тся Пра́восла́вная Русь о Го́споде, и да торжеству́ет Пра́вославие.</p>
				<p>Бо́гови рабо́тницы и тебе́ помо́щницы бы́ша святи́тели Христо́вы:/ Филаре́т Росто́вский, Ефре́м Каза́нский, Феокти́ст Тверски́й и Галактио́н Су́ждальский,/ и́миже во всю зе́млю изы́де сло́во твое́, Ермоге́не святи́телю, и в концы́ Ру́си ве́щание твое́.</p>
				<p><style>Богоро́дичен:</style> И́же в напа́стех, и в ско́рбех, и в боле́знех, обремене́ннии грехи́ мно́гими,/ прииди́те к Засту́пнице Усе́рдней, Ма́тери Го́спода Вы́шнято,/ Та бо исцели́т вы, и уте́шит, и упоко́ит.</p>
				<p><style>Песнь 8</style></p>
				<p><style>Ирмо́с:</style> Богоглаго́ливии о́троцы в пе́щи,/ со огне́м пламень попира́юще, поя́ху:/ благослови́те, дела́ Госпо́дня, Го́спода.</p>
				<p>Ми́лостыни мно́ги твори́л еси́ лю́дем, святи́телю,/ егда́ бога́тии обнища́ша ми́лостию и сребролю́бия ра́ди не внима́ху, е́же по́мощи неиму́щим,/ ты же рекл еси́ ке́ларю Се́ргиевой оби́тели Авраа́мию,/ и жи́тницы отверзо́шася, и а́лчущий насы́тищася, и благослови́ша Го́спода.</p>
				<p>А́ще и пе́нится жите́йское мо́ре,/ <style>Аще</style> и бесну́ется, воздвиза́емо напа́стей бу́рею,/ не потопи́ти ему́ корабля́ Иису́сова:/ на ка́мени бо ве́ры и пра́вды стои́м./ Та́ко рекл еси́, святи́телю, и бысть та́ко,/ и се торжеству́ют правосла́внии и благословя́т Го́спода.</p>
				<p>Я́ко до́брый ко́рмчий, приве́л еси́, святи́телю, кора́бль Росси́йский к ти́хой при́стани Правосла́вный Це́ркве,/ и се страна́ на́ша осоля́ется благода́тию Свята́го Ду́ха и благословля́ет Го́спода.</p>
				<p>Рекл еси́, святи́телю, боя́щимся Го́спода:/ не бо́йся, ма́лое ста́до, я́ко благоизво́лил есть Оте́ц Небе́сный дарова́ти нам одоле́ние враго́в и мир./ Та́ко ве́ровал еси́ и та́ко по ве́ре восприял еси́./ И се Свята́я Це́рковь ра́дуется о правосла́вии страны́ на́шея и благословля́ет Го́спода.</p>
				<p>Уничижи́ша тя возстаю́щии на тя,/ мета́юще прах и песо́к в лице́ твое́, да не преща́еши изме́нником и мяте́жником./ Ты же вся претерпе́л еси́ пра́вды ра́ди, благословля́я Го́спода.</p>
				<p>Свята́я и Бо́гом люби́мая Русь не поги́бнет, —/ рекл еси́, святи́телю, изме́нником, и преда́телем, и всем враго́м на́шим:/ всу́е тружда́етеся, <style>Аще</style> не Госпо́дь созида́ет,/ пока́йтеся и благослови́те Го́спода.</p>
				<p>Не ве́даем, ка́ко и нарещи́ вас,/ — рекл еси́, святи́телю, мяте́жником и изме́нником,/ отступи́ли бо есте́ от Бо́га, отпа́ли от Собо́рныя и Апо́стольския Це́ркве,/ забы́ли есте обе́ты Правосла́вныя ве́ры на́шея:/ стоя́ти до сме́рти за дом Пресвяты́я Богоро́дицы, за ве́ру Правосла́вную и Оте́чество./ Пока́йтеся, и обрати́теся, и благослови́те Го́спода.</p>
				<p><style>Богоро́дичен:</style> Е́же о нас испо́лнив смотре́ние Бо́жие/ и я́же на земли́ соедини́в Небе́сным,/ носи́ла еси́ во чре́ве от Ду́ха Свята́, Пренепоро́чная, и родила́ еси́ нам всех Бо́га,/ Его́же, вся дела́ Госпо́дня, пою́т и превозно́сят во вся ве́ки.</p>
				<p><style>Песнь 9</style></p>
				<p><style>Ирмо́с:</style> Вои́стину Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</p>
				<p>Пречи́стей Влады́чице вве́рил еси́, святи́телю, Правосла́вное во́инство,/ и стоя́ти за ве́ру неподви́жно да́же до сме́рти благослови́л еси́,/ и боя́тися Еди́наго, на Небес́х Живу́щаго, научи́л еси́,/ сего́ ра́ди со испове́дники правосла́вныя пра́вды ра́дуешися.</p>
				<p>Окая́нныя изме́нники анафема́тствовал еси́,/ правосла́вным же во́ином и всем ревни́телем Правосла́вия/ ми́лость от Го́спода Бо́га и от своего́ смире́ния благослове́ние препода́л еси́, святи́телю,/ и́мже бысть побе́да и одоле́ние на враги́ и всея Ру́си спасе́ние,/ тебе́ же вене́ц от Бо́га, я́ко строи́телю святы́я жи́зни.</p>
				<p>Глас о́гненныя ре́вности о спасе́нии Оте́чества не вя́жется,/ <style>Аще</style> и заключа́ется во хра́мине пусте, я́ко во гро́бе,/ сего́ ра́ди и запове́дал еси́ ученику́ твоему́, Диони́сию игу́мену,/ и и́ноком оби́тели свята́го Се́ргия огласи́ти всю Русь Правосла́вную,/ да воздви́жется спаси́тельная брань во сла́ву Святы́я Це́ркве/ и во утвержде́ние страны́ Росси́йския,/ ю́же возлюби́л еси́ и о <style>нейже</style> мо́лишися Бо́гу.</p>
				<p>И первопресто́льник Апо́стольския Це́ркве, и испове́дник Правосла́вныя ве́ры,/ и вторы́й Златоу́ст во обличе́ние грехолюби́вых и мяте́жных,/ и строи́тель Правосла́вныя страны́ был еси́, святи́телю,/ и за сие́ произволе́ние темни́цею и гла́дом му́чим был еси́,/ и, прия́в от Бо́га неувяда́емый вене́ц, с му́ченики весели́шися.</p>
				<p>Бо́гу на́шему тобо́ю сла́ва,/ Тебе́ же, священному́чениче Ермоге́не, довле́ет ра́доватися во све́те лица́ Его́/ и непреста́нно моли́тися, да не поги́бнет Русь Свята́я, но да бу́дет да́же до конца́/ свет во открове́ние языко́в Правосла́вныя пра́вды.</p>
				<p>Нищ и боля́й есмь аз, святи́телю,/ и во смире́нии свое́м припада́ю к цельбоно́сным моще́м твои́м, исцеле́ния тре́буя.</p>
				<p>Его́же возлюби́л еси́, Ему́же ду́шу пре́дал свою́ еси́,/ и ны́не предстои́ши со дерзнове́нием я́ко му́ченик./ Моли́ Бо́га о нас, сня́тый священному́чениче Ермоге́не.</p>
				<p><style>Богоро́дичен:</style> Тя испове́дуем, я́ко Ма́терь Го́спода Вы́шняго,/ и, невозвра́тну наде́жду иму́ще на Тя,/ мо́лимся Тебе́ умиле́нною душею и сокруше́нным се́рдцем:/ всем поле́зная дару́й, и вся спаси́, Богоро́дице Де́во,/ Ты бо еси́ Боже́ственный покро́в рабо́м Твои́м.</p>
				<p>Свети́лен.</p>
				<p><style>Подо́бен:</style> Жены́, услы́шите:</p>
				<p>Во све́те Правосла́вия, его́же ревни́тель был еси́, святи́телю Ермоге́не,/ зрим Свет И́стины, в немже полнота́ дарова́ний Ду́ха,/ ра́дуемся о Го́споде и велича́ем озари́вшаго тя Све́том присноживо́тным.</p>
				<p><style>Сла́ва, и ны́не, Богоро́дичен:</style></p>
				<p>Ма́терь Незаходи́маго Све́та,/ осиява́ющую Русь покро́вом Матерняго заступле́ния,/ пе́сньми велича́ем я́ко светле́йшую Го́рних во́инств.</p>
				<p>На хвали́тех стихи́ры на 6, глас 7:</p>
				<p>Сотвори́те в пе́снех суд напи́сан,/ сла́ва сия́ бу́дет вели́кому Ермоге́ну:/ той бо есть Правосла́вия ревни́тель/ и всея Ру́си храни́тель,/ я́ко оре́л, птенцы́ своя́ покрыва́ли.</p>
				<p>Хвали́те Бо́га во святе́м Его́:/ той бо возвели́чил есть Его́/ и во всех де́лех Его́ оправда́л есть Его́/ утвержде́нием си́лы Его́.</p>
				<p>Хвали́те свята́го в си́ле его́:/ вся бо мо́жет о укрепля́ющем Иису́се./ Хвали́те его́ по мно́жеству чуде́с его́:/ вся бо неду́жныя исцеля́ет о И́мени Госпо́днем.</p>
				<p>Хвали́те свята́го во псалме́х и пе́снех,/ хвали́те его́ в пе́ниих духо́вных,/ велича́йте сла́ву оте́ц на́ших,/ воспева́йте утвержде́ние земли́ на́шея,/ ра́дуйтеся о не́м и весели́теся.</p>
				<p>Хвали́те свята́го в собо́ре освяще́нных,/ похвали́те его́, вси лю́дие:/ той бо есть красота́ церко́вная,/ той бо есть доброта́ наро́дная,/ той бо есть ра́дость на́ша.</p>
				<p>Хвали́те свята́го во святи́телех,/ похвали́те его́ во Святе́йших Патриа́рсех,/ ублажи́те его́ во испове́дницех/ и просла́вите его́ во свяще́нному́ченицех./ Хвали́те его́ во всех де́лех его́.</p>
				<p><style>Сла́ва, глас то́йже:</style></p>
				<p>Прииди́те, ублажи́м па́стыря до́браго земли́ на́шея,/ за ве́ру Ру́си вся претерпе́вшаго,/ и за Правосла́вие и Оте́чество ду́шу свою́ положи́вшаго,/ и ны́не ми́лостию Бо́жиею чудотво́рца,/ явле́ннаго во утвержде́ние ве́ры немощству́ющих,/ и во исцеле́ние всех неду́гующих,/ и во упокое́ние озло́бленных грехи́ мно́гими,/ да вси возра́дуемся и да пое́м ему́:/ ра́дуйся, лю́бы, нас согрева́ющая;/ ра́дуйся, сило́, нас исцеля́ющая;/ ра́дуйся, ра́зуме, всех просвеща́яй;/ ра́дуйся, стра́же, Правосла́вие на́ше охраня́яй;/ ра́дуйся, святи́телю Ермоге́не.</p>
				<p>И ны́не, Богоро́дичен, глас то́йже:</p>
				<p>Прииди́те, восхва́лим Прехва́льную,/ Славне́йшую всех земноро́дных и Честне́йшую Небе́сных во́инств,/ Ма́терь Го́спода Вы́шняго, Засту́пницу Усе́рдную.</p>
				<p>Славосло́вие вели́кое и отпу́ст. Дае́тся же и еле́й братии от канди́ла свята́го, и час 1-й.</p>
				<p>На литурги́и</p>
				<p>Блаже́нны от кано́на свята́го, пе́сни 3-я и 6-я. Проки́мен, глас 7: Возвесели́тся пра́ведник о Го́споде/ и упова́ет на Него́.
					 <style>Стих: </style>Услы́ши, Бо́же, глас мой, внегда́ моли́тимися к Тебе́.
					<style>Апостол к Евреем, зачало 335. Аллилуия, глас 4: </style>Свяще́нницы Твои́ облеку́тся в пра́вду,/ и преподо́бнии Твои́ возра́дуются.
					<style> Ева́нгелие от Иоа́нна, зача́ло 36. Прича́стен: </style>В па́мять ве́чную:
				</p>
			</section>
			<section>
				<title>
					<p>Священномученик Ермоген, Патриарх Московский и всея Руси</p>
				</title>
				<p>Священномученик Ермоген, Патриарх Московский и всея Руси происходил из донских казаков. По свидетельству самого Патриарха, он был вначале священником
					<style>в </style>городе Казани при гостинодворской церкви во имя святителя Николая (память 6 декабря и 9 мая). Вскоре он принял монашество и с 1582 года был архимандритом Спасо-Преображенского монастыря в Казани. 13 мая 1589 года хиротонисан во епископа и стал первым Казанским митрополитом.
				</p>
				<p>Во время служения будущего Патриарха в Казани совершилось явление и обретение чудотворной Казанской иконы Божией Матери в 1579 году. Будучи еще священником, он, с благословения тогдашнего Казанского архиерея Иеремии, переносил новоявленную икону с места обретения в церковь во имя святителя Николая. Обладая незаурядным литературным дарованием, святитель сам составил в 1594 году сказание о явлении чудотворной иконы и совершавшихся от нее чудесах. В сказании он со смирением пишет о себе: «Я же тогда,... хотя и был каменносердечен, однако прослезился и припал к Богородичному образу, и к чудотворной иконе, и к Предвечному Младенцу, Спасу Христу... И по велению Архиепископа, с прочими святыми крестами пошел я с иконою в находящуюся вблизи церковь святого Николая, который зовется Тульским...» В 1591 году святитель собирал в кафедральный собор новокрещенных татар и в течение нескольких дней наставлял их в христианской вере.</p>
				<p>В 1592 году были перенесены мощи святителя Германа, второго Казанского архиепископа (память 25 сентября), скончавшегося в Москве 6 ноября 1567 года, во время моровой язвы, и погребенного в Казани у церкви во имя святителя Николая. По благословению Святейшего Патриарха Иова (1589—1605) святитель Ермоген поставил их в Свияжском Успенском монастыре.</p>
				<p>9 января 1592 года святитель Ермоген направил Патриарху Иову письмо, в котором сообщал, что в Казани не совершается особое поминовение православных воинов, жизнь положивших за веру и Отечество под Казанью, и просил установить определенный день памяти воинов. Одновременно он сообщал о трех мучениках, пострадавших в Казани за веру Христову, из которых один был русский, по имени Иоанн (память 24 января), родом из Нижнего Новгорода, плененный татарами, а двое других, Стефан и Петр (память 24 марта), новообращенные татары. Святитель выражал сожаление, что эти мученики не были вписаны в синодик, читавшийся в Неделю Православия, и что им не пелась вечная память. В ответ святителю Ермогену Патриарх прислал указ от 25 февраля, который предписывал «по всем православным воинам, убитым под Казанью и в пределах казанских, совершать в Казани и по всей Казанской митрополии панихиду в субботний день после Покрова Пресвятой Богородицы и вписать их в большой синодик, читаемый в Неделю Православия», повелевалось вписать в тот же синодик и трех мучеников казанских, а день их памяти поручалось определить святителю Ермогену. Святитель объявил патриарший указ по своей епархии, добавив, чтобы по всем церквам и монастырям служили литургии и панихиды по трем казанским мученикам и поминали их на литиях и на литургиях 24 января среднею памятью. Святитель Ермоген проявлял ревность по вере и твердость в соблюдении церковных традиций, заботился о просвещении верой Христовой казанских татар.</p>
				<p>В 1595 году при деятельном участии Святителя совершилось обретение и открытие мощей Казанских чудотворцев: святителей Гурия, первого архиепископа Казанского (память 4 октября, 5 декабря, 20 июня), и Варсонофия, епископа Тверского (память 4 октября, 11 апреля). Царь Феодор Иоаннович (1584–1598) приказал соорудить в Казанском Спасо-Преображенском монастыре новую каменную церковь на месте прежней, где были погребены святые. Когда были обретены гробы святых, святитель Ермоген пришел с собором духовенства, повелел вскрыть гробы и, увидев нетленные мощи и одежды святителей, сообщил Патриарху и царю. По благословению Святейшего Патриарха Иова (†1605) и по повелению царя, мощи новоявленных чудотворцев были поставлены в новом храме. Святой Ермоген сам составил жития святителей Гурия и Варсонофия, епископов Казанских.</p>
				<p>За выдающиеся архипастырские труды митрополита Ермогена избрали на первосвятительскую кафедру, а 3 июля 1606 года он был возведен собором святителей на Патриарший престол в Московском Успенском соборе. Митрополит Исидор вручил Святейшему Патриарху Ермогену посох святителя Петра, Московского чудотворца (†21 декабря 1326), а царь принес в дар новому Патриарху панагию, украшенную драгоценными камнями, белый клобук и посох. По древнему чину Святейший Патриарх Ермоген совершал шествие на осляти вокруг стен Кремля.</p>
				<p>Деятельность Патриарха Ермогена совпала с трудным для Русского государства периодом — нашествием самозванца Лжедмитрия и польского короля Сигизмунда III.
					<strong/>Первосвятитель все свои силы посвятил служению Церкви и Отечеству. В этом подвиге Патриарх Ермоген не был одинок: ему подражали и помогали самоотверженные русские люди. С особенным вдохновением противостоял Святейший Патриарх изменникам и врагам Отечества, желавшим поработить русский народ, ввести в России униатство и католичество, и искоренить Православие. Когда самозванец подошел к Москве и расположился в Тушине, Патриарх Ермоген направил мятежным изменникам два послания. В одном из них он писал: «...Вы забыли обеты Православной веры нашей, в которой мы родились, крестились, воспитались и возросли, преступили крестное целование и клятву стоять до смерти за Дом Пресвятой Богородицы и за Московское государство и припали к ложно-мнимому вашему царику... Болит моя душа, болезнует сердце и все внутренности мои терзаются, все составы мои содрогаются; я плачу и с рыданием вопию: помилуйте, помилуйте, братие и чада, свои души и своих родителей, отшедших и живых... Посмотрите, как отечество наше расхищается и разоряется чужими, какому поруганию предаются святые иконы и церкви, как проливается кровь неповинных, вопиющая к Богу. Вспомните, на кого вы поднимаете оружие: не на Бога ли, сотворившего вас? не на своих ли братьев? Не свое ли Отечество разоряете?... Заклинаю вас Именем Бога, отстаньте от своего начинания, пока есть время, чтобы не погибнуть вам до конца».
				</p>
				<p>В другой грамоте Первосвятитель призывал: «...Бога ради, познайте себя и обратитесь, обрадуйте своих родителей, своих жен и чад, и всех нас; и станем молить за вас Бога...»</p>
				<p>Вскоре праведный суд Божий свершился и над Тушинским вором: его постигла столь же печальная и бесславная участь, как и предшественника; он был убит собственными приближенными 11 декабря 1610 года. Но Москва продолжала оставаться в опасности, так как в ней находились поляки и изменники-бояре, преданные Сигизмунду III. Грамоты, рассылавшиеся Патриархом Ермогеном по городам и селам, возбуждали русский народ к освобождению Москвы от врагов и избранию законного русского царя. Москвичи подняли восстание, в ответ на которое поляки подожгли город, а сами укрылись в Кремле. Совместно с русскими изменниками они насильно свели святого Патриарха Ермогена с Патриаршего престола и заключили в Чудовом монастыре под стражу. В Светлый понедельник 1611 года русское ополчение подошло к Москве и начало осаду Кремля, продолжавшуюся несколько месяцев. Осажденные в Кремле поляки не раз посылали к Патриарху послов с требованием, чтобы он приказал русским ополченцам отойти от города, угрожая при этом ему смертной казнью. Святитель твердо отвечал: «Что вы мне угрожаете? Боюсь одного Бога. Если все вы, литовские люди, пойдете из Московского государства, я благословлю русское ополчение идти от Москвы, если же останетесь здесь, я благословлю всех стоять против вас и помереть за Православную веру». Уже из заточения священномученик Ермоген обратился с последним посланием к русскому народу, благословляя освободительную войну против завоевателей. Но русские воеводы не проявили тогда единодушия и согласованности, поэтому не смогли взять Кремль и освободить своего Первосвятителя. Более девяти месяцев томился он в тяжком заточении и 17 февраля 1612 года скончался мученической смертью от голода.</p>
				<p>Освобождение России, за которое с таким несокрушимым мужеством стоял святитель Ермоген, успешно завершилось по его предстательству русским народом. Тело священномученика Ермогена было погребено в Чудовом монастыре, а в 1654 году перенесено в Московский Успенский собор. Прославление Патриарха Ермогена в лике святителей совершилось 12 мая 1913 года. (О Святейшем Патриархе Ермогене — «Журнал Московской Патриархии», 1979, №8.)</p>
			</section>
		</section>
		<section>
			<title>
				<p>18-й день</p>
			</title>
			<section>
				<title>
					<p>И́же во святы́х отца́ на́шего Льва, Па́пы Ри́мскаго</p>
				</title>
				<p>На Го́споди, воззва́х:
					<style>стихи́ры, глас 8.</style>
				</p>
				<p><style>Подо́бен:</style> Что вас нарече́м:</p>
				<p>Что́ тя имену́ем, Богодохнове́нне?/ главу́ ли правосла́вныя Це́ркве Христо́вы/ о́ко ли благоче́стия,/ зре́ти явле́нно се́рдцем ра́зум духо́вный,/ всем источа́ющий конце́м сло́во жи́зни,/ Богоначерта́нный сви́ток ве́ры пра́выя?/ Моли́ спасти́ся ду́шам на́шим.</p>
				<p>Что тя ны́не пронареку́, чу́дне?/ пропове́дника ли и́стины и основа́ние тве́рдо?/ старе́йшину верхо́внаго собо́ра честна́го,/ пра́вило уче́ний изве́стно/ и ме́рило иму́ще исправле́ние,/ Несто́риево разделе́ние и Евти́хиево слия́ние отсека́юща/ Богоплете́нными явле́ньми.</p>
				<p>Что тя ны́не нареку́, ди́вне?/ нача́льника ли и царя́ теле́сных страсте́й,/ душе́вное влады́чество направля́юща светло́?/ Боже́ственнаго ми́лования сосу́д,/ любве соверше́нныя жили́ще?/ человеколюбе́зна согреша́ющим, обраще́ния ожида́юща?/ Моли́ спасти́ся ду́шам на́шим.</p>
				<p><style>Сла́ва, и ны́не, Богоро́дичен.</style></p>
				<p>Подо́бен то́йже:</p>
				<p>Кому́ уподо́билася еси́, окая́нная душе́,/ к пока́янию ника́коже возни́чущи/ и огня́ не ужаса́ющися, злых ожида́ющаго?/ Воста́ни, и еди́ну к заступле́нию ско́рую призови́, и возопи́й:/ Де́во Ма́ти,/ моли́ Твоего́ Сы́на и Бо́га на́шего/ изба́вити мя от се́ти льсти́ваго.</p>
				<p>Крестобогоро́дичен.</p>
				<p>Подо́бен то́йже:</p>
				<p>А́гница А́гнца я́ко ви́де,/ на Дре́ве просте́рта во́лею Крестнем,/ вопия́ше ма́терски и боле́знующи с пла́чем:/ Сы́не Мой, что стра́нное сие́ виде́ние?/ всем живо́т даяй я́ко Госпо́дь,/ ка́ко умерщвля́ешиея, Долготерпели́ве,/ земны́м подая́ воскресе́ние?/ Сла́влю Твое́ мно́гое, Бо́же мой, снизхожде́ние.</p>
				<p>Тропа́рь, глас 8:</p>
				<p>Правосла́вия наста́вниче,/ благоче́стия учи́телю и чистоты́,/ вселе́нныя свети́льниче, архиере́ев Богодухнове́нное удобре́ние,/ Льве прему́дре,/ уче́ньми твои́ми вся просвети́л еси́, цевни́це духо́вная./ Моли́ Христа́ Бо́га спасти́ся ду́шам на́шим.</p>
				<p>Кано́н, его́же краегране́сие: Всему́дрому Льву пе́сни плету́.
					<style>Творе́ние Феофа́ново. Глас 8.</style>
				</p>
				<p><style>Песнь 1</style></p>
				<p><style>Ирмо́с:</style> Пои́м Го́сподеви,/ прове́дшему лю́ди Своя́ сквозе́ Че́рмное мо́ре,/ я́ко Еди́н сла́вно просла́вися.</p>
				<p>Свяще́нства пома́занием, всеблаже́нне, удобре́н,/ укра́сил еси́ сие́ доброде́тельными ви́ды, пребога́те.</p>
				<p>Я́коже зрел грозд, о́тче, изгне́л еси́ рйзум,/ весе́лия крати́р, треблаже́нне, прему́дрости твое́й всем предложи́л еси́.</p>
				<p>Петра́ верхо́внаго престо́ла насле́дник был еси́,/ того́ име́я нрав и ре́вность, Богому́дре, ве́ры.</p>
				<p><style>Богоро́дичен:</style> Зако́на преступле́нием осуждена́ первозда́ннаго,/ Спа́са ро́ждши, Богома́ти Чи́стая, свободи́ла еси́.</p>
				<p><style>Песнь 3</style></p>
				<p><style>Ирмо́с:</style> Небе́снаго кру́га Верхотво́рче, Го́споди,/ и Це́ркве Зижди́телю,/ Ты ме́не утверди́ в любви́ Твое́й,/ жела́нии кра́ю, ве́рных утвержде́ние,/ Еди́не Человеколю́бче.</p>
				<p>Столп правосла́вия Христо́вы Це́ркве, всему́дре Льве, усе́рдно нося́, возста́вил еси́,/ его́же держа́нии, еретико́в безбо́жныя разруша́ет полки́ и собо́рища.</p>
				<p>Небе́сныя и Боже́ственныя насы́тився благода́ти,/ церко́вныя до́гматы, о́тче, предложи́л еси́,/ со все́ми бо́рбствуя ерети́ческими языкобо́лии,/ благоче́стия побо́рниче, Льве пребога́те.</p>
				<p>Све́том пресветле́йшим озари́вся, преподо́бие,/ неизглаго́ланнаго и Боже́ственнаго вочелове́чения,/ Сло́во уясни́л еси́,/ сугу́бо, рек, существо́ и сугу́бо де́йство вопло́щшагося Бо́га.</p>
				<p><style>Богоро́дичен:</style> Украси́лася еси́, я́ко неве́ста, де́вственными добро́тами,/ обра́дованная Де́во Ма́ти Неневе́стная,/ вся́кия бо тва́ри Ты превознесла́ся еси́ мно́жае,/ я́ко всех вино́вное Сло́во ро́ждшая.</p>
				<p><style>Седа́лен, глас 3.</style></p>
				<p><style>Подо́бен:</style> Боже́ственныя ве́ры:</p>
				<p>Уста́вил еси́ дерзнове́ния,/ де́лы уве́рил еси́ правосла́вия,/ я́ко упова́, я́ко лев, пра́ведный;/ и́стины пропове́даеши уче́ния/ и облича́вши преле́сти сокрове́ния,/ о́тче преподо́бие, Христа́ Бо́га моли́/ дарова́ти нам ве́лию ми́лость.</p>
				<p><style>Сла́ва, и ны́не, Богоро́дичен:</style></p>
				<p>Боже́ственнаго естества́ не отлу́чься,/ плоть быв во чре́ве Твое́м,/ но Бог вочелове́чься и пребы́сть,/ и́же по Рождестве́ Ма́терь Тя Де́ву,/ я́ко пре́жде Рождества́, сохрани́в Всенепоро́чну, Е́дин Госпо́дь,/ Того́ приле́жно моли́ дарова́ти нам ве́лию ми́лость.</p>
				<p>Крестобогоро́дичен:</p>
				<p>Нескве́рная А́гница,/ Сло́ва нетле́нная Де́ва Ма́ти,/ на Кресте́ зря́щи пове́шена, из Ней без боле́зни прозя́бшаго,/ ма́терски подо́бно, рыда́ющи, вопия́ше:/ увы́ Мне, Ча́до Мое́,/ ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
				<p><style>Песнь 4</style></p>
				<p><style>Ирмо́с:</style> Из горы́ приосене́нныя, Сло́ве, проро́к,/ Еди́ный Богоро́дицы,/ хотя́ща воплоти́тися Богови́дно усмотри́/ и со стра́хом славосло́вяше си́лу Твою́.</p>
				<p>Лев ты я́ко и́стинно, преблаже́нне, яви́лся еси́,/ смуща́ющия ли́сы отгоня́, ца́рским ры́канием ужа́сая нечести́вых умышле́ния.</p>
				<p>Скрыл еси́ приложе́нием твои́х до́гматов богоме́рзких е́ресей следы́,/ сокрове́нную и́стину взыска́в, священнотаи́нниче всече́стне.</p>
				<p>У́тро от за́пада возсия́л еси́, треблаже́нне,/ сви́ток благочести́вых до́гматов,/ я́ко лучи́, Це́ркве, Богому́дре, испуща́я и озаря́я ду́ши на́ша.</p>
				<p><style>Богоро́дичен:</style> Умертви́ стремле́ния, Де́во, страсте́й мои́х,/ уста́ви, Блага́я, молву́ прегреше́ний,/ грехо́вную бу́рю Твое́ю тишино́ю, Богороди́тельнице, потребляющи.</p>
				<p><style>Песнь 5</style></p>
				<p><style>Ирмо́с:</style> Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чу́ждая тьма, окая́ннаго?/ но обрати́ мя и к све́ту за́поведей Твои́х/ пути́ моя́ напра́ви, молю́ся.</p>
				<p>Сугу́бому де́йству пропове́дник был еси́ Спа́са Христа́:/ де́йствовати бо, рекл еси́, в ко́емждо естестве́, я́коже имя́ше,/ со обои́м слежа́щим обще́нием, святи́телю Богому́дре блаже́нне.</p>
				<p>Равномо́щно су́що Ро́ждшему Сло́во позна́л еси́,/ я́коже плоть Сего́ бы́вша, треблаже́нне, уве́рил еси́,/ прили́чно, рекл еси́, пло́тская сво́йства де́яти,/ несли́тно непревра́тно обо́я.</p>
				<p><style>Богоро́дичен:</style> Е́же пре́жде всех век, Еди́ному ве́домо Бо́гу та́инство/ челове́ка бы́ти вся́ческих Влады́ку и Го́спода и с пло́тию смеси́тися кро́ме преложе́ния, из Тебе́, Де́во, яви́ся, прехожде́ние прие́м.</p>
				<p><style>Песнь 6</style></p>
				<p><style>Ирмо́с:</style> Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</p>
				<p>Петра́ честна́го прее́мник, и сего́ нача́льством обогати́вся,/ и теплу́ стяжа́в ре́вность, Богодви́жимый сви́ток написа́л еси́,/ ерети́ческое веле́ние отмета́я смуще́нное, растворе́ние несме́сно соединя́я.</p>
				<p>Сы́на Еди́наго, Христа́ и Го́спода, пре́жде век от Отца́ рождена́,/ и нас ра́ди от Де́вы ро́ждшагося, и я́вльшася нам Единосу́щна, пропове́дал еси́ преесте́ственно,/ служи́телю неизглаго́ланных, Богоприя́тне.</p>
				<p><style>Богоро́дичен:</style> Тя, Всечи́стая, спасе́ния Хода́таицу, ве́рнии, испове́дающе, вопие́м:/ ра́дуйся, Чи́стая,/ ра́дуйся, Неве́сто Де́во,/ ра́дуйся, горб Божия присе́нная,/ ми́ру бо Ты ра́дость присносу́щыую источи́ла еси́.</p>
				<p><style>Конда́к, глас 3.</style></p>
				<p><style>Подо́бен:</style> Де́ва <style>Днесь</style>:</p>
				<p>На престо́ле, сла́вне, свяще́нства сед/ и львов уста́ слове́сных загради́в,/ до́гматы Богодухнове́нными Честны́я Тро́ицы озари́л еси́ свет Богоразу́мия твоему́ ста́ду./ Сего́ ра́ди просла́вился еси́/ я́ко Боже́ственный таи́нник Бо́жия бла́годати.</p>
				<p><style>И́кос:</style></p>
				<p>Отца́, и Сы́на, и Ду́ха Свята́го/ Трисо́лнечный Свет,/ Трисвяту́ю Си́лу,/ Божество́ Еди́но и Еди́но Существо́,/ Сию́ пропове́дав, уста́ льсти́вая до конца́ загради́л еси́ ерети́чествующих,/ Льве Богому́дре./ Те́мже Чи́стую Богороди́тельницу я́ко Богоро́дицу испове́дав,/ Несто́риево безу́мие и буесло́вие низложи́л еси́,/ сего́ ра́ди позна́лся еси́ в ми́ре и в Ри́ме/ я́ко Боже́ственный таи́нник Бо́жия благода́ти.</p>
				<p><style>Песнь 7</style></p>
				<p><style>Ирмо́с:</style> О́троцы евре́йстии в пе́щи/ попра́ша пла́мень дерзнове́нно/ и на росу́ огнь преложи́ша, вопию́ще:/ благослове́н еси́, Го́споди Бо́же, во ве́ки.</p>
				<p>Сна не дал еси́ ве́ждома,/ <style>дóндеже</style> из ко́рене исто́ргл еси́ лесть Евти́ха обезу́мившагося, зовы́й:/ благослове́н еси́, Го́споди Бо́же, во ве́ки.</p>
				<p>Еди́ну Ипоста́сь во двою́ существу́, Христа́ испове́дав,/ де́йствующа сугу́бо и хотя́ща, ны́не пое́ши:/ благослове́н еси́, Го́споди Бо́же, во ве́ки.</p>
				<p><style>Богоро́дичен:</style> Ны́не к Тебе́ прибега́ю, Богома́ти,/ прегреше́ний плени́цами стя́гнут, за милосе́рдие ми́лости изба́ви мя, вопию́ща:/ благослове́н, Пречи́стая, Плод Твоего́ чре́ва.</p>
				<p><style>Песнь 8</style></p>
				<p><style>Ирмо́с:</style> Седмери́цею пещь/ халде́йский мучи́тель/ Богочести́вым неи́стовно разжже́,/ си́лою же лу́чшею спасены́, сия́ ви́дев,/ Творцу́ и Избави́телю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
				<p>Всесве́тел, я́ко со́лнце, от за́пада возсия́л еси́, чу́до, Богоглаго́ливе, я́ве пресла́вно,/ смеше́ние и слия́ние Евти́хиево изсуши́в я́ве и Несто́риево разделе́ние пресека́я,/ уча́ Еди́наго чествова́ти Христа́ во двою́ существу́/ неразде́льно, непревра́тно, неслия́нно.</p>
				<p>От Бо́га дви́жим, благоче́стия уче́ния,/ я́ко на Богочерта́нных скрижа́лех вообрази́л еси́,/ я́коже Моисе́й вторы́й, яви́вся Боже́ственным лю́дем/ и собо́ру че́стных учи́телей, зовы́й:/ о́троцы, бла́гослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>Воплоще́ннаго, преподо́бне, пре́жде безпло́тнаго, позна́л еси́,/ Сло́ва О́тча Единоро́днаго и Собезнача́льнаго, в ле́то безле́тнаго,/ опи́сана у́бо пло́тию, я́ко Творца́ же описа́ния не веду́ща, учи́ши, взыва́я:/ свяще́ннии, воспо́йте, лю́дие, и превозноси́те Его́ во ве́ки.</p>
				<p><style>Богоро́дичен:</style> Обложе́нием телесе́ обложи́ся, Пречи́стая, от Твои́х крове́й,/ свети́л добро́тами, со́лнцем и луно́ю не́бо просвети́вый Бог,/ одушевле́нное Тя друго́е Не́бо показа́в,/ Его́же о́троцы благословя́т, свяще́нницы воспева́ют,/ лю́дие превозно́сят во вся ве́ки.</p>
				<p><style>Песнь 9</style></p>
				<p><style>Ирмо́с:</style> Устраши́ся всяк слух/ неизрече́нна Бо́жия снизхожде́ния,/ я́ко Вы́шний во́лею сни́де да́же и до пло́ти,/ от Деви́ческаго чре́ва быв Челове́к./ Те́мже Пречи́стую Богоро́дицу, ве́рнии, велича́ем.</p>
				<p>Сия́еши ны́не, таи́нниче Христо́в, благоле́пия ве́нцем укра́шен/ и, я́ко ве́рен святи́тель, пра́вдою вои́стинну оде́ялся еси́/ и, в рай сла́дости лику́я, чу́дне,/ о па́стве твое́й Влады́ку приле́жно умоли́.</p>
				<p>Иде́же ны́не патриа́рхов председа́ния же, и престо́ли, и чини́,/ Льве всеблаже́нне, ты досто́йно, о́тче, всели́лся еси́,/ я́ко патриа́рх и́стинен, и 4 ве́рою и благода́тию осияемъ./ Те́мже вси тя при́сно блажи́м.</p>
				<p>От бу́ри жите́йския отступи́в, ко Христу́ прише́л еси́,/ Льве всеизря́днейше,/ на ме́сте зла́чнем почива́я,/ иде́же пото́к сла́дости, и Свет Невече́рний,/ и несказа́нное весе́лие, и ра́дость пребыва́ющая.</p>
				<p><style>Богоро́дичен:</style> Зре́лу пожина́ю жизнь, невреди́му дре́вом ра́зума:/ Ты бо, Всенепоро́чная, жи́зни дре́во — Христа́ процвела́ еси́,/ вхо́ды жи́зни всем сказа́вши./ Тем Тя, Всечи́стая, Богоро́дицу, ве́рнии, велича́ем.</p>
				<p>Свети́лен.</p>
				<p><style>Подо́бен:</style> Не́бо звезда́ми:</p>
				<p>Святи́телей сла́ва и ве́рных защи́тник,/ ты яви́лся еси́, Богому́дре о́тче, и столп доброде́телей./ Те́мже помина́й всегда́ воспева́ющия тя любо́вию.</p>
				<p><style>Богоро́дичен:</style> Тя Предста́тельницу вси иму́ще гре́шнии, о Пресвята́я Де́во!/ Ты благопремени́тельна нам сотвори́ Сы́на Твоего́/ Ма́терними Твои́ми моли́твами.</p>
			</section>
			<section>
				<title>
					<p>Святитель <a xlink:href="https://azbyka.ru/biblia/?Lev.1&amp;c~r&amp;rus">Лев I</a>, Великий, папа Римский (†461)</p>
				</title>
				<p>Святитель <a xlink:href="https://azbyka.ru/biblia/?Lev.1&amp;c~r&amp;rus">Лев I</a>, Великий, папа Римский (†461) родился в Италии в христианской благочестивой семье. Отца его звали Квинтианом. Святитель Лев получил прекрасное воспитание и светское образование. Но, стремясь к духовной жизни, предпочел миру служение Церкви и стал архидиаконом при святом папе Сиксте III (432–440). По смерти последнего святитель Лев за чистоту и целомудрие своей жизни был единодушно избран в сентябре 440 года первосвятителем Римской Церкви. Это было трудное время, когда еретики осаждали твердыню Православия своими соблазнительными лжеучениями. В святителе Льве пастырская мягкость и доброта соединялись с несокрушимой твердостью в вопросах вероисповедания. Ему дано было Господом стать защитником Православия против ереси Евтихия и Диоскора, учивших об одном естестве в Господе нашем Иисусе Христе, и ереси Нестория. Узнав об еретическом «разбойничьем» соборе в Ефесе (449), во время которого пострадал святой Патриарх Царьградский Флавиан (память 19 февраля), святитель Лев
					<strong/>обращался с посланиями к императорам Феодосию II (408–450) и Маркиану (450–451) о созыве IV Вселенского Собора для осужденияереси монофизитов. Собор этот состоялся в Халкидоне в 451 году. На нем присутствовало 630 епископов и происходили прения, во время которых (на Соборе) было оглашено послание святителя Льва I к тогда уже почившему святителю Флавиану о двух естествах Господа нашего Иисуса Христа. По преданию, написав послание, святитель Лев положил его в гробницу святого первоверховного апостола Петра и обратился к нему со словами: «Если я, как человек, в чем-то согрубил и не достиг, то ты, кому Самим Господом нашим поручен Престол сей и Церковь, — помоги и исправи». По истечении сорока дней, проведенных святителем Львом в молитве и посте, к нему явился святой апостол Петр и сказал: «Прочел и исправил». Святитель Лев поспешил к гробнице и нашел в ней свое послание с исправлениями, сделанными апостольской рукой. По прочтении на IV Вселенском Соборе этого послания все присутствовавшие там епископы согласно воскликнули: «Это вера отеческая! Все так веруем! Петр через Льва так вещает! Анафема тому, кто так не верует!.. Почему это не было читано в Ефесе? Это Диоскор скрыл!».
				</p>
				<p>После этого еретики Евтихий и Диоскор были осуждены и отлучены от Церкви, а послание святителя Льва вошло в основу Православного учения о Церкви.</p>
				<p>Святитель Лев был также и защитником своего отечества. Как добрый пастырь, он был готов положить душу за овец своих. Когда в Италию вторгся предводитель гуннов Аттила со своими войсками, огнем и мечом опустошавший другие страны, святитель Лев со слезами просил Господа и апостолов Петра и Павла помочь своей пастве. Одетый в полное архиерейское облачение, он сам пошел к Аттиле и обратился к нему со словами увещания. Светлый облик святителя и его кроткие слова привели жестокого воина в ужас и трепет, он внял увещанию святителя Льва и покинул Италию. На вопросы приближенных, почему он убоялся вышедшего к нему безоружного человека, Аттила рассказал, что увидел рядом с вошедшим к нему святителем Львом двух мужей с мечами, угрожавших ему в случае, если он не покорится. То были святые покровители Рима — первоверховные апостолы Петр и Павел. Когда в 455 году предводитель вандалов Гензерих вторгся в Рим, святитель Лев сумел убедить его не предавать город разрушению, не жечь зданий и не проливать крови.</p>
				<p>Святитель Лев дожил до глубокой старости. Он заранее знал о своей смерти и приготовил себя теплой молитвой и добрыми делами к переходу из этого мира в вечность. Он умер в 461 году и был погребен в Риме, в Ватиканском соборе. Его литературное и богословское наследие состоит из 96 проповедей и 143 посланий, из которых самое знаменитое — послание к Святителю Флавиану. На русском языке оно издано в книге «Деяния Вселенских Соборов» (Казань, 1908). Проповеди святителя Льва, Папы Римского, были изданы в «Воскресном чтении» за 1849, 1854, 1857–1860 годы и в «Прибавлении к Церковным ведомостям» за 1899, 1901 годы</p>
			</section>
			<section>
				<title>
					<p>Преподо́бнаго отца нашего Космы́ игу́мена, иже на Яхрени реце́</p>
				</title>
				<p><style>На ма́лой вече́рни</style></p>
				<p>На Го́споди, воззва́х:
					<style>стихи́ры, глас 1:</style>
				</p>
				<p><style>Подо́бен:</style> Прехва́льнии му́ченицы:</p>
				<p>Сия́, преподо́бие о́тче Космо,/ я́же Бо́жественный апо́стол Па́вел/ до тре́тияго Небе́се восхище́нный ви́дев написа́,/ о́ко не ви́де, и у́хо не слы́ша,/ и на се́рдце челове́ку плотяну не взыдо́ша,/ я́же угото́ва Бог лю́бящим Его́,/ слы́шав, кре́пко во уме́ себе́ прия́л еси́/ и, тая́ при́сно по́мня, мона́шествовати возлюби́л еси́,/ в неже усе́рдно облеки́йся,/ непреста́нно Триипоста́сному Божеству́ Херуви́мскую песнь, ра́дуяся, воспева́л еси́:/ аллилу́йя, аллилу́йя, аллилу́йя, сла́ва Тебе́, Бо́же.
				</p>
				<p>Моя́ благода́рственный хвалы́, —/ блаже́нне, вы́ну вопия́л еси́, —/ Влады́ко Го́споди Вседержи́телю, приими́:/ Ты бо еси́ мой и всея тва́ри Созда́тель,/ и́бо и аз пречи́стою Твое́ю руко́ю сотворе́ние/ и о́браз и подо́бие Твое́я Боже́ственныя сла́вы ношу́,/ но сне́дию дре́ва су́етно прельсти́вся,/ пра́ведно ра́йския доброты́ изпадо́х,/ и во удоль сию́ плаче́вную вселе́н бых,/ от нея́же к Тебе́, Избави́телю мой, возве́д мя,/ в Небе́сных селе́ниях серафи́мски пе́ти учини́:/ аллилу́йя, аллилу́йя, аллилу́йя, сла́ва Тебе́, Бо́же.
				</p>
				<p>Но́выя Небе́сныя пресве́тлыя оби́тели/ восприя́ша тя но́ваго граждани́на,/ в ни́хже, ра́дуяся, со А́нгелы, живе́ши,/ со апо́столы, и проро́ки, и святи́тели лику́я,/ и му́ченики и преподо́бными светло́ торжеству́я,/ с весе́лием Присносу́щней Тро́ице предстои́ши;/ Ю́же усе́рдно моли́, приле́жно мо́лим тя, о́тче!/ низпосла́ти Церква́м пра́восла́вное соедине́ние/ и преми́рное спасе́ние, Богосло́вие пою́ще Ей:/ Свят, Свят, Свят еси́, Бо́же.
				</p>
				<p><style>Сла́ва, глас 3:</style></p>
				<p>Пе́сни Богогла́сныя прино́сим Тебе́, Христе́ — Сло́ве Безнача́льнаго Ума́,/ и Сы́не Единоро́дный и Соприсносу́щный Преве́чнаго Отца́,/ я́ко та́ко благоволи́л еси́ за ны смири́тися,/ зрак раба́ восприя́л еси́, Бо́же, от Пречи́стыя и Присноде́вы Мари́и,/ и от Ду́ха Свята́го воплоще́н,/ Крест, и смерть, и погребе́ние пло́тию за грехи́ на́ша претерпе́л еси́,/ и воскре́сл еси́ сла́вно я́ко Бог,/ челове́ка возводя́ в перворо́дное блаже́нство,/ его́же огнепа́льно жела́я твой рачи́тель,/ наш до́брый па́стырь и прему́дрый учи́тель,/ священне́йший оте́ц, общежи́тельный нача́льник преподо́бный Косма,/ усе́рдно во след Тебе́ — Жениха́ Небе́снаго потече́,/ ве́рою, любо́вию и наде́ждою,/ бде́нием же, ку́пно и посто́м и моли́твами,/ и́миже, я́ко Небопа́рнейший оре́л,/ А́нгельское на земли́ житие́ соверши́в,/ в Небе́сный Сио́н возлете́/и в Го́рнем Иерусали́ме водвори́ся,/ пресла́вно же наслажда́лся Боже́ственныя Твое́я сла́вы,/ его́же моли́твами мо́лим Тя, Иису́се, Царю́,/ умири́ мир и Правосла́вие утверди́,/ и Небе́снаго Твоего́ Ца́рствия сподо́би нас.
				</p>
				<p>И ны́не, Богоро́дичен, глас то́йже:</p>
				<p>Преве́лие чу́до — Де́ва ро́ждшая/ и рожде́нное Бог пре́жде век./ О, та́инства стра́шнаго!/ Е́же мы́слимое неизрече́нно пребыва́ет/ и зри́мое не пое́млется,/ блаже́нна Ты еси́, Пречи́стая Отрокови́це./ Ада́ма земна́го Дщи/ и Бо́га Вы́шняго я́вльшаяся Ма́ти,/ Того́ моли́ спасти́ся ду́шам на́шим.
				</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме .Евфра́фов:</p>
				<p>Приими́ пе́ние чад твои́х,/ Космо, преподо́бие о́тче наш,/ и пода́ждь нам кре́пость и си́лу/ на неви́димыя и ви́димыя враги́ на́ша,/ моле́бными твои́ми ко Христу́ хода́тайствы.
				</p>
				<p><style>Стих:</style> Честна́ пред Господем/ смерть преподо́бных Его́.
				</p>
				<p>О́тче преди́вный и Богоблаже́нный Космо́,/ ты на земли́ Ангельски пожи́л еси́,/ и на Небесе́х, я́ко челове́к Бо́жий, водвори́лся еси́./ Помяни́ и нас, соверша́ющих па́мять твою́,/ и усе́рдно пою́щих тя, целе́бниче.
				</p>
				<p><style>Стих:</style> Блаже́н муж, бояйся Го́спода,/ в за́поведех Его́ восхо́щет зело́.
				</p>
				<p>Космо́, свяще́нный о́тче наш,/ моли́ Христа́ Бо́га о всех нас,/ притека́ющих с ве́рою к ра́не честне́й чудотво́рных и целе́бных моще́й твои́х,/ и усе́рдно пою́щих тя,/ и прося́щих исцеле́ния и спасе́ния душе́внаго и теле́снаго.
				</p>
				<p><style>Сла́ва, глас 5:</style></p>
				<p>Преблаже́нный рабе́ Бо́жий/ и ве́рный слуго́ Госпо́день,/ при́сный и любе́зный ты показа́лся еси́,/ А́нгел земны́й и челове́к Небе́сный,/ ты, да́нныя тебе́ от Го́спода тала́нты усе́рдно де́лая,/ духо́вною ре́вностию многобога́тно расплоди́л еси́,/ и красноцвету́щия доброде́телей плоды́ возрасти́л еси́,/ и ве́село, засия́, в ра́дость Влады́ки своего́ вшел еси́,/ преподо́бием и пра́вдою со́лнцео́бразно сия́я,/ сла́вою непристу́пнаго Божества́ Его́ озаря́ем,/ и вене́ц от десни́цы Вы́шняго восприя́л еси́,/ Его́же непреста́нно со все́ми святы́ми моли́,/ правосла́вному во́инству победи́тельная на ва́рвары дарова́ти/ и всех христиа́н в ми́ре и тишине́ и благоде́нствии утверди́ти/ и спасти́ ду́ши на́ша по вели́цей Его́ ми́лости.
				</p>
				<p>И ны́не, глас то́йже:</p>
				<p>Я́же о Тебе́ проро́чествия испо́лнишася, Де́во Чи́стая,/ ов у́бо от проро́к дверь Тя прорече́ на восто́к зря́щую,/ ю́же никто́же про́йде,/ то́чию Зижди́тель Твой и всего́ ми́ра;/ ов купину́ огне́м жегому,/ я́ко в Тебе́ оби́та огнь Божества́, и не опали́ма пребы́сть;/ ин го́ру святу́ю,/ от нея́же ка́мень краеуго́льный кро́ме руки́ челове́ческия отсечеся,/ и порази́ о́браз мы́сленнаго Навуходоно́сора:/ вои́стинну ве́лие и пресла́вное, е́же в Тебе́ та́инство есть, Богома́ти,/ те́мже Тя сла́вим,/ Тобо́ю бо бысть спасе́ние ду́шам на́шим.
				</p>
				<p><style>На вели́цей вече́рни</style></p>
				<p>На Го́споди, воззва́х:
					<style>стихи́ры, глас 1.</style>
				</p>
				<p><style>Подо́бен:</style> Прехва́льнии му́ченицы:</p>
				<p>О́тче Космо́ пречудный,/ твоя́ прекра́сная память свяще́нных собра́ние весели́т,/ добре́ твое́ житие́ и чуде́с благода́ть,/ и́же ве́рных совокупле́ния облистава́ет дарова́ний све́тлостьми:/ Христу́ моли́ся дарова́ти ду́шам на́шим/ мир и ве́лию ми́лость.
				</p>
				<p>О́тче Космо́ пречу́дный,/ вре́менных презря́ и до́льних, Богому́дре,/ высо́кая пребыва́ющая возлюби́л еси́,/ сме́ртное попече́ние в се́рдце стяжа́л еси́,/ Христу́ моли́ся дарова́ти ду́шам на́шим/ мир и ве́лию ми́лость.
				</p>
				<p>О́тче Космо́ преми́рный,/ до́брыми доблестьми́ возше́д на колесни́цу доброде́телей,/ к Бо́гу восте́кл еси́,/ побе́дныя по́чести прие́мляй,/ я́ко ми́лоть нам те́ло твое́, положе́нно во гро́бе, о́тче,/ оста́вил еси́ источа́ти исцеле́ния,/ Христу́ моли́ся дарова́ти ду́шам на́шим/ мир и ве́лию ми́лость.
				</p>
				<p><style>Сла́ва, глас 6:</style></p>
				<p><style>Днесь</style> созыва́ет нас преподо́бнаго всеми́рное торжество́:/ прииди́те у́бо, празднолю́бцы,/ светло́ пра́зднуем па́мять его́, глаго́люще:/ ра́дуйся, свети́льниче всесве́тлый;/ возводя́ ко Христу́ и́нок мно́жества;/ ра́дуйся, по́стником похвале́ и удобрение;/ ра́дуйся, преимени́тому гра́ду Влади́миру и всем ве́рным/ благоути́шное приста́нище и очище́ние боля́щим во гресе́х;/ ра́дуйся, Небе́сных чино́в сия́ния ви́дети сподо́бивыйся,/ с ни́ми же ны́не ра́дуешися, во сла́ве предстоя́ Христу́ Бо́гу,/ Его́же моли́ по́стников удобре́ние,/ Космо́ о́тче всеми́рный,/ изба́вити нас ви́димых и неви́димых враг/ и спасти́ ду́ши на́ша.
				</p>
				<p>И ны́не, <style>Богоро́дичен:</style> Кто Тебе́ не ублажи́т:
					<style> Вход. Проки́мен дне. И чте́ния три преподо́бническая.</style>
				</p>
				<p>На литии́ стихи́ры, глас 5:</p>
				<p>Преподо́бие о́тче Космо́,/ не дал еси́ сна твои́ма очи́ма,/ ни ве́ждома дрема́ния,/ до́ндеже ду́шу и те́ло от страсте́й свободи́л еси́,/ и жили́ще Бо́гу соде́лал еси́,/ прише́д бо Христо́с со Отце́м, оби́тель в тебе́ сотвори́,/ отню́дуже благода́ть прие́м, преподо́бие Космо́,/ моли́ Единосу́щную Тро́ицу о ду́шах на́ших.
				</p>
				<p>Глас 6:</p>
				<p>И́же на земли́ А́нгела,/ и на Небеси́ челове́ка Божия,/ ми́ру благо́е украше́ние,/ пи́щу благи́м и доброде́тельных рачи́теля,/ по́стников похвалу́,/ Ко́ему почтим:/ насажде́н бо в до́му Бо́жий,/ и процве́те пра́ведно,/ и я́ко кедр в пусты́не,/ умно́жил еси́ ста́до Христо́во слове́сных ове́ц/ во преподо́бии и пра́вде.
				</p>
				<p>Глас 8:</p>
				<p>Преподо́бие о́тче Космо,/ ты мирско́е попече́ние и пристра́стие/ от ю́ности возненави́дел еси́/ и от Небе́снаго тя осия́ния/ глас свы́ше услы́шати сподо́бился еси́,/ вку́пе же и явле́ния от высоты́ чуде́сныя ико́ны,/ сла́внаго Успе́ния Пречи́стыя Богоро́дицы,/ ю́же тогда́ я́ко многоце́нный тебе́ от Бо́га дар,/ умиле́нным ду́хом и радостотво́рным пла́чем на руце, о́тче, прии́м,/ усе́рдно после́довал еси́ Зва́вшему тя с Небесе́/ и внеза́пу Бо́жиим манове́нием обре́лся еси́ на ме́сте в Бели́цей Ла́вре Пече́рской,/ иде́же мона́шествовати восприи́м,/ па́ки по мно́зех труде́х и преспе́яниих/ чу́дною Бо́жиею си́лою на о́ное же ме́сто/ от Ки́ева восхище́н и предпоста́влен быв,/ оби́тель созда́л еси́,/ бде́нием же, и посто́м, и моли́твами,/ я́ко не́коею ле́ствицею, на Не́бо возше́л еси́,/ и тамо с ли́ки преподо́бных/ предстои́ши у Престо́ла всех Царя́ Христа́ Бо́га,/ те́мже мо́лим тя,/ моли́ся Христу́ Бо́гу на́шему,/ умири́ти мир и спасти́ ду́ши на́ша.
				</p>
				<p>Глас 5:</p>
				<p>Преподо́бие о́тче,/ ты возше́д на высоту́ добро́детели,/ я́ко крин Дави́дский, в удо́лиих процве́л еси́,/ и я́ко кедр в Ливане собра́л еси́ ча́да своя́,/ и я́ко го́рлица пусты́ню возлюби́л еси́,/ и мирско́е пристра́стие от себе́ отве́ргл еси́,/ и многоце́ннаго би́сера Христа́ приобре́л,/ и Ца́рство Небе́сное дости́гл еси́,/ и тамо с ли́ки преподо́бных/ предсто́я Христу́ Бо́гу ра́дуешися:/ тем мо́лим тя, преподо́бие,/ моли́ся о ча́дех твои́х Христу́ Бо́гу на́шему,/ и ми́рови по́дати мир,/ и изба́вите нас ве́чнаго муче́ния в день Су́дный.
				</p>
				<p>Глас 8:</p>
				<p>Преподо́бие о́тче,/ ты возшел еси́, я́ко некоею высоковосходною лествицею, на Не́бо,/ и тамо с ли́ки преподо́бных сочета́вся/ предстои́ши Христу всех Царю́ Бо́гу на́шему,/ и от Него́ прии́м дар чуде́с де́йство,/ исцеля́ти неду́жныя и прогоня́ти ду́хи лука́вый,/ и́бо и ду́ши приходя́щих с ве́рою к раце моще́й твои́х,/ исцеле́ния прие́млют;/ помоли́ся, преподо́бие,/ изба́витися нам находя́щих зол, и бед, и скорбе́й,/ и ве́чных муче́ний в день Су́дный.
				</p>
				<p><style>Сла́ва, глас то́йже:</style></p>
				<p>Преподо́бие о́тче Космо́,/ ми́ра красоты́ и пи́щи вре́менный отню́д возненави́дев,/ мона́шеское житие́ па́че возлюби́л еси́,/ А́нгелом собесе́дник бы́ти сподо́бився,/ и свети́льник многосве́тлый Росси́йския земли́,/ чудесы́, я́коже второ́е со́лнце, сия́я;/ но всех нас помина́й, соверша́ющих святу́ю па́мять твою́,/ мы бо ча́да твоя́,/ и о́вцы слове́сных твои́х уче́ний,/ и тя на по́мощь призыва́ем,/ прося́ще тобо́ю прия́ти мир и ве́лию ми́лость.
				</p>
				<p>И ны́не, <style>Богоро́дичен:</style> Безневестная Де́во:</p>
				<p>На стихо́вне стихи́ры, глас 4.</p>
				<p><style>Подо́бен:</style> Дал еси́ знамение:</p>
				<p>Житие́ твое́ нескве́рно, блаже́нне,/ терпе́ние и кро́тость, и любо́вь нелицеме́рну,/ воздержа́ние безме́рно, стоя́ние всено́щное,/ умиле́ние Бо́жественно,/ ве́ру, наде́жду и ми́лование, о́тче, стяжа́в,/ я́ко А́нгел пожи́л еси́ с пло́тию на земли́, Космо́ преподо́бие,/ моли́твенниче о ду́шах на́ших.
				</p>
				<p><style>Стих:</style> Честна́ пред Го́сподем/ смерть преподо́бных Его́.
				</p>
				<p>Земны́й А́нгел и Небе́сный челове́к был еси́, преподо́бие,/ исто́чник умиле́ния, ми́лования струя́,/ пучи́на чуде́с, гре́шником спору́чник,/ масли́на вои́стинну Бо́жия плодови́та,/ трудо́в твои́х утиши́ ли́ца, Космо́ в се́чу дне,/ ве́рно восхваля́ющих тя.
				</p>
				<p><style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Ум твой просвеща́ем Боже́ственными ра́зумы,/ теле́сных страсте́й превы́ше бысть непреме́шен,/ земны́х нося́ начерта́ния,/ изобража́я в себе́ Боже́ственную доброту́/ и познава́ем весь Богови́ден де́йством Свята́го Ду́ха,/ Космо́ о́тче наш,/ и́ноков украше́ние.
				</p>
				<p><style>Сла́ва, глас 6:</style></p>
				<p>Преподо́бие о́тче,/ во всю зе́млю изы́де веща́ние исправле́ний твои́х,/ те́мже на Небесе́х обре́т мзду дел твои́х,/ бесо́вския погуби́л еси́ по́лчища,/ и Ангельския дости́гл еси́ чи́ны,/ и́хже житию́ без поро́ка поревнова́л еси́,/ дерзнове́ние име́я ко Христу́ Бо́гу/ мир испроси́ ду́шам на́шим.
				</p>
				<p>И ны́не, <style>Богоро́дичен:</style> Творе́ц и Изба́витель:</p>
				<p>Тропа́рь, глас 4:</p>
				<p>Го́рняго жела́я преми́рнаго жития́,/ до́льняя возненави́дел еси́,/ и, взем крест свой, после́довал еси́ Христу́,/ и в пусты́ню всели́лся еси́, досточу́дне,/ в ней подвиза́ся в пе́ниих, в бде́ниих и поще́ниих./ Те́мже в тя всели́ся Пресвяты́й Дух,/ но я́ко име́я дерзнове́ние ко Христу́ Бо́гу,/ испроси́ людем правосла́вным здра́вие и спасе́ние/ и не забу́ди посеща́я чад свои́х,/ соверша́ющих свяще́нную па́мять твою́,/ Космо́, преподо́бие о́тче наш.
				</p>
				<p><style>Сла́ва, и ны́не, Богоро́дичен.</style></p>
				<p><style>На у́трени</style></p>
				<p>По 1-м стихосло́вии седа́лен, глас 1.</p>
				<p><style>Подо́бен:</style> Гроб Твой:</p>
				<p>Я́ко со́лнце све́тлое, возсия́вши, о́тче, па́мять твоя́,/ ве́рных сердца́ просвеща́ет, страсте́й тьму отгоня́ющи;/ ве́ру же и чистоту́ творя́щая,/ покры́й и сохрани́ от искуше́ний жите́йских нас, о́тче Космо́ блаже́нный.
				</p>
				<p><style>Сла́ва, и ны́не, Богоро́дичен:</style></p>
				<p>Безневе́стная Чи́стая Богоро́дице Де́во,/ Еди́на ве́рным Предста́тельнице и покро́ве,/ бед, и скорбе́й, и лю́тых обстоя́ний изба́ви,/ и́же на Тя наде́жду, Отрокови́це, иму́щих,/ и ду́ши на́ша спаси́ Боже́ственными Твои́ми моли́твами.
				</p>
				<p>По 2-м стихосло́вии седа́лен, глас 3.</p>
				<p><style>Подо́бен:</style> Красоте́ де́вства:</p>
				<p>Ко Го́споду име́я о́чи серде́чныя,/ вся, и́же на земли́, оста́вил еси́,/ и мно́гими труды́ твои́ми свое́ житие́ изъясни́в,/ и па́че вся́кия доброты́ оби́тель показа́ся,/ во псалме́х и пе́снех Го́сподеви пою́ще,/ моли́ спасти́ся ду́шам на́шим.
				</p>
				<p><style>Сла́ва, и ны́не, Богоро́дичен:</style></p>
				<p>Небе́сная веселя́хуся и земна́я с тре́петом у́жасахуся,/ егда́ пречи́стый глас на́йде на Тя, Богоро́дице,/ еди́но бо торжество́ обо́йм возсия́,/ егда́ Безпло́тный ра́дость Тебе́ принесе́./ Те́мже со А́нгелом Тебе́ вопием:/ ра́дуйся, Обра́дованная.
				</p>
				<p>По полиеле́и седа́лен, глас 4:</p>
				<p>Возсия́ па́мять твоя́, я́ко со́лнце блиста́ющи заря́ми,/ ми́ру твои́ми чудесы́, преподо́бие Космо́,/ светоно́сче блаже́нне, по́стником похвало́/ и гра́ду Влади́миру вели́кое заступле́ние.
				</p>
				<p>Сла́ва, и ньше, <style>Богоро́дичен:</style></p>
				<p>Под кров Твой, Пречи́стая Де́во, прибега́ющих/ мольбу́ принеси́ о нас Человеколю́бцу Христу́ Бо́гу,/ спасти́ся рабо́м Твои́м.
				</p>
				<p>Степе́нна, 1-й антифо́н 4-го гла́са. Проки́мен: Честна́ пред Го́сподем:
					<style> Стих: </style>Что возда́м:
					<style> Ева́нгелие от Матфе́я, зачало 43.</style>
				</p>
				<p>По 50-м псалме́ стихи́ра, глас 6:</p>
				<p>Ева́нгельски Бо́га возлюби́л еси́,/ к Нему́ добро́детельми прибли́жися,/ Го́рних жела́я,/ до́ндеже, блаже́нне, в безконе́чней жи́зни/ Боже́ственным раче́нием всели́лся еси́:/ но моли́ся, преподо́бие о́тче Космо́, Христу́ Бо́гу,/ по́дати побе́ды на враги́ стране́ на́шей/ и изба́вит вся́каго обстоя́ния/ и́же ве́рою соверша́ющих прече́стную и святу́ю па́мять твою́.
				</p>
				<p>Кано́н Богоро́дице со ирмосо́м на 6 и преподо́бному Косме́, творе́ние смире́ннаго Григория, емуже краегране́сие сице: От недосто́инства моего́ приноша́ю ти моле́бныя пе́сни, блаже́нне.
					<style>Глас 8.</style>
				</p>
				<p><style>Песнь 1</style></p>
				<p><style>Ирмо́с:</style> Пои́м Бо́гу/ от го́рький рабо́ты фарао́новы изба́вльшему Изра́иля,/ и о́гненным столпо́м и све́тлым о́блаком наста́вльшему,/ я́ко просла́вися.
				</p>
				<p>Я́ко безпло́тен, блаже́нне, на земли́ пожи́в,/ и ны́не на Небеси́ с ли́ки преподо́бных счетава́яся,/ с ни́ми же ра́дуяся, помина́й нас, чту́щих тя ве́рно.
				</p>
				<p>Сою́зом грехо́вным помраче́нное се́рдце мое́, просвети́, блаже́нне Космо́,/ те́плыми твои́ми ко Влады́це моли́твами.
				</p>
				<p>Умо́м очи́щенным Богови поработи́лся еси́, блаже́нне,/ целому́дрием теле́сным и чистото́ю ду́шу твою́ просвети́л еси́.
				</p>
				<p><style>Богоро́дичен:</style> Прему́дрость и Сло́во О́тчее несказа́нно ро́ждшая,/ души́ мое́й лю́тую исцели́ я́зву и серде́чную укроти́ боле́знь.
				</p>
				<p><style>Песнь 3</style></p>
				<p><style>Ирмо́с:</style> Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</p>
				<p>Ду́хом разжже́н быв, о́тче,/ труды́ подъя́л еси́, я́ко безпло́тен,/ возвы́сився смире́нием, верхи́ бесо́вския смири́л еси́, всече́стне,/ сла́ва и́ноком и утвержде́ние.
				</p>
				<p>По у́зкому пути́ ходи́л еси́ Боже́ственными восхожде́нии,/ простра́ннаго же пути́ от ю́ности удаля́яся/ и неви́димаго, о́тче, зми́я смири́л еси́, смире́нием огра́ждьшся.
				</p>
				<p>Моле́бный глас мой услы́ша, о́тче преблаже́нный,/ и не забу́ди раба́ твоего́,/ воспева́ющаго честны́я твоя́ по́двиги.
				</p>
				<p><style>Богоро́дичен:</style> Уста́ви неуста́вное помышле́ние, Чи́стая Ма́ти Божия,/ Сы́ну Своему́ моля́щися,/ и напра́ви смуще́нная движе́ния се́рдца моего́.
				</p>
				<p>Се дален, глас 8:</p>
				<p>Ра́зума тве́рдостию украша́яся, преподо́бие,/ плотски́я тя́гости отве́рг, зми́еву горды́ню попра́л еси́/ и оби́телище и́збранно был еси́ Пресвято́му Ду́ху,/ неукло́нным ра́зумом поработи́лся еси́ Христу́ Бо́гу, всеблаже́нне Космо́,/ Того́ моли́ грехо́в оставле́ние дарова́ти/ чту́щим любо́вию святу́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Я́ко Де́ву и Еди́ну в же́нах Тя без семе́не ро́ждшую Бо́га пло́тию,/ вси ублажа́ем ро́ди челове́честии,/ Огнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем А́нгельский и челове́ческий род,/ досто́йно сла́вим пресвято́е рождество́ Твое́ и согла́сно вопие́м Ти:/ моли́ Христа́ Бо́га, согреше́ний оставле́ние дарова́ти/ покланя́ющимся ве́рою пресвято́му Рождеству́ Твоему́.</p>
				<p><style>Песнь 4</style></p>
				<p><style>Ирмо́с:</style> Всел еси́ на ко́ни, апо́столы Твоя́, Го́споди,/ и прия́л еси́ рука́ма Твои́ма узды́ их,/ и спасе́ние бысть ежде́ние Твое́,/ ве́рно пою́щим;/ сла́ва си́ле Твое́й, Го́споди.</p>
				<p>Всел еси́ на коня́,/ в путе́х пра́вых неукло́нно ше́ствовал еси́,/ дости́гл еси́, блаже́нне, широты́ ра́йския/ и по́стническим ли́ком счета́лся еси́.</p>
				<p>В пусты́ню Боже́ственным манове́нием представля́ем, преподо́бие,/ жела́нием всели́лся еси́ и в ней подвиза́лся еси́ кре́пкими по́двиги и поще́нием,/ мона́шествующим показа́лся еси́ верх и основа́ние/ и научи́ вопи́ти:/ сла́ва си́ле Твое́й, Го́споди.</p>
				<p>Храм Го́сподеви Боголе́пен воздви́гл еси́,/ и Того́ Рождшей именова́л еси́, по о́бразу я́вльшемуся тебе́ свы́ше:/ в не́мже и сла́вятся при́сно честны́я твоя́ по́двиги, Космо́ всеблаже́нне.</p>
				<p><style>Богоро́дичен:</style> Ра́дуйся, Влады́чице Де́во,/ церква́м еси́ красото́, правосла́вным похвале́ и державо;/ непреста́нно моли́ся, Богоро́дице, Сы́ну Твоему́,/ сохрани́ти Це́рковь Святу́ю и лю́ди правосла́вный от вся́каго обстоя́ния.</p>
				<p><style>Песнь 5</style></p>
				<p><style>Ирмо́с:</style> Просвети́ нас повеле́нии Твои́ми, Го́споди,/ и мы́шцею Твое́ю высо́кою,/ Твой мир подаждь нам,/ Человеколю́бче.</p>
				<p>Просвеща́ем ум твой Боже́ственными ра́зумы,/ теле́сных страсте́й превы́ше быв непреме́шен,/ земны́м нося́ начерта́ние, блаже́нне.</p>
				<p>О́тче треблаже́нный, не забу́ди посеща́я чад свои́х,/ соверша́ющих че́стную па́мять твою́,/ я́ко да моли́твами твои́ми избу́дем от вся́кия ну́жды.</p>
				<p>Нощь грехо́вная покры́ла мя есть, о́тче,/ но озари́ мя покая́нием, преподо́бие,/ я́ко да омыю скве́рну от окая́нныя моея души́.</p>
				<p><style>Богоро́дичен:</style> Всесве́тлым укра́шена све́том, Богора́дованная Ма́ти,/ Ты бо породи́ честне́йши всех Христа́ Бо́га на́шего,/ Его́же моли́, да изба́вит ны от вся́ких напа́стей.</p>
				<p><style>Песнь 6</style></p>
				<p><style>Ирмо́с:</style> Ри́зу мне пода́ждь светлу,/ одея́ися Све́том, я́ко ри́зою,/ Многоми́лостиве, Христе́ Бо́же наш.</p>
				<p>Масли́на вои́стинну Божия плодови́та, ты был еси́, преподо́бие;/ еле́ем трудо́в твои́х утиши́ ли́ца, Космо́ всечу́дный,/ ве́рно хваля́щих тя.</p>
				<p>Земный А́нгел и Небе́сный челове́к был еси́, преподо́бие,/ исто́чник умиле́ния, ми́лования струя́ и пучи́на чудесем.</p>
				<p>Сле́зными пото́ки и по́стными поты́/ углия сла́дости погаси́л еси́, преподо́бие,/ и в чудесе́х, славна́ тя показа́ Госпо́дь, Космо́ блаже́нне,/ и украси́ тя Вы́шними дарова́нии.</p>
				<p><style>Богоро́дичен:</style> Прокля́тся смерть Тобо́ю/ и а́дово жа́ло притупи́ся, Ма́ти Чи́стая,/ Ты бо Безсмертна́го Влады́ку Христа́ пло́тию родила́ еси́.</p>
				<p><style>Конда́к, глас 8.</style></p>
				<p><style>Подо́бен:</style> Взбра́нной:</p>
				<p>Душе́вныя стра́сти из ко́рене исторга́я,/ в пусты́ню всели́лся еси́, преподо́бие,/ и неболе́зненную жизнь в боле́знех восприя́л еси́,/ боле́зней же лю́тым уставля́еши озлобле́ния прося́щим у <style>тебе</style>́ с ве́рою./ Те́мже разреши́ боле́зни на́ша душе́вныя и теле́сныя, да зове́м ти:/ ра́дуйся, Космо́ Богому́дре.</p>
				<p><style>И́кос:</style></p>
				<p>Покая́ния две́ри отве́рзи ми, всеблаже́нне,/ да омы́то скве́рну от окая́нныя моея души́/ и те́ла моего́ вся чу́вства очи́сти,/ да любо́вию зову́ ти благода́рственная:/ ра́дуйся, по́стником удобре́ние и и́же сам собо́ю о́браз показа́вый;/ ра́дуйся, исто́чниче пресла́дкий, и́же напоя́я ве́рных се́рдца уче́нии;/ ра́дуйся, и́же нощь на́шего неразу́мия отгоня́ющи смиренному́дрым уче́нием;/ раду́йся, слове́с твои́х благода́ть теплота́ бысть мно́гим Боже́ственному восхожде́нию;/ ра́дуйся, прелюби́мая весна́, израща́ющая всем Боже́ственную любо́вь;/ ра́дуйся, прекра́сный кри́не, и́же любо́вным взо́ром всех ко Христу́ влеки́й;/ ра́дуйся, измени́вый вре́менная, ве́чными;/ ра́дуйся, е́же возже́ле, то и соверши́;/ ра́дуйся, ве́рным по Бозе изве́стная наде́жда;/ ра́дуйся, се́рдца моего́ ко Го́споду пригвожде́ние моли́твою́ день и нощь;/ ра́дуйся, кра́сное доброде́тели храни́лище;/ раду́йся, пастыренача́льниче слове́сных ове́ц;/ раду́йся, гра́ду Влади́миру похвале́,/ всем притека́ющим покро́в и заступле́ние;/ ра́дуйся, Космо́ Богому́дре.</p>
				<p><style>Песнь 7</style></p>
				<p><style>Ирмо́с:</style> А́нгелом о́троки из огня́ спа́сый/ и гремя́щую пещь преложи́вый на росу́,/ благословен еси́, Бо́же оте́ц на́ших.</p>
				<p>А́нгельским житием, блаженне, пожи́л еси́,/ труды́ плодо́в свои́х умно́жил еси́,/ и процве́л еси́ Дави́ де́ки, я́коже фи́нике, воспева́я:/ благослове́н еси́, Го́споди, Бо́же оте́ц на́ших.</p>
				<p>Восхваля́ем тя, о́тче Космо́, блаже́нный,/ ты же моли́ в па́мяти твое́й Христа́ Бо́га,/ лука́вства сатанина́ изба́вити нас, воспева́ющих,/ благослове́н еси́, Го́споди, Бо́же оте́ц на́ших.</p>
				<p>Безпу́тием заблужде́ннаго/ и зимо́ю грехо́вною олядене́вшаго мя согре́й, Космо́ преподо́бие,/ и научи́ вопи́ти:/ благослове́н еси́, Го́споди, Бо́же оте́ц на́ших.</p>
				<p><style>Богоро́дичен:</style> Прия́ла еси́ вои́стинну Бо́жественное Сло́во во чре́во Твое́,/ и Сего́ па́че естества́, Пречи́стая, родила́ еси́./ Его́же моли́ изба́вити от бед рабы́ Твоя́, вопию́щия:/ благослове́н еси́, Бо́же оте́ц на́ших.</p>
				<p><style>Песнь 8</style></p>
				<p><style>Ирмо́с:</style> От Отца́ пре́жде век Рожде́ннаго/ и от Ма́тере в после́дняя воплоще́ннаго,/ свяще́ннины, благослови́те,/ лю́дие, превозноси́те во вся ве́ки.</p>
				<p>И́нок и́стинен был еси́, простра́ннаго пути́ удаля́лся,/ широты́ ра́йския дости́гл еси́/ и та́мо дре́ву живо́тному причаща́ешися, ра́дуяся, во ве́ки.</p>
				<p>Дом душе́вный доброде́телей был еси́,/ и пра́вости пра́вило, Космо́ пречу́дный, испра́вил еси́/ и ны́не бу́дущих благ дре́ву живо́тному причаща́ешися, ра́дуяся, во ве́ки.</p>
				<p>Ли́ком преподо́бных сочета́лся еси́,/ и по́стническим житие́м укра́сился еси́, Космо́ преподо́бие,/ ны́не ра́я пи́щи дре́ву живо́тному причаща́ешися, ра́дуяся во ве́ки.</p>
				<p><style>Богоро́дичен:</style> Под ле́том бы́вши,/ И́же от Отца́ безле́тно возсия́вшаго, Богома́ти, нам родила́ еси́,/ Его́же мо́ли спасти́ пою́щия Тя во ве́ки.</p>
				<p><style>Песнь 9</style></p>
				<p><style>Ирмо́с:</style> Чи́стую сла́вно почти́м, лю́дие, Богоро́дицу,/ Огнь Божества́ прии́мшую во чре́ве неопа́льно,/ пе́сньми велича́ем.</p>
				<p>Чи́стое и кра́сное храни́лище доброде́телей был еси́, Космо́ блаже́нный:/ сего́ ра́ди я́ко молитвенни́ка тепла́ о нас ко Го́споду при́сно предлага́ем/ и непреста́нно тя ублажа́ем.</p>
				<p>От се́рдца боле́знь, от очию сле́зы,/ от души́ покая́ние, приими́, преподо́бие!/ и ко Го́споду тепле́ принеси́,/ я́ко да непреста́нно тя ублажа́ем.</p>
				<p>Всече́стне Космо́!/ Сохрани́ певцы́ твоя́ неви́димо, о́тче,/ си́лою моли́тв твои́х ко Влады́це,/ я́ко да непреста́нно тя велича́ем.</p>
				<p><style>Богоро́дичен:</style> А́нгели и Арха́нгели, проро́цы и апо́столи/ и весь лик преподо́бных; с преблаже́нным Космо́ю ко Христу́ приле́жно с Пречи́стою Его́ Мате́рию за весь мир моли́теся,/ я́ко да непреста́нно вас восхваля́ем.</p>
				<p>Свети́лен:</p>
				<p>Просла́ви тя Госпо́дь в чудесе́х, всеблаже́нный Космо́,/ и преста́вил тя есть от тли на безсме́ртие, Своего́ уго́дника,/ сего́ ра́ди па́мять твою́ ве́рно восхваля́ем.</p>
				<p><style>Сла́ва, и ны́не, Богоро́дичен:</style></p>
				<p>Тя пе́сньми немо́лчными ублажа́ем, Де́во,/ и́же от Тро́ицы Еди́наго родила́ еси́, Богоро́дице,/ и но́сиши на Боже́ственную Твое́ю ру́ку Пребога́тое Сло́во,/ Его́же пе́сньми немо́лчно велича́ем.</p>
				<p>На хвали́тех стихи́ры, глас 5:</p>
				<p>Богому́дре о́тче, всеблаже́нный Космо́,/ по́стником ты был еси́ похвало́,/ ми́ра красоты́ отню́дь возненави́дев,/ от ю́ности Бо́га возлюби́л еси́,/ и те́сный путь ше́ствовал еси́ и́ноческаго жити́я,/ пресве́тлый свети́льниче,/ и всем ве́рным те́плый засту́пниче,/ моли́ся ко Го́споду да спасе́т ду́ши на́ша.</p>
				<p>Богому́дре о́тче,/ ду́шу твою́ с те́лом от страсте́й очи́стив,/ Свято́му Ду́ху прекра́сная оби́тель яви́лся еси́,/ То́йже славна́ тя пока́за ко́нцем, преблаже́нне Космо́,/ соде́ла в чудесе́х вели́ка свети́льника,/ просвеща́ющаго во мра́це су́щия,/ темже я́ко наста́вника тя и́ноком и всем ве́рным,/ соше́дшеся, велему́дренно ублажа́ем.</p>
				<p>Глас 6:</p>
				<p>Любо́вию Христо́вою, Богому́дре, просвеща́ем,/ душетле́нныя стра́сти победи́в, всеблаже́нный Космо́,/ в до́брых по́двизех усе́рдствуя,/ подвиза́лся еси́ кре́пко на неви́димаго врага́/ и того́ ко́зней, блаже́нне, избеже́,/ в преми́рная селе́ния дости́гл еси́,/ и тамо с ли́ки преподо́бных водворя́лся,/ с ни́ми же я́ко име́я дерзнове́ние ко Христу́,/ мир испроси́ ду́шам на́шим.</p>
				<p>Глас 2:</p>
				<p>Прииди́те, мона́хов мно́жества,/ в па́мять отца́ на́шего собери́теся,/ обстоя́ще любе́зно че́стную его́ и многоце́нную ра́ку,/ ра́достно лик соста́вим <style>Днесь</style>,/ и моле́бно возопие́м ему́:/ преподо́бие о́тче наш Космо́,/ предстоя́ Христу́ Бо́гу на́шему/ и Пречи́стей Его́ Ма́тери,/ моли́ся о со́бранном твое́м ста́де,/ изба́вится нам от всех наве́тов вра́жиих,/ и умири́тися ми́ру, и спасти́ся ду́шам на́шим.</p>
				<p><style>Сла́ва, глас 8:</style></p>
				<p><style>Днесь</style> благове́рнии Христоросси́йстии народи́,/ благочести́вии правосла́внии Влади́мирстии соб́ри,/ усе́рдно в дом Спаси́теля на́шего Бо́га прииди́те,/ умили́тельно предста́телю на́шему возопи́те:/ о пресве́тлый ми́ра свети́льниче/ и те́плый Христа́ Бо́га моле́бниче,/ Космо́ о́тче наш свяще́нный,/ благода́ти Ду́ха Свята́го испо́лненный,/ предстоя́й Престо́лу Царя́ Небе́снаго/ и я́сно зря сла́ву Божества́ Его́,/ призри́ на смире́нныя рабы́ твоя́,/ усе́рдно <style>Днесь</style> моля́щия тя,/ к тебе́ бо ру́це простира́ем/ и тебе́ на по́мощь призыва́ем,/ к чудотво́рным твои́м моще́м припада́юще/ и сня́тый твой о́браз любе́зно целу́юще,/ оте́ческому твоему́ милосе́рдию покланя́емся,/ и ра́достными се́рдцы приле́жно ти мо́лимся,/ моли́, преблаже́нне, Животворя́щую Тро́ицу/ и Влады́чицу на́шу Пречи́стую Богоро́дицу/ уще́дрити и спасти́ ве́рно Тя воспева́ющих/ и па́мять твою́, свя́те, светло́ соверша́ющих,/ да и мы, тобо́ю изба́вльшеся а́дских муче́ний,/ сподо́бимся у Го́спода во ве́ки Небе́сных селе́ний.</p>
				<p>И ны́не, <style>Богоро́дичен:</style> Влады́чице, приими́:</p>
				<p>По сем славосло́вие вели́кое, час пе́рвый и отпу́ст.</p>
				<p>На литурги́и</p>
				<p>Служба преподо́бническая.</p>
			</section>
			<section>
				<title>
					<p>Преподобный Косма Яхромский </p>
				</title>
				<p>Преподобный Косма Яхромский жил в XV веке. Мирское имя преподобного Космы неизвестно. Его отец — обедневший боярин — был вынужден отдать его в детстве на службу соседнему землевладельцу Секерину, жившему в сорока верстах от г. Владимира.</p>
				<p>Секерин был благочестивым человеком и заботился об образовании и духовном воспитании бывшего у него в услужении отрока. Во время продолжительной болезни своего господина его юный служитель утешал его чтением книг. Ради излечения Секерин предпринял путешествие, взяв с собою и отрока. По дороге они остановились в лесу, на ручье Яхроме. Больной уснул. Внезапно яркий свет осветил всю местность, и таинственный голос произнес: «Внимай, Косма, и разумей глаголы жизни, яви житие Богоугодное, возжелай радости праведных, да получишь Вечные блага!». И отрок увидел на дереве икону Успения Божией Матери, сиявшую дивным Светом. Он взял святую икону и приложил ее к больному месту своего господина, который тут же проснулся исцеленным.</p>
				<p>Вскоре служба святого Космы окончилась. Повинуясь тому же таинственному голосу, повелевшему ему оставить мир ради Бога, святой Косма удалился в Киево-Печерский монастырь, где принял постриг. Прожив там некоторое время, он удивил своей подвижнической жизнью самых опытных старцев. По повелению явившегося ему во сне Ангела преподобный Косма вернулся с иконой Божией Матери на то место, где Она явилась ему, на Яхрому. Здесь преподобный Косма при помощи добрых христиан построил храм в честь Успения Божией Матери. К нему стали собираться братия, и вскоре преподобный Косма стал игуменом основанного им монастыря. С особой любовью принимал преподобный Косма и посещал больных, и странников, и пришельцев, видя в лице их Самого Христа. Облагодатствованный Духом Святым, он в особенности умел умягчать злые сердца и вызывать покаянные слезы у закоренелых грешников, обращая их ко спасению.</p>
				<p>Слава об иноческих подвигах преподобного Космы доходила в те времена также до великого князя. Преподобный Косма дожил до глубокой старости и скончался 18 февраля 1492 года. Мощи святого Космы почивали в основанной им обители под спудом. Житие преподобного описано было иноком Спасо-Евфимиевского монастыря Григорием, а потом распространено игуменом Варлаамом.</p>
			</section>
		</section>
		<section>
			<title>
				<p>19-й день</p>
			</title>
			<section>
				<title>
					<p>Святаго апо́стола Архи́ппа</p>
				</title>
				<p>На Го́споди, воззва́х:
					<style>стихи́ры, глас 8.</style>
				</p>
				<p><style>Подо́бен:</style> Му́ченицы Твои́, Го́споди:</p>
				<p>Све́том слове́с Архи́пп лю́ди просвети́,/ и неве́дения тьмы изба́ви,/ и, пострада́в и попра́в врага́,/ к сия́нию невече́рнему востече́/ и со А́нгелы ны́не весели́тся./ Того́ моли́твами, Влады́ко,/ всем пода́ждь ве́лию ми́лость.
				</p>
				<p>Влеко́мь, блаже́нне, и пробода́емь,/ и все́ми ины́ми окружа́емь лю́тых ви́ды,/ не отве́рглся еси́ Христа́,/ ниже истука́нным че́сти отда́л еси́./ Те́мже вене́чник был еси́,/ при́сно моля́ся всем дарова́ти ве́лию ми́лость.</p>
				<p>Крове́й Боже́ственными струя́ми, му́чениче,/ освяти́л еси́ зе́млю, Богому́дре,/ и уязви́л еси́ я́звами твои́ми мно́жество де́монов лука́вое,/ источа́я же непреста́нно исцеле́ния,/ стра́сти исцеля́еши люте́йшия./ Те́мже твои́ми моли́твами/ испроси́ всем, блаже́нне, ве́лию ми́лость.</p>
				<p><style>Сла́ва, и ны́не, Богоро́дичен:</style></p>
				<p>Исхи́ти мя, Влады́чице, руки́ зми́евы человекоуби́йцы,/ хотя́ща мя лука́вством поглоти́ти до конца́./ Сокруши́ че́люсти его́, мо́лю Тя, и ко́зни разори́,/ я́ко да избы́в от ногте́й его́, велича́ю заступле́ние Твое́.</p>
				<p>Крестобогоро́дичен:</p>
				<p>Не терплю́, Ча́до, ви́дящи Тя, на Дре́ве усну́вша,/ бо́дрость всем подаю́щаго,/ я́ко да древле преступле́ния плодо́м сном поги́бельным усну́вшим/ Боже́ственную и спаси́тельную бо́дрость пода́си, —/ Де́ва глаго́лаше, пла́чущися, Ю́же велича́ем.</p>
				<p>Тропа́рь, глас 3:</p>
				<p>Учени́че Па́влов и апо́столе Христо́в, Архи́ппе,/ Ева́нгелия провозве́стниче и Колосса́ев учи́тетелю,/ ка́менное побие́ние прие́мый,/ аки драгоценно́е украше́ние,/ и́мже вене́ц муче́ния укра́сив, вшел еси́ на весе́лие Ца́рствия,/ иде́же помяни́ нас пою́щих твою́ па́мять,/ апо́столов сопресто́льниче.</p>
				<p>Кано́н, <style>егоже</style> краегране́сие: Архи́ппа пою́ му́драго, Богоглаго́ливаго
					<style>. Творе́ние Ио́сифово. Глас 4.</style>
				</p>
				<p><style>Песнь 1</style></p>
				<p><style>Ирмо́с:</style> Мо́ря че́рмную пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</p>
				<p>Облиста́в просвеще́нием благода́ти,/ Па́вел прему́дрый, я́коже зарю́, блаже́нне, тя све́тлу испусти́,/ отгоня́щу многобо́жия, Архи́ппе, тьму глу́боча́йшую ду́хом.</p>
				<p>Глаго́л Боже́ственными плени́цами уло́влен был еси́ Па́вла пропове́дника,/ и из глубины́ зло́бы вра́жия лю́ди пресла́вно улови́л еси́,/ и слове́сно бра́шно на Боже́ственную тра́пезу прине́сл еси́.</p>
				<p>В ри́зу оде́ян, Архи́ппе, Боже́ственныя благода́ти,/ обнажи́вшияся сла́вы Боже́ственныя,/ в нетле́ния ри́зу и спасе́ния, сла́вне, оде́жду Боже́ственную одея́л еси́.</p>
				<p>Богоро́
					<style>дичен: </style>Ви́девше проро́ческими оче́сы издале́ча, Всечи́стая,/ е́же па́че ума́ Твоего́ Бо́жественнаго Рождества́ стра́шное та́инство,/ Богоглаго́ливии, Пречи́стая, разли́чными о́бразы уясни́ша.
				</p>
				<p><style>Песнь 3</style></p>
				<p><style>Ирмо́с:</style> Весели́тся о Тебе́ Це́рковь Твоя́, Христе́, зовущи:/ Ты моя́ кре́пость, Го́споди,/ и прибе́жище, и утвержде́ние.</p>
				<p>Верна́ тя раба́ Христо́ва Па́вел Боже́ственный свиде́тельствует, Архи́ппе,/ и свяще́нна проповедни́ка, и сво́ина, блаже́нне.</p>
				<p>Распаля́емь мы́сленно Утеши́теля огне́м,/ попа́лил еси́ вещь го́рькую, Архи́ппе, идолонеи́стовства, всехва́льне.</p>
				<p>Житие́ твое́ светоза́рно доброде́тельными мо́лниями просия́,/ просвеща́я, Архи́ппе, благоче́стно тя почита́ющия.</p>
				<p><style>Богоро́дичен:</style> Храм показа́лася еси́ Бо́жий вмести́телен преявле́нно, Всечи́стая,/ и чи́сто селе́ние, и Богоподо́бно жили́ще.</p>
				<p>Седа́лен, глас 1.</p>
				<p><style>Подо́бен:</style> Лик А́нгельский:</p>
				<p>Па́влов учени́к быв, Богоно́се,/ просвети́л еси́ лю́ди воспева́ти Тро́ицу,/ хра́мы же разори́л еси́ па́губныя благода́тию,/ пострада́в же терпели́вно, венцы́, ра́дуяся, прия́л еси́,/ о нас моля́ся, блаже́нне Архи́ппе.</p>
				<p><style>Сла́ва, и ны́не, Богоро́дичен:</style></p>
				<p>Безневе́стная Чи́стая Богоро́дице Де́во,/ Еди́на ве́рных Предста́тельнице и Покро́ве,/ бед, и скорбе́й, и лю́тых обстоя́вши всех изба́ви,/ и́же на Тя упова́ние, Отрокови́це, иму́щия,/ и ду́ши на́ша спаси́ Боже́ственными моли́твами Твои́ми.</p>
				<p>Крестобогоро́дичен:</p>
				<p>Зря́щи Тя, Христе́, Всенепоро́чная Ма́ти,/ мертва́, на Кресте́ просте́рта, вопия́ше:/ Сы́не Мой, Собезнача́льне Отцу́ и Ду́ху,/ что неизрече́нное Твое́ сие́ смотре́ние,/ и́мже спасл еси́ пречистых рук Твои́х, Ще́дре, созда́ние?</p>
				<p><style>Песнь 4</style></p>
				<p><style>Ирмо́с:</style> Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</p>
				<p>Повеству́юща Боже́ственная и безбо́жныя явле́ние облича́юща,/ беззако́нный гони́тель бие́нием предаде́ тя, и ра́нам, Архи́ппе,/ и различнообра́зным му́кам.</p>
				<p>Добре́ проходя́ житие́, блаже́нне,/ кончи́ну обрести́ блаже́нну вои́стинну сподо́бился еси́:/ му́ченик бо был еси́ Христо́в,/ до́блественнейше боле́зни претерпе́в теле́сныя.</p>
				<p>Жиру́ющую безбо́жия гни́лость, благочести́вых исполне́ние, уста́вил еси́ сла́дкою со́лию слове́с твои́х/ и, ра́дуяся, взыва́л еси́:/ сла́ва си́ле Твое́й, Го́споди.</p>
				<p><style>Богоро́дичен:</style> Я́ко присе́нну прови́дя Тя дре́вле го́ру Авва́кум, Всенепоро́чная, нося́щу Сло́во,/ вся осеня́ющее от пла́мене преступле́ния и грехо́в,/ Отрокови́це, жже́ния.</p>
				<p><style>Песнь 5</style></p>
				<p><style>Ирмо́с:</style> Ты, Го́споди, мой Свет,/ в мир прише́л еси́,/ Свет Святы́й, обраща́ли из мрачна́ неве́дения/ ве́рою воспева́ющий Тя.</p>
				<p>Боже́ственными мо́лниями всему́драго проповеда́ния/ просвети́л еси́ неве́дения но́щию одержи́мыя,/ Богому́дре всеблаже́нне.</p>
				<p>Боже́ственная река́, проше́дши из се́рдца твоего́,/ потопи́ пото́ки ле́стныя и ра́зумы ве́рных, преблаже́нне, напои́.</p>
				<p>Вжиля́емь благи́ми наде́ждами,/ претерпе́л еси́, влеко́мь четы́рми/ и зе́млю освяща́я кровьми́, Богоприя́тне.</p>
				<p><style>Богоро́дичен:</style> Тя, Еди́ну от всех родо́в, избра́ Госпо́дь, Богоро́дице,/ и из Тебе́ воплоти́ся, обожи́в челове́чество.</p>
				<p><style>Песнь 6</style></p>
				<p><style>Ирмо́с:</style> Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</p>
				<p>Ника́коже прельще́ньми ослабе́вша,/ льсти́вый неми́лостивно тя ссеца́ет ра́нами, Богому́дре,/ смотря́юща к сла́ве,/ ю́же ти Христо́с пода́ст, прославля́я тя.</p>
				<p>Полки́ враго́в неви́димых я́звами уязви́л еси́, блаже́нне, пло́ти твое́й, Архи́ппе,/ и, облича́я, се́рдце мучи́телево терзаньми расто́ргл еси́.</p>
				<p>И́же каме́нию нечу́вственным се́рдцем служа́щий,/ ка́мением побива́ют тя, блаже́нне, живота́ ка́мень испове́дающа/ и пре́лести утвержде́ние, му́чениче, сокруша́юща.</p>
				<p><style>Богоро́дичен:</style> Умерщвле́ния совле́кся, в жизнь облече́ся в рай, Де́во, Ада́м,/ Твои́м же обезсме́ртвися живоно́сным Рождество́м, Всесвята́я Богоневе́сто.</p>
				<p><style>Конда́к, глас 4.</style></p>
				<p><style>Подо́бен:</style> Яви́лся еси́ <style>Днесь</style>:</p>
				<p>Я́ко звезду́ вели́кую, тя Це́рковь иму́щи, Архи́ппе,/ чуде́с твои́х луча́ми просвеща́ема, зове́т тебе́:/ спаси́ ве́рою почита́ющия па́мять твою́.</p>
				<p><style>Песнь 7</style></p>
				<p><style>Ирмо́с:</style> В пе́щи Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твое́й, Го́споди.</p>
				<p>Богоглаго́ланьми Богому́дрыми, всеблаже́нне, свиде́тельствован, ра́зумом и́стинным,/ тьму неве́дения от душ отгна́л еси́ му́дрости благода́тию/ че́стному сло́ву твоему́ повину́вшияся.</p>
				<p>В ро́ве тя, му́чениче, до́льнейшем погреба́ют народи́ злочести́вых/ и ка́мением неми́лостивно умерщвля́ют, воспева́ющаго:/ благослове́н еси́ в хра́ме сла́вы Твое́й, Го́споди.</p>
				<p>Земля́ те́ло погребе́ное, му́чениче, показу́ет и́сточа́я исцеле́ний во́ды ве́рным,/ Не́бо же, блаже́нный Архи́ппе, дух твой страстоте́рпческим ду́шам причита́ет.</p>
				<p><style>Богоро́дичен:</style> Зе́млю у́бо мгло́ю, не́бо же о́блаки Госпо́дь, Отрокови́це, одева́я,/ во́лею в плоть ме́ртвенную от крове́й Твои́х одева́ется,/ во оде́жду сла́вы безсме́ртныя одева́я челове́ка.</p>
				<p><style>Песнь 8</style></p>
				<p><style>Ирмо́с:</style> Ру́це распросте́р, Дании́л/ львов зия́ния в рове затче́:/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели, о́троцы, взыва́юще:/ благослови́те, вся дела́ Госпо́дня, Го́спода.</p>
				<p>Па́вел, похвала́ми свяще́нными похваля́я тя, Архи́ппе сла́вне,/ сво́ина тя, свя́те, написа́, соверши́теля Боже́ственных дея́ний,/ слу́жаща Ему́ и ве́рою пою́ща:/ благослови́те, вся дела́ Госпо́дня, Го́спода.</p>
				<p>Глаго́лы пома́зася че́стными к муче́нию досточу́дная Апфи́я,/ лю́бящи, прему́дре, я́ко сы́на тя и́скреннейшаго,/ с не́юже в Вы́шних живе́ши Ца́рствиих, вопия́:/ благослови́те, вся дела́ Госпо́дня, Го́спода.</p>
				<p>Младе́нцы су́щий ра́зумом, тя, иму́щаго смысл,/ младе́нцем во игра́ние преда́ша, Архи́ппе, стра́ждуща, терпели́внейше,/ и от них неми́лостивно пробода́ема и вопию́ща:/ вся дела́, благослови́те, Госпо́дня, Го́спода.</p>
				<p><style>Богоро́дичен:</style> Ме́ртв сне́ди ра́ди еди́ныя Ада́м бысть,/ объемь смерть са́да разу́мнаго, Чи́стая,/ Тебе́ же ра́ди оживле́н,/ и ра́я пи́щу па́ки восприя́т, воспева́я:/ благослови́те, вся дела́ Госпо́дня, Го́спода.</p>
				<p><style>Песнь 9</style></p>
				<p><style>Ирмо́с:</style> Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</p>
				<p>Да ве́чную сла́ву насле́диши, страстоте́рпче,/ сла́ву земну́ю презре́л еси́, непостоя́нную же и преходя́щую,/ и ко Христу́ приступи́л еси́, сла́вою Сего́ украша́емь.</p>
				<p>Ве́нцем увязе́ся, Богому́дре, побе́дным верх твой,/ и оде́ялся еси́ в багряни́цу, твои́ми кровьми́ омоче́ную, Архи́ппе,/ и со Христо́м, ра́дуяся, ца́рствуеши, преблаже́нне.</p>
				<p>Я́ко верхо́внаго, всеблаже́нне, апо́столов быв учени́к, Па́вла му́драго Богоглаго́ливаго,/ с тем ра́дуешися,/ ве́чнующее насле́дуеши наслажде́ние,/ Колосса́ев удобре́ние.</p>
				<p>Собра́шася лю́дие в па́мяти светоно́сней твое́й воспе́ти Благода́вца Спа́са/ и до́блия, Архи́ппе, боле́зни твоя́, я́же му́жески претерпе́л еси́,/ низложи́в многоко́зненнаго.</p>
				<p><style>Богоро́дичен:</style> Нося́щи Христа́ на объя́тиих, ма́нием нося́щаго вся,/ Сего́, я́ко Сы́на Твоего́, моли́, от рук врага́ мя, Пречи́стая, изба́вили/ и за милосе́рдия бе́здну объя́ти и спасти́ мя.</p>
			</section>
			<section>
				<title>
					<p>Святые апостолы от 70-ти: Архипп, Филимон и святая мученица равноапостольная Апфия (I)
						<emphasis/>
					</p>
				</title>
				<p>Святые апостолы от 70-ти: Архипп, Филимон и святая мученица равноапостольная Апфия (I) были учениками и помощниками святого апостола Павла. В послании к святому Филимону Апостол именует святого Архиппа своим сподвижником (<a xlink:href="https://azbyka.ru/biblia/?Phil.1:2&amp;c~r&amp;rus">Флп. 1, 2</a>).</p>
				<p>Апостол Архипп был епископом города Колоссы во Фригии, а апостол Филимон был именитым гражданином того же города. Обратившись ко Христу, он преобразовал свой дом в церковь, где христиане собирались для совершения Богослужения. В те времена среди апостолов были епископы поместные и епископы, ходившие с проповедью Слова Божия по разным странам и городам. Святой Филимон был причтен к числу 70-ти апостолов и посылался на проповедь в разные города. Был он и в Газе. Святая же Апфия, верная помощница своего мужа в благовестии Слова Божия, принимала христиан в своей домашней церкви. Дом ее был не только церковью, но и больницей, и странноприимным домом, где все христиане, которым негде было приклонить голову, находили себе пристанище.</p>
				<p>Во время гонения христиан императором Нероном (56–68), в Колоссах проходил праздник языческой богини Артемиды. Святые апостолы Архипп и прибывший к нему Филимон вместе со святой Апфией и другими христианами совершали обычное Богослужение. Внезапно в дом их ворвались разъяренные идолослужители. Исполненные ненависти, они набросились на христиан, некоторых из них убили, других избили, а святых апостолов Архиппа, Филимона и равноапостольную Апфию по повелению градоначальника Артоклиса подвергли жестоким истязаниям, закопав по пояс в землю и избив камнями. Во время избиения святые мученики Филимон и Апфия скончались, а оставшийся в живых святой Архипп был изрезан ножами. После этих мучений святые мученики предстали к Небесному Престолу Святой Нераздельной и Животворящей Троицы.</p>
			</section>
		</section>
		<section>
			<title>
				<p>20-й день</p>
			</title>
			<section>
				<title>
					<p>Преподо́бнаго отца́ на́шего Льва, епи́скопа Ката́нскаго</p>
				</title>
				<p>На Го́споди, воззва́х:
					<style> стихи́ры, глас 8.</style>
				</p>
				<p><style>Подо́бен:</style> Го́споди, а́ще и на суди́щи:</p>
				<p>Го́споди, Ты святи́теля в ми́ре,/ апо́столов прее́мника, показа́л еси́,/ де́лы и словесы́ пра́вых уче́ний пропове́дника,/ и сего́ ра́ди наста́вника положи́л еси́ святи́телей/ и сла́вы соприча́стника нетле́нныя Твое́й.</p>
				<p>Столп тя, Льве, Христо́ва Це́рковь жив/ и глаго́льника держа́щи/ пра́вых уче́ний Сло́ва,/ сего́ зрящи непоколеби́ма и́стины,/ при́сно пребыва́ет,/ сла́вящи Влады́ку всех и Го́спода,/ тя просла́вльшаго.</p>
				<p>Го́споди, Ты святи́теля сло́во/ изощре́н показа́л еси́ меч на злоче́ствующих/ в Правосла́вную ве́ру Твою́/ и, тем посека́я ло́жная мудрова́ния,/ бла́гочестия в ми́ре умно́жил еси́ уче́ния, Влады́ко.</p>
				<p><style>Сла́ва, и ны́не, Богоро́дичен.</style></p>
				<p>Подо́бен то́йже:</p>
				<p>Ви́ждь моего́ сокрушеннаго се́рдца стена́ния, Богоневе́стная,/ приими́, Де́во Мари́е,/ и не отри́ни, Всенепоро́чная,/ рук мои́х, Чи́стая, воздея́ние,/ я́ко благолюби́ва,/ да пою́ и велича́ю возвели́чившую род наш.</p>
				<p>Крестобогоро́дичен, подо́бен то́йже:</p>
				<p>А́гнца Тя,/ егда́ А́гница и Де́ва, к заколе́нию ведо́ма, узре́,/ со слеза́ми, Сло́ве, после́доваше/ взыва́ше:/ где тщи́шися, Ча́до Мое́?/ сше́ствую Тебе́, Сладча́йший,/ не терплю́ бо не зрети Тебе́,/ Иису́се Мой Многоми́лостиве.</p>
				<p>Тропа́рь, глас 4:</p>
				<p>Пра́вило ве́ры и о́браз кро́тости,/ воздержа́ния учи́теля,/ яви́ тя ста́ду твоему́,/ я́же веще́й и́стина,/ сего́ ра́ди стяжа́л еси́ смире́нием высо́кая,/ нището́ю бога́тая,/ о́тче Льве,/ моли́ Христа́ Бо́га/ спасти́ся ду́шам на́шим.</p>
				<p>Кано́н, его́же краегране́сие: Льва, исто́чник сушь чуде́с, чту.
					<style>Ио́сиф. Глас 8.</style>
				</p>
				<p><style>Песнь 1</style></p>
				<p><style>Ирмо́с:</style> Во́ду проше́д, я́ко су́шу,/ и еги́петскаго зла избежа́в,/ израильтя́нин вопия́ше:/ Изба́вителю и Бо́гу на́шему пои́м.</p>
				<p>Свети́льника тя Боже́ственна Христо́ва светла́/ Це́рковь стяжа́вши, Льве му́дре,/ доброде́телей твои́х сия́ньми и чуде́с бога́тно просвеща́ется.</p>
				<p>От младе́нства возложи́л еси́ себе́ самаго всех Влады́це,/ и умерщвле́нием сласте́й жива́ Сего́ был еси́ же́ртва,/ закала́я себе́ без кро́ве, блаже́нне.</p>
				<p>Житие́ твое́ сия́ет, доброде́тельми укра́шено/ и чуде́с блиста́ньми удо́брено, Богоно́се,/ проя́влена тя всем соде́ла.</p>
				<p><style>Богоро́дичен:</style> Храм Ты была́ еси́ Бо́жий, Не́скверная Отрокови́це,/ все́льшемуся па́че ума́ в Тя, Богоро́дице,/ и лесть от душ челове́ческих отгна́вшему.</p>
				<p><style>Песнь 3</style></p>
				<p><style>Ирмо́с:</style> Небе́снаго кру́га Верхотво́рче, Го́споди,/ и Це́ркве Зижди́телю,/ Ты ме́не утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бие.</p>
				<p>Спаси́тельна, о́тче, и благоче́стна уче́ния правосла́вия храня́ невре́дна,/ ста́до упасл еси́ на па́житех живоно́сных/ и в Небе́сную огра́ду вве́л еси́.</p>
				<p>Возше́д на высоту́ доброде́телей, преподо́бие,/ пома́зание свяще́нно прия́л еси́/ и Превысо́каго, всему́дре, восхвали́л еси́ высоча́йшим седа́лищем,/ послужи́в благода́тию Тому́, я́ко А́нгел.</p>
				<p>Напа́сти претерпе́в Христа́ ра́ди, преподо́бие,/ безсме́ртию причасти́лся еси́ обоже́ния;/ ми́ро же благово́нно непреста́нно источа́я,/ освяща́вши ве́рою к тебе́ притека́ющия.</p>
				<p><style>Богоро́дичен:</style> Угля́ Боже́ственнаго и светозарна́го клеще́,/ купино́, огне́м не опали́вшися Бо́жества,/ хвра́стныя моя́ вся попа́ли стра́сти и огня́ исхити́ ве́чнующаго.</p>
				<p>Седа́лен, глас 3</p>
				<p><style>Подо́бен:</style> Боже́ственный ве́ры:</p>
				<p>Вели́кое со́лнце, вселе́нней возсия́л еси́ доброде́телей твои́х еияньми,/ и чуде́с све́тлостию просвети́в ве́рных собо́ры,/ и отгна́в страсте́й омраче́ние, Льве преподо́бие,/ Христа́ Бо́га моли́ даровати нам ве́лию ми́лость.</p>
				<p><style>Сла́ва, и ны́не, Богоро́дичен:</style></p>
				<p>Боже́ственнаго естества́ не отлу́чься,/ плоть быв во чре́ве Твое́м,/ но Бог, вочелове́чився, пребы́сть, И́же по Рождестве́ Ма́терь Тя Де́ву,/ я́ко пре́жде Рождества́, сохрани́в Всенепоро́чну, Еди́н Госпо́дь./ Того́ приле́жно моли́ дарова́ти нам ве́лию ми́лость.</p>
				<p>Крестобогоро́дичен:</p>
				<p>Нескве́рная Агница Сло́ва,/ нетле́нная Де́во Ма́ти,/ на Кресте́ зря́щи пове́шена из Не́я безболе́зни прозя́бшаго,/ ма́терски подо́бно рыда́ющи, вопия́ше:/ увы́ Мне, Ча́до Мое́,/ ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
				<p><style>Песнь 4</style></p>
				<p><style>Ирмо́с:</style> Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</p>
				<p>Земледе́лав ни́ву твоего́ ра́зума, стокра́тный клас прине́сл еси́, пребога́те,/ доброде́телей Бо́жественных и исцеле́ний.</p>
				<p>Свята́я твоя́, сла́вне, ра́ка вы́ну еле́й святы́й источа́ет,/ освяща́ющи ду́ши, ве́рою к тебе́ при́текающия.</p>
				<p>Неду́гов очище́ние, лука́вых де́монов отгони́тель, святи́телю, был еси́/ и ве́рных челове́ков прибе́жище.</p>
				<p><style>Богоро́дичен:</style> Всем Невмести́мый, Пречи́стая, вмеща́ется во утро́бе Твое́й,/ спаса́я мя бла́гостию, погруже́ннаго мно́гими грехи́.</p>
				<p><style>Песнь 5</style></p>
				<p><style>Ирмо́с:</style> Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чу́ждая тьма, окая́ннаго?/ но обрати́ мя и к све́ту за́поведей Твои́х/ пути́ моя́ напра́ви, молю́ся.</p>
				<p>Умо́м чисте́йшим Ума́ всех Вино́внаго смотряя,/ от Него́ прия́л еси́ дарова́ний зарю́, Богодохнове́нне,/ исцеле́ний свяще́нная светоли́тия,/ и́миже разреша́вши страсте́й омраче́ние.</p>
				<p>Пре́лестьми де́монскими вся ве́рующия Христу́ прельща́ющаго,/ о́гненному суду́ преда́л еси́ праведно, блаже́нне,/ и ду́ши изба́вил еси́ всегуби́тельнаго сего́ вреда́,/ я́ко па́стырь и́стинен и спаси́телен.</p>
				<p>Разгоре́вшуся огню́ посреди́ стал еси́, неопали́м, пресла́вне,/ Боже́ственная бо роса́ Свята́го окру́жи тя Ду́ха,/ я́ко священнотаи́нника,/ я́ко служи́теля́ Боже́ственный сла́вы,/ я́ко Вы́шния светло́сти прича́стника.</p>
				<p><style>Богоро́дичен:</style> Ви́девше дре́вле Боже́ственнейше, Богора́дованная,/ честни́и проро́цы та́инства глубину́ неизрече́нную честна́го Рождества́ Твоего́, Пречи́стая,/ разли́чными о́бразы, я́ко вмести́ша, Сего́ провозвести́ша.</p>
				<p><style>Песнь 6</style></p>
				<p><style>Ирмо́с:</style> Моли́тву проли́т ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</p>
				<p>Слепи́и моли́твами твои́ми, о́тче, прия́ша прозре́ние, Богому́дре:/ Христа́ бо соде́йственника име́я и к Нему́ души́ твое́й о́чи стяжа́в вы́ну,/ проше́ния бога́тно прия́л еси́.</p>
				<p>Был еси́ царю́, чу́дне, стра́шен,/ внегда́ идый во дворы́ его́, носи́л еси́ оде́ждою у́глие горя́щее:/ прославля́ше бо тя Бог,/ Его́же житие́м твои́м, Льве, просла́вил еси́.</p>
				<p>Благоуха́ет ра́ка моще́й твои́х и излива́ет присно, всеблаже́нне,/ я́коже исто́чник чист и бла́говонный, еле́й Боже́ственный,/ и́мже отгоня́ются неду́зи от ве́рных и здра́вие тре́бующим дару́ется.</p>
				<p><style>Богоро́дичен:</style> Освяти́ ду́шу мою́, Де́во, Свято́е ро́ждшая Сло́во,/ вои́стинну во святы́х я́ко пречи́сто почива́ющаго Еди́наго Бо́га на́шего,/ и дару́й ми, я́ко ми́лостива, умиле́ния ту́чу, Всенепоро́чная.</p>
				<p><style>Конда́к, глас 8.</style></p>
				<p><style>Подо́бен:</style> Я́ко нача́тки:</p>
				<p>Я́коже свети́льника превели́ка, Це́рковь и́мать, всеблаженне,/ тебе́, па́че со́лнца сия́юща,/ ю́же твои́ми моли́твами сохрани́, блаже́нне,/ непобеди́му, и непоколеби́му от е́реси вся́кий, и нескве́рну,/ я́ко приснопа́мятный.</p>
				<p><style>Песнь 7</style></p>
				<p><style>Ирмо́с:</style> О́троцы евре́йстии в пещи́/ попра́ша пла́мень дерзнове́нно/ и на росу́ огнь преложи́ша, вопию́ще:/ благослове́н еси́, Го́споди Бо́же, во ве́ки.</p>
				<p>Чи́ном Боже́ственным безпло́тным с пло́тию подо́бяся, Богому́дре,/ служи́л еси́ Бо́гу, непреста́нно воспева́я:/ благослове́н еси́, Го́споди Бо́же, во ве́ки.</p>
				<p>У́ши глухи́я, всеблаже́нне, моли́твами твои́ми отве́рзл еси́ Боже́ственными/ и хромы́м я́вственно пода́л благотече́ние,/ благослове́н еси́, вопия́, Го́споди Бо́же, во ве́ки.</p>
				<p>Ма́нием Боже́ственным Влады́ки неопале́н пре́был еси́, вшед, посреди́ огня́;/ неприча́стный же Сего́, судо́м пра́ведным опаля́ется Илиодо́р,/ молитво́ю твое́ю.</p>
				<p><style>Богоро́дичен:</style> Твоего́ чре́ва не опали́ Божества́ Огнь, Де́во Ма́ти,/ воплоща́ется из Тебе́, концы́ ороша́я Боже́ственными светлостьми́./ Сего́ ра́ди Тя пое́м.</p>
				<p><style>Песнь 8</style></p>
				<p><style>Ирмо́с:</style> Победи́тели мучи́теля и пла́мене/ бла́годатию Твое́ю бы́вше,/ за́поведем Твои́м зело́ прилежа́ще,/ о́троцы вопия́ху:/ благослови́те, вся дела́ Госпо́дня, Го́спода.</p>
				<p>Излия́ся благода́ть, о́тче, во устна́х твои́х, священнотаи́нниче,/ сего́ ра́ди тя, Льве, Бог пома́за, святи́теля, лю́дем, вопию́щим:/ благослови́те, вся дела́ Госпо́дня, Го́спода.</p>
				<p>Царю́, всеблаже́нне, Преве́чнующему благоугоди́л еси́,/ земно́му, Льве, царю́ предста́л еси́, у́глие нося́/ и сего́, о́тче, ужаса́я мысль чудоде́йствы, зело́ пресла́вными.</p>
				<p>Я́ко масли́на, о́тче, насаждена́ быв плодови́та в до́му Госпо́дни,/ плод приноша́еши по кончи́не, от Боже́ственнаго те́ла твоего́ еле́й Боже́ственный,/ ве́рных всяк неду́г отгоня́я всегда́, к тебе́ с любо́вию, му́дре, притека́ющих.</p>
				<p><style>Богоро́дичен:</style> Хоте́нием вся соверша́яй, Всенепоро́чная, Благослове́нная,/ восхоте́в, во чре́во Твое́ всели́ся, и пло́тию яви́ся,/ и обожи́ мя, истле́вша пре́жде льсти́ваго злым сове́том.</p>
				<p><style>Песнь 9</style></p>
				<p><style>Ирмо́с:</style> Устраши́ся всяк слух/ неизрече́нна Божий снизхожде́ния,/ я́ко Вы́шний во́лею сни́де да́лее и до пло́ти,/ от Деви́ческаго чре́ва быв Челове́к./ Те́мже Пречи́стую Богоро́дицу, ве́рнии, велича́ем.</p>
				<p>Да тя Боже́ственными гла́сы блажи́м, преподобно пожи́вша,/ и на Небеса́ возше́дша, и ра́дующася:/ от страсте́й, и скорбе́й нас моли́твами твои́ми спаса́й, и от обстоя́ний,/ святи́телю и па́стырю досточу́дне.</p>
				<p>Я́ко ро́зга виногра́да и́стиннаго быв, о́тче,/ прозябл еси́ доброде́тельны гре́зны, чуде́с сладость иска́пающия,/ от ни́хже пию́ще ве́рно, здра́вие прие́млют и ра́дость хваля́щий тя при́сно,/ Льве всему́дре.</p>
				<p>Те́ло твое́ бысть храм Свята́го и честна́го, о́тче, Ду́ха/ и ны́не лежи́т внутрь Боже́ственнаго хра́ма,/ его́же созда́л еси́ в сла́ву, Льве, и честь Луки́и му́ченицы,/ чуде́с источа́я нам ре́ки, благоче́стно тя почита́ющим.</p>
				<p>Я́коже со́лнце светоза́рно, доброде́тельными свеща́ми концы́ озаря́я при́сно,/ и ны́не к Све́ту преми́нул еси́ незаходи́мому./ Темже светоно́сную твою́ па́мять пра́зднующия, Льве пребога́те,/ омраче́ний вселю́тых изба́ви.</p>
				<p><style>Богоро́дичен:</style> Страшу́ся Твоего́, Еди́не Царю́, втора́го прише́ствия/ и у́бояхся, безме́рно согреши́в Тебе́/ и по ра́зуме не утве́рждься;/ но я́ко сый Благ,/ обрати́ и спаси́ мя ро́ждшия Тя благоприя́тными, Иису́се, моли́твами.</p>
			</section>
			<section>
				<title>
					<p>Святитель Лев, епископ Катанский (†
						<emphasis/>ок. 780)
						<emphasis/>
					</p>
				</title>
				<p>Святитель Лев, епископ Катанский († ок. 780) родился в Равенне в знатной и благочестивой семье. Чистота сердца и духовный разум рано привели его на путь служения Церкви, на котором будущий святитель прошел все ступени, начиная от церковного строителя. После смерти Катанского епископа Савина, он был возведен на епископский престол в городе Катаны, расположенном близ огнедышащего вулкана Этны. Приняв сан епископа, святитель Лев взял на себя отеческую заботу о вверенной ему пастве. Он заботился о сиротах, нищих, вдовицах и больных: одевал и питал их, а также молился об исцелении недужных. Милостивый пастырь своего духовного стада, Святитель, как истинный лев, был страшен бесам и их служителям.</p>
				<p>В то время в Катанах жил волхв Илиодор, бывший прежде христианином, но отвергшийся от Христа и тайно научившийся волхвованию от некоего иудея. Принимая внешний вид христианина, Илиодор поражал народ ложными чудесами, вызывал привидения, внушал по своей злобе людям безумие и пагубные чувства и страсти. По донесению игемона Лукия он был вызван к царю Льву и сыну его Константину Багрянородному и осужден за волхвование на смертную казнь. Но волхв сумел скрыться от наказания. Святитель Христов Лев часто увещевал Илиодора отвергнуть свою злобу и обратиться ко Христу с покаянием, но ожесточенный волхв не только не исправлялся, но задумал однажды надсмеяться над Святителем. В день праздника, когда святитель Лев совершал в церкви Богослужение со всем своим причтом и предстоял перед народом, Илиодор лицемерно, как христианин, явился в храм и стал тайно волхвовать, заставляя народ шуметь и бесноваться. Ему пришла в голову дерзкая мысль подчинить себе самого епископа и его служителей, заставив их волхвованием прекратить Богослужение. Тогда святитель Лев, провидя духом его злое намерение, преклонил колени перед престолом Божиим, усердно помолился и, подойдя к чародею, обвязал ему шею своим омофором и вывел на площадь. Там он приказал принести множество дров и развести большой огонь и, держа чародея связанным своим омофором, вступил с ним в пылающий костер. Так они стояли в огне, пока Илиодор не сгорел, а святитель Лев возвратился невредимым в храм и закончил Богослужение.</p>
				<p>Это чудо повергло всех в трепет: Святитель не только не был опален, но, по благодатному и спасительному действию Святого Духа, даже облачение его осталось невредимым. Великая слава о чуде прошла по всей земле, и цари, призвав к себе Святителя и припав к его ногам, просили его молиться за них. Святой угодник Божий совершил много других чудес: исцелял слепых, больных, изгонял бесов. Однажды он поверг своей молитвой идольское капище и сокрушил своим словом идолов.</p>
				<p>В день погребения Святителя в Катаны прибыла одна знатная женщина из Сиракуз. Она много лет страдала кровотечением и уже не надеялась получить исцеление от врачей. Приближаясь к городу, больная услышала церковный звон и узнала, что святитель Лев преставился. С великой скорбью вошла она в храм, коснулась гроба Святителя и сразу исцелилась. Тело святителя Льва было положено в храме мученицы Лукии, созданном им самим, а впоследствии мощи его были перенесены в церковь Святителя Мартина Милостивого, епископа Турского.</p>
			</section>
			<section>
				<title>
					<p>Свята́го преподобному́ченика Корни́лия, игу́мена Пско́во-Пече́рския оби́тели</p>
				</title>
				<p>На вече́рне</p>
				<p>На Го́споди, воззва́х:
					<style>стихи́ры, глас 6:</style>
				</p>
				<p>По́двиги му́драго по́стника/ и боле́зни во́ина Христо́ва/ восхваля́юще по до́лгу, ве́рнии,/ возопии́м Го́сподеви:/ того́ моли́твами, Христе́ Бо́же,/ от вся́кия беды́ изба́ви нас.</p>
				<p>Щит Правосла́вия, мона́хов наста́вниче,/ смире́ния о́браз, стезя́ трудолю́бия,/ разсе́явый тьму многобо́жия в лю́дех,/ Ду́хом Небе́сным испо́лнься, Корни́лие,/ я́ко Предте́ча усече́н в главу́,/ и ны́не Престо́лу Царя́ сла́вы предстоя́,/ моли́ о нас, чту́щих па́мять твою́.</p>
				<p>Глас 5:</p>
				<p>Ра́дуйся, ве́лия ве́рных похвале́,/ христолю́бцев удобре́ние,/ оби́тели Пече́рския сла́ве и украше́ние;/ ве́ры Христо́вы насади́телю,/ Правосла́вия стра́же неусы́пный,/ Христо́в сад насажде́н — це́ркви Божия,/ добре́ блюды́й свое́ ста́до, блаже́нне Корни́лие,/ и ны́не Престо́лу Царя́ сла́вы предстоя́,/ испроси́ нам ве́лию ми́лость.</p>
				<p>Ра́дуйся, Бо́жий во́ине,/ вождю́ пресла́вный по́стников,/ кро́ткий и́ноков наста́вниче,/ ми́лосердия исто́чниче,/ нестяжа́ния учи́телю,/ чу́дския язы́цы Христо́ви приведы́й;/ земно́е ше́ствие скончава́я сла́вно,/ царе́м непра́ведно убие́н быв,/ с му́ченики венча́вся, Корни́лие,/ с ни́ми же моли́ Христа́ Бо́га дарова́ти нам ве́лию ми́лость.</p>
				<p><style>Сла́ва, глас 8:</style></p>
				<p>Преподо́бие о́тче Корни́лие,/ пра́ведне Богоше́ствовати учи́л еси́,/ нестяжа́ния рачи́тель был еси́,/ о́браз трудолю́бия всем показа́вый,/ Богома́тери песносло́вец быв,/ и То́я нам яви́л еси́ о́бразы чу́дныя./ И́мже кла́няющися, ны́не глаго́лем:/ О, Пречи́стая Богоро́дице Де́во,/ яви́ нам бога́тыя моли́твами преподо́бнаго священномучени́ка Твоего́.</p>
				<p><style>И ны́не:</style> Царь Небе́сный:</p>
				<p>Вход. Проки́мен дне. Пареми́и преподо́бническия (зри страни́цу 339)</p>
				<p>На литии́ стихи́ры, глас 6:</p>
				<p>Прехва́льне Корни́лие,/ твое́ житие́ возложи́л еси́/ доброде́телей попече́ние,/ песносло́вием бо вернии/ ве́рою Христа́ похваля́ют,/ твои́ми пока́ряющеся уче́нии,/ и́мже утверди́тися в ми́ре,/ предстоя́, умоли́ Боже́ственнаго Ду́ха.</p>
				<p>Глас 7:</p>
				<p>Прииди́те, возра́дуемся, лю́дие,/ в честне́м хра́ме Богома́тери/ и притеце́м к Ея́ уго́днику Корни́ли́ю,/ просия́вшему нам по́двиги духо́вными,/ нището́ю ду́ха и терпе́нием,/ бе́дным и скорбя́щим утеши́телю,/ боля́щим безме́здному цели́телю,/ языко́в учи́телю и просвети́телю,/ нестяжа́ния и любве́ насади́телю,/ подража́телю Спа́са Христа́./ Вшед бо во Свята́я не без кро́ве,/ преподо́бие, венча́ся с му́ченики,/ и ны́не Созда́теля мо́лит о нас,/ да изба́вимся лю́тых обстоя́ний/ и Ца́рствия Небе́снаго сподо́бимся.</p>
				<p>Сла́ва, и ны́не, Под кров Твой, Влады́чице:</p>
				<p><style>На стихо́вне, глас 2.</style></p>
				<p><style>Подо́бен:</style> До́ме Евфрафов:</p>
				<p>Дом доброде́телей быв, апо́стол и му́ченик,/ от ю́ности дом о́тчий оста́вивый,/ оби́тели Де́вы Пречи́стыя игу́мен му́дрый был еси́.</p>
				<p><style>Стих:</style> Честна́ пред Го́сподем/ смерть преподо́бных Его́.</p>
				<p>Богома́тери до́мы и святы́м/ созида́л еси́, о́тче, в ве́сех и гра́дех,/ и ны́не в до́мех их на Небеси́ ку́пно ра́дуешися.</p>
				<p><style>Стих:</style> Свяще́нницы Твои облеку́тся в пра́вду,/ и преподо́бнии Твой возра́дуются.</p>
				<p>Бытие́ и благоле́пие до́ма Богома́тери/ во Пско́встей земли́, от Бо́га зда́ннаго,/ рука́ми святы́х преумно́женнаго,/ вы́ну и́мут во́лю Пречи́стыя/ и труды́ блаже́ннаго Корни́лия.</p>
				<p>Сла́ва, и ны́не, О, чудесе но́ваго:</p>
				<p><style>Аще</style> же несть бде́ния, подо́бен то́йже:</p>
				<p>Моли́ о нас, гре́шных, Де́во, Ма́ти Госпо́дня,/ со свяще́нным Корни́лием предстоя́ще пред Бо́гом,/ да спасе́ние душ улучи́м.</p>
				<p>Тропа́рь, глас 6:</p>
				<p>Пско́во-Пече́рская оби́тель,/ издре́вле сла́вная чудесы́ ико́ны Богома́терни,/ мно́гия и́ноки Бо́гови воспита́,/ тамо и преподо́бный Корни́лий/ по́двигом до́брым подвиза́ся,/ чу́дную Богома́терь сла́вя,/ инове́рный просвеща́я,/ и́ноки и мно́гия лю́ди спаса́я,/ оби́тель же свою́ ди́вно украша́я и огражда́я./ Та́мо и му́ченичества вене́ц/ по мно́гих ле́тех па́стырства своего́ до́блестне прия́т./ Те́мже воспои́м, лю́дие,/ Христа́ Бо́га и Пречи́стую Его́ Ма́терь возблагодари́м,/ я́ко дарова́ нам преподобно́мученика славна́/ и моли́твенника о ду́шах на́ших достоблаже́нна.</p>
				<p><style>На у́трени</style></p>
				<p>Седа́лен глас 1:</p>
				<p>А́нгелов ли́ки воспо́лнил еси́, преподо́бие Корни́лие,/ о́браз имы́й а́нгельский,/ свяще́нством оде́ян и му́ченичеством укра́шен,/ цельбу́ ду́шам и телесе́м подае́ши/ с ве́рою несумне́нною прибега́ющим к тебе́.</p>
				<p><style>Сла́ва, и ны́не, Богоро́дичен:</style></p>
				<p>Возвы́си рог христиа́нский/ и низложи́ безбо́жныя шата́ния, Богороди́тельнице,/ спаса́ющи сие́ ста́до Твое́,/ в не́м же вели́кое Твое́ и́мя многопе́тое велича́ется при́сно и сла́вится.</p>
				<p>Велича́ние, проки́мен и Ева́нгелие преподобническая.</p>
				<p>По 50-м псалме́ стихи́ра, глас 6:</p>
				<p>Излия́ся благода́ть от у́стен твои́х, о́тче,/ и был еси́ учи́тель языко́в/ и мона́хов наста́вник до́брый,/ излиявся свое́ю кро́вию,/ Христу́ предста́л еси́, Корни́лие,/ Его́ же моли́ непреста́нно/ спасти́ся ду́шам на́шим.</p>
				<p>Кано́н Богоро́дице, глас 8: Многими содержимь напастьми:
					<style>и свято́му, глас 8.</style>
				</p>
				<p><style>Песнь 1</style></p>
				<p><style>Ирмо́с:</style> Во́ду проше́д, я́ко су́шу,/ и еги́петскаго зла избежа́в,/ израильтя́нин вопия́ше:/ Изба́вителю и Бо́гу на́шему пои́м.</p>
				<p>Умиле́ния ми во́ду изле́й, Го́споди, в се́рдце,/ и ум озари́ досто́йно воспе́ти Твоего́ уго́дника, преподо́бнаго Корни́лия.</p>
				<p>Мона́хов наста́вник и учи́тель нелицеприя́тен был еси́/ и, Бо́гу сих приводя́,/ му́ченическим ве́нцем от земна́го царя́ венча́лся еси́, блаже́нне.</p>
				<p>Христо́вым светоли́тием просвеща́ем, преподоби́е о́тче Корни́лие,/ моли́твами твои́ми, преблаже́нне, омраче́нную ду́шу мою́ просвети́,/ я́ко да воспева́ю тя.</p>
				<p><style>Богоро́дичен:</style> Тишина́ Ты, Влады́чице, и пристани́ще погиба́ющим в мо́ре грехо́в,/ темже к Тебе́ притека́ющих не отри́ни, Присноде́во,/ но спаси́ Твои́м предста́тельством Богома́терним.</p>
				<p><style>Песнь 3</style></p>
				<p><style>Ирмо́с:</style> Небе́снаго кру́га Верхотво́рче, Го́споди,/ и Це́ркве Зижди́телю,/ Ты ме́не утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</p>
				<p>Просвети́л еси́ лю́ди, и́долом служа́щия, све́том и́стинныя ве́ры,/ озари́ и нас, гре́шных, прибега́ющих к Твоему́ заступле́нию,/ благода́тию от Всеблага́го Человеколю́бца.</p>
				<p>Всем бла́га духо́вныя и теле́сныя дея,/ наве́том злых плоть твоя́ умертви́ся/ со святы́ми же дух твой всели́ся,/ и ны́не с ни́ми моли́ся Христу́ о нас, преподо́бие.</p>
				<p>Ны́не в безконе́чную сла́ву преше́д от земли́,/ окая́нную ду́шу мою́ страстьми́, преподо́бие,/ приле́жным очище́нием твое́я моли́твы уврачу́й.</p>
				<p><style>Богоро́дичен:</style> То́чию в хра́ме Твое́м, аки в корабле́, Тобо́ю окормля́емем, Богоро́дице,/ избавля́емся ны́не от враг ви́димых и неви́димых/ и укрепля́емся Твое́ю по́мощию, Присноде́во.</p>
				<p>Ин конда́к, глас 2:</p>
				<p>Из млада́, Корни́лие чу́дный,/ трудо́м и по́двигом себе́ преда́в,/ игу́меном Пско́во-Пече́рстей оби́тели поста́влен был еси́,/ о́бразом ве́ры и по́стническаго жития́ всем быв,/ мно́гия лю́ди к Бо́гу приве́л еси́./ За своя́ же вели́кия доброде́тели/ за́вистию от злых гони́м,/ му́ченически ду́шу свою́ Бо́гови преда́л еси́./ Того́ ра́ди с ве́рою возопии́м:/ преподобному́чениче Корни́лие достосла́вный,/ моли́ Христа́ Бо́га спасти́ся ду́шам на́шим.</p>
				<p>Ин и́кос:</p>
				<p>Из млада́ спасе́ния вожделе́в, преподо́бие Корни́лие,/ в Пско́во-Пече́рскую оби́тель прите́кл еси́ к чу́дней ико́не Богома́тери./ Ту постри́гся, обе́ты и́ночества прия́в, Ева́нгельскими доброде́тельми просия́л еси́,/ те́мже и вожде́м бра́тии поста́влен был еси́./ Всем служа́ и помога́я,/ да вся́чески всех спасе́ши,/ труды́ и по́двиги своя́ усугуби́л еси́./ Ливо́нскую чудь к Правосла́вней ве́ре обрати́л еси́,/ це́ркви и при́чты им устро́ив./ Оби́тель свою́ до́брыми хра́мы,/ списа́нием чуде́с Богома́терних и трудо́в пе́рвых подви́жников пече́рских всю́ду просла́вил еси́;/ за́вистью же зло́бных люде́й по мно́гих летех па́стырства своего́/ земны́м царе́м к Небе́сному Царю́ му́ченически предпо́слан был еси́/ в ве́чное жили́ще к ли́ку святы́х./ Темже, досточу́дне Корни́лие,/ моли́ Христа́ Бо́га и Пречи́стую Его́ Богома́терь/ дарова́ти нам оставле́ние прегреше́ний и ве́лию ми́лость.</p>
				<p><style>Песнь 4</style></p>
				<p><style>Ирмо́с:</style> Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</p>
				<p>Оби́тель бя́ше издре́вле святы́х в Богозда́нней пеще́ре,/ Бо́гу Еди́ному ве́домая,/ ты же, о́тче Корни́лие, тем подража́я/ и ме́сто их по́двигов почита́я,/ мно́жество и́ноков к Бо́гу приве́л еси́.</p>
				<p>Не оста́ви, Корни́лие преподо́бие,/ твои́ми по́тами и труда́ми возраще́нныя се́я оби́тели,/ но охраня́й ю,/ и́бо и врази́ тя ви́деша охраня́ющим <style>ю</style> и укрепля́ющим.</p>
				<p>Многоболез́ненныя стра́сти всегда́ врачу́еши приступа́ющих к тебе́,/ благода́ть бо, преподо́бие, прии́м от Го́спода,/ содева́ти зна́мения и чудеса́.</p>
				<p><style>Богоро́дичен:</style> Утоли́, Богома́ти, свире́пствующую бу́рю неве́рия и ожесточе́ния,/ злы́я стра́сти, поглоти́ти хотя́щия Тя сла́вящих и о́браз Твой почита́ющих,/ но заступи́ нас моли́твами преподо́бнаго Твоего́.</p>
				<p><style>Песнь 5</style></p>
				<p><style>Ирмо́с:</style> Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Человеколю́бие.</p>
				<p>Я́ко ка́мень драги́й/ огради́л еси́ кре́пко оби́тель от ра́тников злых, преподо́бие,/ изыма́я и свобожда́я и́ноков от страсте́й/ и доброде́тельми горе́ возводя́.</p>
				<p>Да не оскуде́ют, о́тче, твои́ми моли́твами и́стиннии подви́жницы благоче́стия во оби́тели твое́й,/ но ку́пно со святы́м чудотво́рцем Никола́ем,/ ему́же охране́ние ея́ вве́рил еси́,/ до трубы́ Арха́нгела соблюди́ ю.</p>
				<p>Преподо́бие о́тче,/ помози́ оби́тели твое́й,/ насе́льником и всем нам вся ко́зни лука́ваго отража́ти,/ я́коже ты иногда́ отража́л еси́ ви́димыя враги́ и неви́димыя.</p>
				<p><style>Богоро́дичен:</style> Мглу страсте́й на́ших разреши́, Де́во,/ и благода́тною си́лою Сы́на Твоего́ отжени́ враго́в кова́рство/ и наве́ты диа́вола от раб Твои́х, Тя сла́вящих.</p>
				<p><style>Песнь 6</style></p>
				<p><style>Ирмо́с:</style> Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</p>
				<p>Пречи́стыя дом, преподо́бие, огради́л и укра́сил еси́,/ те́мже и сам ны́не во оби́тели Ея́/ на Небеси́ и на земли́ в хра́ме Ея́ досто́йно обита́вши.</p>
				<p>Утеши́ и утиши́ нас, си́рых, и в доброде́тели ни́щих, преподобному́чениче,/ жите́йскую го́рдость отрева́я/ и моли́тве и́стинней науча́я.</p>
				<p>Соде́яв, преславне, ду́шу твою́ храм Свято́му Ду́ху,/ был еси́ насле́дник Го́рняго Ца́рствия,/ с Вы́шними си́лами и со все́ми святы́ми моли́ся ко Го́споду/ о спасе́нии душ на́ших.</p>
				<p><style>Богоро́дичен:</style> Сохрани́ дом Твой, Богоро́дице, до сконча́ния ве́ка/ и не оста́ви нас, си́рых, без Твое́й Ма́терния по́мощи/ и предста́тельства преподо́бных Твои́х.</p>
				<p><style>Конда́к, глас 4:</style></p>
				<p>Све́тлый свети́льник Правосла́вия/ и сугу́бая Псковския земли́ защи́та был еси́,/ многобо́жие искореня́я и лю́ди к Бо́гу наставля́я./ Дом Богома́тери тобо́ю укрепи́ся и просла́вися,/ доброде́тельми же укра́шен, вене́ц му́ченика прия́л еси́,/ помина́й нас, чад твои́х, и у Го́спода, преподо́бномучениче Корни́лие.</p>
				<p><style>И́кос:</style></p>
				<p>Бо́гом возлю́бленный игу́мен изря́дный,/ ве́ры Христо́вой апо́стол и му́ченик,/ всем милосе́рдый, и ни́щих пита́тель,/ от и́долов лю́ди приведы́й к Бо́гу и́стинному,/ ве́ре наставля́я и Божия хра́мы устрояя,/ во оби́тели Пречи́стыя мона́хов мно́жества собра́л еси́,/ те́мже Богома́терь просла́ви Своя́ о́бразы дела́ми чу́дными,/ и́хже свиде́тель нело́жен был еси́;/ и ны́не же от ско́рбных обстоя́ний избавля́вши,/ да с ве́рою и любо́вию пое́м ти:/ ра́дуйся, преподобному́чениче Корни́лие.</p>
				<p><style>Песнь 7</style></p>
				<p><style>Ирмо́с:</style> От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще:/ отце́в Бо́же, благослове́н еси́.</p>
				<p>Ио́ны первонача́льника, гони́телей не́когда избе́гшего, му́ченичество восприя́л еси́, сла́вне,/ те́мже с ним Бо́гу моли́ся, да сохрани́т оби́тель ва́шу невреди́му/ и нас покая́нием к вам привлече́т.</p>
				<p>Марк, пусты́нник та́йный,/ а́ки Мелхиседе́к, не́мощию тя вразуми́, Корни́лие, о и́мени свое́м,/ его́ же смире́нию поревнова́ти научи́ нас, блаже́нне.</p>
				<p>Просвети́в твое́ се́рдце, преподо́бие,/ мона́хов был еси́ наста́вник,/ наказу́я и уча́ и всех приводя́ к Бо́жией во́ле, поя́:/ оте́ц на́ших Бо́же, благослове́н еси́.</p>
				<p><style>Богоро́дичен:</style> Да заградя́тся, Богоро́дице, Твои́ми моли́твами уста́ лжи́вая и льсти́вая/ не веду́щих над ве́рными покро́ва Твоего́,/ и спаси́ всех, Де́во, Тебе́ и́стинно слу́жащих/ и Христо́во и́го благо́е добре́ несу́щих.</p>
				<p><style>Песнь 8</style></p>
				<p><style>Ирмо́с:</style> Царя́ Небе́снаго,/ Его́же пою́т вой А́нгельстии,/ хвали́те и превозноси́те во вся ве́ки</p>
				<p>Вразумля́вши живу́щия во огра́де твое́й, преподо́бие,/ явля́лся им я́ве и во сне наставля́я,/ но и всем, моля́щимся тебе́, чу́дно помога́вши/ и от злых бед избавля́вши.</p>
				<p>Моли́ о нас, преподо́бне,/ и не забу́ди к тебе́ притека́ющих, в скорбе́х и печа́лех су́щих,/ подая́й утеше́ние от твое́й ра́ки цельбоно́сныя.</p>
				<p>Процве́л еси́ я́ко фи́нике Дави́дски, о́тче,/ и оби́тель яви́лся еси́ Ду́ха Пресвята́го,/ о нас непреста́нно моли́/ почита́ющих ве́рою прече́стную па́мять твою́, преподо́бие Корни́лие.</p>
				<p><style>Богоро́дичен:</style> Век скончава́ется, любо́вь оскудева́ет,/ побе́ду лука́вый торжеству́ет,/ и кто нам по́мощи мо́жет, <style>Аще</style> не Ты, Де́во, Чу́дная Ма́ти,/ огради́ши Кресто́м Сы́на Твоего́.</p>
				<p><style>Песнь 9</style></p>
				<p><style>Ирмо́с:</style> Вои́стину Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</p>
				<p>В до́му Богома́тери, я́коже в Гефсима́нии, почива́вши ны́не, блаже́нне,/ иде́же, служа́ умиле́ние,/ предстоя́л еси́ Престо́лу Ббжию смире́нно, в верте́пе освяще́нному.</p>
				<p>Никто́же неуте́шен отхо́дит от твое́й ра́ки, преподо́бие,/ но исцеле́ние душ и теле́с ве́рующим подае́ши всегда́ изоби́льно.</p>
				<p>Зри́ши Бо́жия и А́нгельския све́тлости патриа́рх и му́ченик и апо́стольския красо́ты,/ моли́ с ни́ми Человеколю́бца оставле́ние грехо́в и жития́ исправле́ние/ дарова́ти нам, преподо́бие, хваля́щим тя.</p>
				<p><style>Богоро́дичен:</style> Тишина́ ве́лия бысть в пеще́ре су́щим,/ суе́т ми́ра избе́гшим святы́м./ Ты, о Ма́ти Де́во,/ Небе́сную тишину́ ниспосли́ и нам, Чи́стая,/ Тебе́ велича́ющим.</p>
				<p>Свети́лен:</p>
				<p>Сняще́нстном досто́йно облече́н,/ удо́брен же зело́ преподо́бием,/ Богоро́дицы дом укра́сив и просла́вив,/ язы́цы ко Христу́ приве́л еси́,/ усече́нием же ме́чным седина́ твоя́ обагри́ся кро́вию, Корни́лие,/ и ны́не со святы́ми Христу́ предстоя́,/ моли́ почита́ющим па́мять твою́/ земно́е ше́ствие в ми́ре прейти́ и одесну́ю Судии́ предста́ти.</p>
				<p><style>Сла́ва, и ны́не, Богоро́дичен:</style></p>
				<p>По успе́нии Твое́м ми́ра не оста́вила еси́, Богоро́дице,/ но и в де́бри земно́й прославля́вши и́мя свято́е Свое́ чудеса́ми/ от ико́ны Твоея́ святы́я и гро́ба преподобному́ченика,/ с ни́мже моли́ Сы́на и Бо́га Твоего́ о нас, недосто́йных,/ Тя при́сно блажа́щих.</p>
				<p>На хвалитех стихи́ра, глас 3:</p>
				<p>Что сие́ стра́нное виде́ние?/ Сня́тый изы́де в сре́тение гро́зному влады́це/ пред враты оби́тели со сла́вою,/ воздава́я земно́му царю́ до́лжное,/ той же побежде́н быв гне́ва изступле́нием,/ до́браго па́стыря зле сме́рти преда́де;/ но абие возрыда́, созна́в грехопаде́ние,/ и мертва́ су́ща во храм Богома́тери внесе́,/ иде́же почива́ли ны́не, Корни́лие,/ с му́ченики о нас Христа́ Бо́га моли́/ даро́в ати нам ве́лию ми́лость.</p>
				<p><style>Сла́ва, глас 6:</style> Излия́ся благода́ть:
					<style>(зри стихи́ру по 50-м псалме́). <style>И ны́не:</style> </style>Богоро́дице, Ты еси́ лоза́ и́стинная:
				</p>
				<p>Моли́тва</p>
				<p>Святы́й преподобному́чениче Корни́лие,/ смире́нно припада́ем к раце моще́й твои́х/ и уми́льно мо́лим тя:/ ми́лостиво призри́ на ско́рби на́ша душе́вныя и теле́сныя/ и изба́ву нам пода́ждь;/ помози́ нам, свя́тче Бо́жий, от наве́та злых челове́к, от ни́хже и сам ты неви́нно на земли́ пострада́л еси́./ Защити́ нас от наси́лия диа́вола,/ стра́стно вою́ющаго в не́мощных удесех на́ших;/ умоли́ Го́спода Бо́га и Пречи́стую Его́ Ма́терь даро́вати нам ти́хое и безгре́шное житие́,/ взаи́мную бра́тскую нелицеме́рную любо́вь/ и ми́рную христиа́нскую кончи́ну,/ да чи́стою со́вестию предста́нем нелицеме́рному стра́шному суди́лищу Христо́ву/ и в Ца́рствии Его́ просла́вим Животворя́щую Тро́ицу, Отца́, и Сы́на, и Свята́го Ду́ха, во ве́ки веко́в. Ами́нь.</p>
			</section>
			<section>
				<title>
					<p>Преподобномученик Корнилий Псково-Печерский (1501–1570)</p>
				</title>
				<p>Преподобномученик Корнилий Псково-Печерский (1501–1570) родился в Пскове в боярской семье. Родители его, Стефан и Мария, воспитывали сына в благочестии и страхе Божием. Уже в раннем возрасте мать заметила у отрока Корнилия особенную склонность к духовной жизни, научила его молитве и привила любовь к странникам.</p>
				<p>Чтобы дать сыну образование, родители отдали его в Псковский Мирожский монастырь. В монастырских стенах отроков воспитывали в послушании, обучали чтению и письму, искусству книгописания и писанию икон. В монастыре составлялись и переписывались летописи, жития святых, Богослужебные книги. В Мирожской обители юный Корнилий подвизался под началом старца, совершая подвиги молитвы и труда, делал свечи. С особенным тщанием приготовлялся он к писанию икон, соблюдая перед этим пост, молился Пресвятой Владычице о благословении его на труд. Во время работы над иконой хранил особенную чистоту, творя в душе непрестанную молитву.</p>
				<p>Закончив обучение, святой Корнилий вернулся в родительский дом. Пребывание в святой обители еще более утвердило его призвание к иноческой жизни.</p>
				<p>Однажды государев дьяк Мисюрь Мунехин, человек просвещенный и благочестивый, друг семьи святого Корнилия, собрался ехать в затерянную среди лесов маленькую Печерскую обитель и взял с собою юного Корнилия. Красота природы, тихая монастырская служба в пещерной церкви преисполнили сердце юноши духовной радостью и благоговением. Никогда и нигде еще он так горячо не молился. Эта поездка оказала большое воздействие на его последующую жизнь.</p>
				<p>Вскоре он навсегда ушел из родительского дома и принял постриг в Псково-Печерском монастыре. Там преподобный Корнилий вел строгую жизнь: в убогой келье спал на досках, все свое время посвящал полезному труду и молитве.</p>
				<p>В 1529 году преподобный Корнилий, служивший образцом богоугодной жизни, был избран игуменом. В его настоятельство число братии увеличилось от 15 до 200 человек, и это количество насельников не было превышено ни при одном из последующих настоятелей. Вставая с восходом солнца, преподобный Корнилий сам правил службу и отдавал все силы трудам, воодушевлял братию к выполнению устава, строгому посту, молитве, напоминая о подвиге первых христиан. По своему смирению преподобный Корнилий почитал себя первым среди равных лишь по избранию.</p>
				<p>Деятельность преподобного Корнилия распространялась далеко за пределы обители. Его жизнь была образцом деятельной любви к Богу и человеку. Он распространял Православие среди жителей окрестных мест — эстов и сэту, многие из которых крестились в монастыре. Преподобный Корнилий, всегда кроткий и приветливый, молча выслушивал людей, давал наставления, а потом благословлял с молитвой и любовью. При звуке его голоса открывалось сердце, стыд отбегал. После покаяния люди плакали облегчающими душу слезами.</p>
				<p>Однажды на Псковщине было моровое поветрие. Люди бежали из селений в леса, подступы к городам закрывались, чтобы уберечь жителей от моровой язвы. Многие умирали не только от заразы, но и от голода. По благословению преподобного Корнилия в то страшное время иноки монастыря выходили к голодным, чтобы раздавать им вареную рожь.</p>
				<p>Во время Ливонской войны преподобный Корнилий проповедовал христианство в отвоеванных городах, строил там храмы, помогал пострадавшим, заботился о раненых. В обители погребали убитых и записывали их в синодики для поминовения.</p>
				<p>В 1560 году, в праздник Успения Пресвятой Богородицы, преподобный Корнилий послал в благословение русским войскам, осаждавшим город Феллин, просфору и святую воду. В тот же день немцы сдали город.</p>
				<p>Преподобный Корнилий очень любил и хорошо знал книги — он создал в монастыре большую по тому времени библиотеку. В середине XVI века Псково-Печерский монастырь перенял от Спасо-Елизаровского монастыря традицию летописания. Кроме того, святой игумен Корнилий завел большой монастырский синодик для поминовения усопших братии и благотворителей обители, начал вести «Кормовую книгу». В этом труде он оставил последующим поколениям историческую характеристику своего времени, составил «Описание монастыря» и «Описание чудес Печерской иконы Божией Матери».</p>
				<p>Преподобный Корнилий расширил и украсил свой монастырь, прокопал далее монастырские пещеры, перенес деревянную церковь во имя Сорока мучеников Севастийских за монастырскую ограду, на приезжий монастырский двор, а на ее месте в 1541 году поставил церковь в честь Благовещения Пресвятой Богородицы и в 1559 году построил храм Покрова Пресвятой Богородицы. В 1558–1565 годах преподобный Корнилий воздвиг вокруг монастыря надежную каменную стену, а над Святыми Вратами по своему замыслу построил каменную церковь во имя Святителя и Чудотворца Николая (1565). Тем самым он поручил этому истинному защитнику чистоты Православной веры покровительство святой обители на границе с неправославными народами.</p>
				<p>Так обитель, возникшая на границе Русского государства, стала не только светочем Православия, но и крепостью против внешних врагов России.</p>
				<p>Другим делом преподобного Корнилия было основание в 1538 году во Пскове подворья монастыря с каменной церковью в честь иконы Божией Матери «Одигитрии».</p>
				<p>Во время своего управления монастырем преподобный Корнилий учредил при обители иконописную мастерскую. Трудившиеся в ней монахи учились искусству иконописи в Мирожском монастыре и по возвращении в свою обитель писали иконы и помогали преподобному Корнилию украшать храмы и обучать других иноков. В монастыре были также столярная, кузнечная, керамическая и другие хозяйственные мастерские.</p>
				<p>О мученической кончине преподобного Корнилия написано в древней рукописи Троице-Сергиевой Лавры. Когда преподобный игумен Корнилий вышел с крестом за монастырские ворота навстречу царю Иоанну Грозному, разгневанный ложным наветом на святого игумена царь своей рукой отсек ему голову, но тотчас раскаялся и, подняв тело его, на руках понес в монастырь. Обагренная кровью преподобного Корнилия дорожка, по которой царь нес его тело к церкви Успения Пресвятой Богородицы, названа «кровавым путем».</p>
				<p>Раскаявшись, царь пожертвовал Псково-Печерскому монастырю множество драгоценных вкладов, вписал имя преподобного игумена в свой синодик, но память о содеянном преследовала его всю жизнь.</p>
				<p>Тело преподобномученика Корнилия было положено в стене «Богом зданной пещеры», где невредимо пребывало 120 лет. В 1690 году митрополит Псковский и Изборский Маркелл перенес его мощи, прославившиеся исцелениями больных, из пещеры в соборный храм Успения Пресвятой Богородицы и положил в новом гробе в стене.</p>
				<p>17 декабря 1872 года мощи преподобного Корнилия были переложены в медно-посеребренную раку, а в 1892 году — в новую раку. Полагают, что служба преподобномученику была составлена ко дню открытия мощей в 1690 году.</p>
			</section>
			<section>
				<title>
					<p>Преподо́бнаго Агафо́на, чудотворца Пече́рскаго, в Дальних пеще́рах почива́ющаго</p>
				</title>
				<p>Тропа́рь, глас 8:</p>
				<p>Бла́га Небе́сная ра́ди дел твои́х стяжа́вый,/ бла́гости тезоимени́те, Агафо́не,/ моли́ Блага́го Го́спода, мо́лим тя те́пле,/ я́ко да не лиши́т нас ве́чных благ Свои́х.</p>
				<p><style>Конда́к, глас 2:</style></p>
				<p>Ве́дый изве́стно, я́ко сне́дию род челове́чь испаде́ из ра́я,/ посто́м же па́ки вни́де в онь,/ по́стное избра́л еси́ себе́ житие́,/ в не́мже кре́пце подвиза́яся, блаже́нне Агафо́не,/ и бесо́вская шата́ния тем низлага́я,/ прия́л еси́ целе́бныя да́ры от Христа́ Бо́га,/ Ему́же при́сно моли́ся о душа́х на́ших.</p>
			</section>
			<section>
				<title>
					<p>Преподобный Агафон Печерский</p>
				</title>
				<p>Преподобный Агафон Печерский был великим постником, исцелял больных возложением на них рук имел дар пророчества и предсказал время своей смерти. Память его празднуется также с Собором преподобных Дальних пещер 28 августа.</p>
			</section>
		</section>
		<section>
			<title>
				<p>21-й день</p>
			</title>
			<section>
				<title>
					<p>Пра́зднование Пресвяте́й Богоро́дице в честь Ея ико́ны, имену́емыя Козельща́нския</p>
				</title>
				<p>На вече́рни</p>
				<p>На Го́споди, воззва́х:
					<style>стихи́ры на 8, глас 1:</style>
				</p>
				<p>Ове́лие чу́до,/ на ме́сте необита́емом бла́го дать Бо́жия спаси́тельная излива́ется:/ че́стный о́браз Богома́тере/ мно́гими зна́мени ями исцеле́ний/ ди́вно прославля́ется./ Весе́лися, оби́тель Козельща́нская,/ ра́дуйтеся, лю́дие христоимени́тии,/ возопии́м ве́рно Цари́це Богои́збранной Отрокови́це:/ Благода́тная, ра́дуйся, с Тобо́ю Госпо́дь,/ подая́й ми́рови Тобо́ю ве́лию ми́лость.</p>
				<p>Ди́вны Твоя́ та́йны, Богоро́дице,/ я́ко зало́г любве́ к ро́ду христиа́нскому,/ да́рствуеши свяще́нную ико́ну Твою́,/ Небе́сной благода́ти испо́лнену,/ сла́ва Твоя́ Боголе́пная, Богоподо́бными сия́ющи чудесы́,/ свы́ше бо призира́вши на нас, Влады́чице,/ и ми́лостию Свое́ю гре́шныя покрыва́вши./ Благода́тная, ра́дуйся, с Тобо́ю Госпо́дь,/ подая́й ми́рови Тобо́ю ве́лию ми́лость.</p>
				<p>Черто́г зрим укра́шенный, храм Твой, Богоро́дице,/ в не́мже непреста́нно покланя́ющеся живоно́сному о́бразу Твоему́,/ ра́дуемся, земноро́днии, о Боже́ственней Твое́й сла́ве крася́щеся:/ те́мже лику́юще и прославля́юще Тя,/ ча́ем ми́лости Твое́й бога́тыя/ и благода́рственная пе́ния воспева́ем./ Благода́тная, ра́дуйся, с Тобо́ю Госпо́дь,/ подая́й ми́рови Тобо́ю ве́лию ми́лость.</p>
				<p><style>Сла́ва, глас 2:</style></p>
				<p>Ки́ими похвала́ми укра́сим пресве́тлый пра́здник Влады́чицы на́шея,/ украси́вшия оби́тель сию́ чудотво́рным о́бразом Свои́м;/ се Цари́ца Богоотрокови́ца прии́де,/ и Той досто́йную честь возда́ти не́мощно,/ сей есть дар многоце́нный Засту́пницы ми́ра,/ недоразумева́емая и непостижи́мая/ <style>Днесь</style> содева́ются Тобо́ю, Влады́чице Богоблагода́тная, стра́шная та́инства,/ се мо́ре чуде́с неисчерпа́емое/ и врачева́ние безме́здное стра́ждущим ду́шами и телесы́,/ с ни́миже и мы возопии́м:/ ра́дуйся, Ра́досте на́ша,/ изба́ви нас от вся́каго зла и душетле́нных страсте́й/ и печа́лей и ве́чнующаго пла́мене муче́ния.</p>
				<p>И ны́не, глас 8:</p>
				<p>Прииди́те, вси тружда́ющиися и обреме́неннии грехи́ мно́гими,/ возвели́чим Ма́терь Емману́илеву, Держа́вную Цари́цу Богоро́дицу,/ па́че Го́рних умо́в возвели́чившую род христиа́нский./ Прииди́ те припаде́м к чудотво́рному о́бразу Засту́пницы на́шея/ и омы́ем ду́ши слеза́ми покая́ния./ Се бо за беззако́ния на́ша лю́те стра́ждем, от Бо́га нака́зуеми,/ со стра́хом и любо́вию принесе́м моли́твы на́ша и возопии́м Благослове́нней:/ ра́дуйся, Ма́ти Бо́жия,/ ра́дуйся, Еди́на Ма́ти милосе́рдия,/ к покая́нию заблу́дших призыва́ющая,/ ра́дуйся, Спору́чнице спасе́ния гре́шных,/ Сы́на Своего́ Бо́га на́шего на ми́лость преклоня́ющая./ Ра́дуйся, одея́ние че́стное, весь мир Свои́м омофо́ром покрыва́ющая./ Ра́дуйся, Благода́тная, Неве́сто Неневе́стная.</p>
				<p>На стихо́вне, стихи́ры, глас 6:</p>
				<p>Я́ко звезда́ пресве́тлая/ посреде́ ико́н Твои́х святы́х, Богоро́дице,/ че́стный о́браз Твой Козельщанский/ путево́дствует во спасе́ние лю́дей,/ сия́я чудесы́ многоразли́чными,/ и несть такова́го, и́же зре́нием святы́ни Твое́й не умили́тся./ Те́мже исцеле́ние прия́т и деви́ца Мари́я/ в тя́жцем неду́зе свое́м неисце́льнем,/ егда́ душею скорбя́щею и се́рдцем сокруше́нным/ припа́дши со слеза́ми к пречи́стей ико́не сей,/ моли́твенно воззва́ к Тебе́,/ Утеше́нию стра́ждущих, по́мощи прося́щи,/ и а́бие исцеле́вши благода́рственно возопи́ с весе́лием Благода́тней:/ ра́дуйся, всех скорбя́щих Ра́досте.</p>
				<p><style>Стих:</style> Помяну́ и́мя Твое́/ во вся́ком ро́де и ро́де.</p>
				<p>Егда́ принесена́ бысть/ чудотво́рная ико́на Твоя́, Влады́чице, во град Москву́,/ я́ко ре́ки многово́дный, потеко́ша к ней лю́дие,/ с ве́рою и моли́твою́ к Тебе́ в неду́зех свои́х,/ и прие́млюще исцеле́ния ди́вная, просла́виша Тя, Богоро́дицу./ Егда́ же возвращена́ бысть ико́на сия́ в ме́сто свое́,/ тогда́ и зде моля́щийся с ве́рою и лю́бовию обрето́ша в ней,/ я́ко мо́ре неисчерпа́емое благода́ти,/ ве́лию по́мощь и утеше́ние от <style>Тебе</style>́, Всеблага́я Ма́ти.</p>
				<p><style>Стих:</style> Слы́ши, Дщи, и виждь/ и приклони́ у́хо Твое́.</p>
				<p>Велича́ем Тя, Пречи́стая Богоро́дице Мари́е, немо́лчными гла́сы,/ свята́я оби́тель Красноѓрская,/ Богосве́тлыми луча́ми озаря́емая/ от благода́тныя ико́ны Твоея исходя́щими./ Прославля́ет Тя и вся Росси́йская страна́,/ в ну́ждах и напа́стех иму́щи в Тебе́ ско́рую Помо́щницу/ и от враг ви́димых и неви́димых Всемо́щную Засту́пницу.</p>
				<p><style>Сла́ва, глас 8:</style></p>
				<p>Стра́нни и прише́льцы су́ще в стране́ сей земно́й:/ отвсю́ду бе́дами и печа́льми обурева́еми,/ боле́зньми и страстьми́ угнетаеми,/ к Тебе́ прибега́ем, о Ма́ти Бо́га Вы́шняго,/ помяни́, Де́во Всенепоро́чная, е́же стяжа́ла еси́ ста́до Твое́,/ и отве́рзи две́ри милосе́рдия Твоего́,/ Ма́терним дерзнове́нием Бо́га умоля́ющи,/ да проба́вит ми́лость Свою́ веду́щим Тя я́ко Засту́пницу усе́рдную,/ я́ко Благ и Человеколю́бец Госпо́дь.</p>
				<p>И ны́не, глас то́йже:</p>
				<p>В день пра́здника на́шего воструби́м духо́вною цевни́цею,/ торжеству́й, оби́тель свята́я, иму́щи Держа́вную Помо́щницу/ в ско́рбех многомяте́жна́го жития́ на́шего,/ и кре́пкое заступле́ние в напастех,/ незри́мую Наста́вницу, ко спасе́нию путево́дствующую,/ и о всем ми́ре Молебницу те́плую./ О Госпоже́ Цари́це и Влады́чице,/ умиле́нною душе́ю смире́нно мо́лим Тя,/ приклони́ у́хо Твое́ к моле́нию гре́шных раб Твои́х,/ усе́рдно призыва́ющих Тя,/ и сподо́би нас ра́йских селе́ний прича́стники бы́ти,/ да безконе́чно славосло́вим Тя,/ Еди́ну Чи́стую и Препросла́вленную.</p>
				<p>Тропа́рь, глас 4:</p>
				<p>Весели́ся, земле́ Полтавская/ и все́ Оте́чество на́ше правосла́вное:/ се бо я́ко светоза́рное со́лнце,/ яви́ся пречу́дная ико́на Твоя́, Преблагослове́нная Богома́ти,/ мир озаря́ющи мно́жеством чуде́с Твои́х,/ те́ми у́бо обрета́ем, я́же на земли́, вся блага́я и поле́зная,/ и су́щих, я́же на Небеси́, сокро́вищ сподобля́емся./ Сего́ ра́ди вопие́м Ти:/ ра́дуйся, Похвало́ на́ша приснопокланя́емая,/ спаси́ ны, моля́щийся Тебе́,/ еди́ная Наде́ждо и Ра́дование ве́чное пою́щих Тя.</p>
				<p>И Засту́пнице усе́рдная:</p>
				<p><style>На у́трени</style></p>
				<p>По 1-м стихосло́вии седа́лен, глас 3:</p>
				<p>Блажи́м Тя, Богоро́дицу,/ яви́вшую нам чу́дный о́браз Твой Козельща́нский,/ от него́же Боже́ственная вода́ жи́зни непреста́нно истека́ет лю́бящим Тя и моля́щимся,/ ю́же вкуша́ющий жа́жды смертоно́сныя избавля́ются.</p>
				<p><style>Сла́ва, и ны́не, глас то́йже:</style></p>
				<p>А́нгелов Сла́досте, скорбя́щих Ра́досте,/ христиа́н Предста́тельнице и ве́ры Правосла́вныя Утвержде́ние Ты еси́, Ма́ти Госпо́дня,/ заступи́ нас и изба́ви ве́чных мук.</p>
				<p>По 2м стихосло́вии седа́лен, глас 4:</p>
				<p>Любо́вию, Чи́стая, Твою́ святу́ю ико́ну почита́ющим/ и Тя, и́стинную Ма́терь Бо́жию, согла́сно возвеща́ющим и ве́рою покланя́ющимся Ти,/ Храни́тельница яви́лася еси́ и держа́вное Предста́тельство,/ отвраща́ющи вся́кое лю́тое дале́че сих я́ко вся мо́гущая.</p>
				<p><style>Сла́ва, и ны́не, глас то́йже:</style></p>
				<p>Дом Твой сей освяти́ Твое́ю благода́тию, Пречи́стая Богома́ти,/ я́ко в ски́нии слове́сней, в Тебе́ живе́т Еди́н Препросла́вленный Госпо́дь,/ прославля́яй ико́ну Твою́, Всепе́тая Де́во, чудесы́.</p>
				<p>По полиелеи седа́лен, глас 8:</p>
				<p>Вои́стину ум всяк не дости́гнет ко изглаго́ланию/ мно́гаго мно́жества щедро́т Твои́х, благода́тная Богоро́дице Де́во,/ я́ко и ма́лое мо́ление, в Бо́жественнем хра́ме Твое́м приноси́мое,/ любе́зно прие́млеши и ско́ро проше́ния исполня́вши:/ цельбоно́сная бо ико́на Твоя́ прозре́ние источа́ет/ и всем боля́щим здра́вие подае́т,/ и злых ду́хов отгна́ние приходя́щим ве́рою и прося́щим Твоего́ посеще́ния./ Темже неусы́пными моли́тва ми Твои́ми призри́ на сле́зы стра́ждущих,/ мо́лим Тя, сподо́би всех нас с чи́стою со́вестию грехо́в оставле́ние улучи́ти,/ живо́т наш в покая́нии сконча́ти/ и неосужде́нно ста́ти одесну́ю Небе́снаго Бо́га Отца́,/ да хва́лим Тя, я́ко Благослове́нную Ма́терь Живота́, и благослови́м/ и, превознося́ще, покланя́ем Ти ся во ве́ки со все́ми Небе́сными Си́лами.</p>
				<p>Сла́ва, и ны́не, то́йже.</p>
				<p>По 50-м псалме́ стихи́ра, глас 6:</p>
				<p><style>Днесь</style> благода́ть Свята́го Ду́ха нас собра́/ во свяще́нное жили́ще,/ под кров Твой, Богоро́дице, прибега́ющия ве́рою:/ мо́лим Тя,/ я́ко Помо́щницу всем нам благонаде́жну,/ соблюда́й и покрыва́й нас чрез все житие́,/ дару́й нам све́том Твои́м ходи́ти,/ о́гненный стре́лы врага́ угаси́,/ и в час сме́ртный предста́ни,/ сподо́би нас улучи́ти Ца́рствие Сы́на Твоего́,/ да вси, глас Арха́нгела Гаврии́ла восприи́мше, рцем:/ ра́дуйся, Благода́тная Мари́е, Госпо́дь с Тобо́ю:/ ра́дуйся, Благослове́нная в же́нах,/ я́ко Спа́са родила́ еси́ душ на́ших.</p>
				<p>Кано́н пра́здника, глас 4.</p>
				<p><style>Песнь 1</style></p>
				<p><style>Ирмо́с:</style> Отве́рзу уста́ моя́,/ и напо́лнятся Ду́ха,/ и сло́во отрыгну́ Цари́це Ма́тери,/ и явлю́ся светло́ торжеству́я,/ и воспою́, ра́дуяся, То́я чудеса́.</p>
				<p>А́нгел вопия́ше Тебе́, Де́во Чи́стая: ра́дуйся!/ Мы же, что Ти принесе́м, Блага́го Царя́ Блага́я Ма́ти,/ я́ко яви́ла еси́ нам в сия́ после́дняя времена́ сокро́вище неоску́дное —/ чудотво́рную ико́ну Твою́ на освяще́ние и исцеле́ние душ и теле́с на́ших.</p>
				<p>Ты буди́ нам утвержде́ние и в бе́дах ско́рое заступле́ние,/ Цари́це Небесе́ и земли́,/ на Тебе́ наде́емся, непреста́нно моля́ще Твою́ благосты́ню.</p>
				<p>Сла́ва:</p>
				<p>Я́ко стра́ждущей Мари́и ско́ро яви́ла еси́ ве́лию ми́лость Твою́, Пречи́стая Де́во,/ та́кожде не отступа́й, Милосе́рдая Богома́ти, и от нас,/ бла́годатное утеше́ние в бе́дах и злоключениих су́щим подающи,/ да Тя при́сно велича́ем.</p>
				<p><style>И ны́не:</style></p>
				<p>Я́же Бо́га Сло́ва челове́ком/ пресла́вным Твои́м Рождество́м соедини́вшая, Де́во Богоневе́сто,/ утоли́ церко́вныя собла́зны/ и пода́ждь мир ми́рови, я́ко Блага́я.</p>
				<p><style>Песнь 3</style></p>
				<p><style>Ирмо́с:</style> Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия духо́вно утверди́,/ в Боже́ственней Твое́й сла́ве/ ве́нцев сла́вы сподо́би.</p>
				<p>Бога́тство духо́вное неиждива́емое дарова́ла еси́ рабо́м Твои́м,/ Жизнь ро́ждшая, Пренепоро́чная Чи́стая Де́во,/ ико́ну Твою́ свяще́нную,/ прославле́ние светло́ пра́зднующе, ве́рнии,/ избавля́емся от вся́ких бед и ско́рбных обстоя́ний.</p>
				<p>Свята́я Влады́чице Пречи́стая Бо́га на́шего Ма́ти,/ всех Творца́ неизрече́нно ро́ждшая,/ моли́ всегда́ бла́гость Его́ страсте́й нас изба́вити/ и оставле́ние грехо́в нам дарова́ти.</p>
				<p>Сла́ва:</p>
				<p>Не оскуде́й, Пренепоро́чная Де́во, моли́твами Твои́ми/ и сохрани́ ста́до Твое́, е́же собра́ти благоизво́лила еси́,/ Ма́ти Пастыренача́льника Го́спода Иису́са Христа́,/ да ни еди́на поги́бнет от ове́ц Твои́х.</p>
				<p><style>И ны́не:</style></p>
				<p>О Богоблаже́нная Де́во,/ простри́ всеблагомо́щную десни́цу Твою́,/ во е́же по́мощи на и́збранном пути́ жития́ и́ноческаго,/ вве́рившим спасе́ние свое́ оби́тели Твое́й/ и моли́ся приле́жно Сы́ну и Бо́гу Твоему́ спасти́ся ста́ду Твоему́ невреди́му.</p>
				<p><style>Седа́лен, глас 4:</style></p>
				<p>Ри́торов глаго́лы не довле́ют воспе́ти по достоя́нию,/ о Ма́ти Бо́га на́шего,/ ди́вная чудеса́ и неисчисли́мая благодея́ния Твоя́ от ико́ны се́я явля́емая,/ мы же во смире́нии се́рдца та́йно веща́ем Ти, А́нгелов Честне́йшей:/ ра́дуйся, Бла́годатная,/ пребу́ди, Милосе́рдая, с на́ми неотсту́пно во ве́ки.</p>
				<p><style>Песнь 4</style></p>
				<p><style>Ирмо́с:</style> Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спа́се зову́щия:/ сла́ва, Христе́, си́ле Твое́й.</p>
				<p>Кий ум пости́гнути возмо́жет си́лу благода́тных исцеле́ний,/ исходя́щую от ли́ка Твоего́ свята́го,/ в Боже́ственнем сем хра́ме пребыва́ющаго,/ слепе́ц бо Иоа́нн, подо́бно ева́нгельскому слепцу́,/ ве́рою кре́пкою и моли́твою непрестаю́щею/ взыва́ше к Тебе́, Многоми́лостивой Цели́тельнице, да отве́рзутся о́чи его́,/ и исцеле́н быв а́бие и узре́в свет, умиле́нно возопи́:/ сла́ва си́ле Твое́й, Го́споди.</p>
				<p>Озари́, Всепе́тая Де́во, чи́стшая све́тлостей со́лнечных,/ слепоству́ющий ум наш ра́зумом и́стиннаго Богове́дения,/ да не поги́бнем лю́те во гресе́х на́ших:/ по́мыслы благоче́стия сердца́ на́ша просвети́,/ да, спа́сшися Тобо́ю, ра́достно возгласи́м:/ сла́ва си́ле, сла́ва и милосе́рдию Твоему́, Го́споди, Благоде́телю Всеблаги́й.</p>
				<p>Сла́ва:</p>
				<p>Чу́до бя́ше зре́ти,/ ка́ко и́нокиня оби́тели се́я, зело́ разсла́блена,/ сподо́бися лобыза́ти цельбоно́сную ико́ну Твою́, Ма́ти Божия,/ во мгнове́ние о́ка ощути́в кре́пость теле́сную и соверше́нное здра́вие, со умиле́нием вопия́ше:/ сла́ва си́ле, сла́ва снизхожде́нию Твоему́, Го́споди Преми́лости́ве.</p>
				<p><style>И ны́не:</style></p>
				<p>Мо́лим Тя, я́же пре́жде век и́збранная в Ма́терь Го́спода,/ исцели́ разсла́бленныя грехо́м ду́ши на́ша,/ оживи́ росо́ю покая́ния серде́чнаго и моли́твы сле́зной,/ укрепи́ в сердца́х рабо́в Твои́х ве́ру и́стинную и любо́вь нелицеме́рную,/ да сподо́бимся по́двигом до́брым по́двизатися,/ ве́ру непоро́чну соблюсти́,/ житие́ ми́рно сконча́ти, хваля́ Го́спода:/ сла́ва долготерпе́нию Твоему́, Спа́се наш.</p>
				<p><style>Песнь 5</style></p>
				<p><style>Ирмо́с:</style> Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и роди́ла еси́ безле́тнаго Сы́на,/ всем воспева́ющим Тя/ мир подава́ющая.</p>
				<p>Ни ум А́нгельский, ниже́ язы́к челове́ческий возмо́жет изрещи́/ мно́жества зна́мений ди́вныя по́мощи Твое́я, Пренепоро́чная Влады́чице,/ подава́емый ро́ду челове́ческому в ну́ждах душе́вных и теле́сных:/ благодея́ния Твоя́ па́че зве́зд небе́сных сия́ют во все́м ми́ре Твое́м./ Те́мже у́бо приими́ благода́рственная моле́ния сия́ недосто́йная,/ не преста́нно сла́вимая Го́рними Си́лами, Богоневе́стная Де́во.</p>
				<p>Коль чу́дны дела́ Твоя́, Го́споди,/ се бо, я́ко со́лнце, ми́рови возсия́ пречестна́я ико́на Преблагослове́нныя Ма́тере Твое́й,/ ве́рных мы́сли просвеща́ющи велича́ющих Тя, Христе́, при́сно.</p>
				<p>Сла́ва:</p>
				<p>Сей святы́й день ра́достный, Богому́дреннии,/ прииди́те пе́сньми и пе́нии духо́вными воспое́м светло́,/ ны́не всеблаголе́пно зря́ще храм Пречи́стыя ико́ною светови́дною украша́ем,/ я́ко пребыва́ние сла́вы Присноде́вы зде яви́ся./ Мо́лим Ти ся приле́жно, Богороди́тельнице,/ я́ко су́щей с на́ми Твое́ю благода́тию озари́тися нам.</p>
				<p><style>И ны́не:</style></p>
				<p>Ны́не Не́бо и земля́ весели́тся/ и чини́ А́нгелов и челове́ков собра́ние,/ изря́дно пра́зднующе, воспои́м Христа́, дарова́вшаго нам Боже́ственное наслажде́ние?/ о́браз Свой свяще́нный и Пречи́стыя Ма́тере Свое́я.</p>
				<p><style>Песнь 6</style></p>
				<p><style>Ирмо́с:</style> Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Не́я Ро́ждшаго ся Бо́га сла́вим.</p>
				<p>Досто́йно есть велича́ти Тя, Богоро́дицу,/ дарова́вшую пречи́стый о́браз Свой в по́мощь и Боже́ственное заступле́ние/ святе́й оби́тели сей от враг ви́димых и неви́димых.</p>
				<p>Досто́йно есть велича́ти Тя,/ Я́же в Вы́шних Престо́лу Живонача́льныя Тро́ицы в моли́твах о нас предстоя́щая,/ от А́нгел воспева́емую Де́ву Пречи́стую/ и от земны́х я́ко Богоневе́стную Ма́терь при́сно прославля́емую.</p>
				<p>Сла́ва:</p>
				<p>Велича́ем Тя, Пресвята́я Де́во,/ и почита́ем светоно́сный о́браз Твой,/ его́же во утвержде́ние оби́тели се́я положи́ла еси́,/ да пребу́дет непрекло́нна в век ве́ка от смяте́ния е́ресей.</p>
				<p><style>И ны́не:</style></p>
				<p>Всей земли́ Росси́йстей возсия́/ свы́ше да́нный благоче́стно покланя́емый о́браз Твой че́стный,/ Богои́збранная Отрокови́це,/ и Боже́ственною благода́тию покрыва́ется оби́тель Богома́терня, ве́рно Бо́га прославля́ющая.</p>
				<p><style>Конда́к, глас 3:</style></p>
				<p>Боголе́пно во смире́нии красу́ется оби́тель Красного́рская,/ осеня́емая и спаса́емая преди́вным о́бразом Влады́чицы Пречи́стыя,/ Небесе́ и земли́ Цари́цы Богоро́дицы,/ от него́же исто́чники благода́ти и ча́ша чуде́с оби́льно излива́ются,/ и усе́рдно притека́ющий исцеле́ния ве́рою прие́млют,/ и неве́рнии ве́рою кре́пкою сердца́ исполня́ют/ и мы, раби́ Твои́, Богома́ти, благода́рив вопие́м Ти:/ ра́дуйся, Предста́тельство христиа́н непосты́дное и оби́тели Твое́й красото́ и ра́дование.</p>
				<p><style>И́кос:</style></p>
				<p>Высоту́ Небе́снаго жития́ и сла́вы присносу́щныя Боже́ственное осия́ние/ дару́й рабо́м Твои́м, любоблагоутро́бная Ма́ти Де́во Марие,/ и сподо́би соверши́ти пресла́вное торжество́ во све́те добродея́ний/ и помышле́ний, духо́вно сия́ющих,/ свы́ше бо облагода́тствовала еси́ живоно́сный о́браз Твой, Богои́збранная Неве́сто,/ и, я́ко луча́ ми со́лнечными, чуде́сными зна́мениями согре́вавши сердца́/ благоче́стно почита́ющих и ве́рою покланя́ющихся,/ я́коже Тебе́ Самой су́щей с на́ми, святе́й ико́не Твое́й,/ ю́же неви́димо со стра́хом окружа́ют от Небе́с лик А́нгел святы́х:/ сия́ у́бо, я́коже луна́ по́лная пресве́тлая в но́щи,/ отго́нит тьму боле́зней и скорбе́й,/ и́же жела́нием серде́чным умиле́нно притека́ют ко благосе́рдию Твоему́,/ ра́дующеся о Боже́ственней благода́ти, велича́ют Тя, зову́ще:/ ра́дуйся, предста́тельство христиа́н непосты́дное и оби́тели Твоея́ красото́ и ра́дование.</p>
				<p><style>Песнь 7</style></p>
				<p><style>Ирмо́с:</style> Не послужи́ша тва́ри Богому́дрии/ па́че Созда́вшего,/ но о́гненное преще́ние му́жески попра́вите,/ ра́довахуся пою́ще:/ препе́тый отце́в Госпо́дь и Бог благослове́н еси́.</p>
				<p>Да сликовству́ет церко́вной све́тлости любо́вию Боже́ственною/ А́нгельское во́инство, Богому́дренно воспева́юще:/ благослове́н еси́ в хра́ме сла́вы Твое́я, Го́споди.</p>
				<p>Па́че вы́шних ликостоя́ний вознесла́ся еси́, Влады́чице,/ еди́на бы́вши Ма́ти Вседе́теля,/ те́мже у́бо ра́дующеся, взыва́ем:/ благослове́нна Ты еси́ в же́нах, Всенепоро́чная Влады́чице.</p>
				<p>Сла́ва:</p>
				<p>Це́рковь земноро́дных торжеству́ющи ра́дует ся,/ зрящи Боже́ственную ико́ну Ма́тери Госпо́дней,/ и единому́дренно воспева́ет:/ благослове́нна еси́ Ты, Влады́чице Пречи́стая,/ просвети́ ны све́том Сы́на Твоего́.</p>
				<p><style>И ны́не:</style></p>
				<p>По́честь и поклоне́ние вознося́щи Тебе́, де́вственная Похвало́,/ о Тебе́ ра́дуется, Благода́тная, вся́кая тварь,/ А́нгельский собо́р и челове́ческий род, досто́йно взыва́ющи:/ благослове́нна еси́ Ты, Влады́чице, Де́во Неискусобра́чная.</p>
				<p><style>Песнь 8</style></p>
				<p><style>Ирмо́с:</style> О́троки благочести́вый в пе́щи,/ Рождество́ Богоро́дичо спасло́ есть:/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</p>
				<p>Луча́ми све́та у́мнаго освеща́ем,/ Боже́ственный дом Твой осеня́ет ны́не всех о́блаком Ду́ха Свята́го/ и освяща́ет ве́рныя, согла́сно пою́щия:/ благослови́те, вся дела́ Госпо́дня, Го́спода.</p>
				<p>Честь и сла́ву стяжа́вше священнопи́санный о́браз/ Богоро́дицы и Предве́чнаго Богомладе́нца Христа́ Жизнода́вца,/ со благогове́нием притеце́м, ве́рнии, воспева́юще:/ благослови́те, вся дела́ Госпо́дня, Го́спода.</p>
				<p>Благослови́м Отца́, и Сы́на, и Свята́го Ду́ха — Го́спода.</p>
				<p>Умиле́нно про́сим Тя, Влады́чице,/ освяти́ Боже́ственною благода́тию Твое́ю нас, моля́щихся,/ и ополче́ньми непобеди́мыми А́нгел Свои́х огради́ оби́тель Твою́,/ враго́в свире́пство покаря́ющи, да благослови́м Го́спода во ве́ки.</p>
				<p><style>И ны́не:</style></p>
				<p>Це́рковь Свою́ обручи́вшаго Себе́ Кро́вию че́стною/ Боже́ственнаго Младе́нца Иису́са Христа́ и Пречи́стыя Ма́тере Его́/ свяще́нное изображе́ние любе́зно лобыза́ем и мо́лим,/ сподо́би нас, Христе́ Спа́се, воскресе́ние улучи́ти вопию́щих:/ благослове́н еси́, Го́споди, во ве́ки.</p>
				<p><style>Песнь 9</style></p>
				<p><style>Ирмо́с:</style> Всяк земноро́дный,/ да взыгра́ется Ду́хом просвеща́емь,/да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</p>
				<p>Богонача́льным манове́нием свята́я ико́на Твоя́, Влады́чице,/ от лет дре́вних храни́мая,/ ны́не, я́ко ча́ша, благода́ть Твою́ оби́льно излива́ющая,/ есть достоя́ние оби́тели Твое́й,/ те́мже благоче́стно прославля́юще Тя, Богоро́дице, досто́йно велича́ем.</p>
				<p>Я́коже дре́вле во́лны морски́я и бу́рю уста́вила еси́, Богоро́дице,/ егда́ чу́дный о́браз Твой, ше́ствоваше по Ру́сскому мо́рю ко бре́гу Оте́чества на́шего,/ та́ко и ны́не мо́лим Тя, Богоневе́сто,/ укроти́ во́лны неве́рия, е́ресей и раско́лов,/ да Тя, Бо́жию Ма́терь, испове́дающе, Це́рковь во ве́ки велича́ет.</p>
				<p>Сла́ва:</p>
				<p>Из ро́да в род храни́мая святы́ня —/ о́браз сей че́стный,/ мо́лим Тя, Цари́це Преблага́я,/ да бу́дет во освяще́ние и исцеле́ние и спасе́ние душ и теле́с на́ших,/ да Тя во ве́ки велича́ем.</p>
				<p><style>И ны́не:</style></p>
				<p>При́зри благосе́рдием Твои́м, Всепе́тая Де́во, на лю́ди Твоя́,/ цельбоно́сному о́бразу Твоему́ покланя́ющияся, я́коже Тебе́ Само́й,/ на нем изображе́нной, Ма́тери Госпо́дней и Предве́чному Младе́нцу Твоему́,/ Его́же любо́вию объя́ла еси́ на пречи́стых ру́цех Твои́х,/ моли́, да сохрани́т оби́тель сию́ неврежде́нну, да Тя во ве́ки веко́в велича́ем.</p>
				<p>Свети́лен, глас 8:</p>
				<p>День светлопра́зднственный и весе́лия испо́лненный яви́ся <style>Днесь</style>:/ воспо́йте Го́сподеви песнь хвале́бную в це́ркви преподо́бных,/ я́ко благоволи́ Госпо́дь в людех Свои́х/ просла́вити чу́дную ико́ну Ма́тере Свое́й, исцеле́ния всем источа́ющую,/ коль стра́шна дела́ Твоя́, Христе́,/ и кто возмо́жет изрещи́ милосе́рдие Твое́.</p>
				<p>Сла́ва, и ны́не:</p>
				<p>Небе́сная пою́т Ти, обра́дованная Ма́ти Богоневе́стная,/ и мы славосло́вим неизсле́дованныя Твоя́ ми́лости, Богоро́дице,/ те́мже моли́ спасти́ся ду́шам на́шим.</p>
				<p>На хвали́тех стихи́ры, глас 8:</p>
				<p>Крест Твой всечестны́й и́маши/ в десни́це Твое́й воздви́жен, Христе́ Бо́же,/ на не́мже распя́лся еси́,/ и его́же целу́ем на ико́не Твое́й./ Той есть свет и живо́т су́щих во тьме,/ и́мже изба́ви всех от бед,/ и всех скорбя́щих от собла́зн лука́ваго,/ моли́твами Богоро́дицы и спаси́ всех нас, Спа́се наш.</p>
				<p>Се ча́ша жи́зни, преиспо́лненная даро́в Свята́го Ду́ха?/ свяще́нная ико́на Влады́чицы./ Вкуси́те и ви́дите, коль ве́лия ми́лость Засту́пницы./ По хоте́нию бо Своему́ мощна́ есть и твори́ти я́ко су́щи всех Влады́чица./ Сы́тость Твои́х похва́л, Де́во,/ благочести́вым ве́рным отню́д не быва́ет:/ жела́нием бо жела́ние при́сно Боже́ственное и духо́вное прие́млюще,/ я́ко Ма́терь Бо́жию велича́ем.</p>
				<p>Новоявле́нное чу́до яви́ нам мы́сленный Боже́ственный сад,/ в не́мже благода́ти <style>прозябóша</style> плоды́,/ от ни́хже я́дше, живи́ бу́дем,/ жа́ждущий любо́вию Богоро́дицы наслади́мся./ Лику́й, вселе́нная, услы́шавши,/ просла́ви со А́нгелы Щедрода́тельницу/ Спа́са Бо́га на́шего Ма́терь Пречи́стую, Моли́твенницу непосты́дную;/ Той моли́твами, Ми́лостиве Спа́се,/ пода́ждь нам Ду́ха Свята́го,/ Пода́теля благода́ти от Отца́ Тобо́ю происходя́ща.</p>
				<p>Пала́то одушевле́нная Христо́ва,/ ве́рным же стено́, и покро́ве и держа́во,/ Тобо́ю оби́тель Твоя́, Богома́ти, утвержда́ется и прославля́ется,/ Твое́ю помо́щию правове́рнии лю́ди спаса́ются,/ Тобо́ю хва́лимся при́сно,/ Твое́ю благода́тию сохраня́ем ся, Пречи́стая,/ от гла́да и па́губы, от нахожде́ния проти́вных и междоусо́бный бра́ни,/ и от мно́го разли́чных боле́зней, и от напра́сный сме́рти./ Покры́й и ны́не, Госпоже́ Ма́ти Присноде́во,/ чту́щих Тя омофо́ром ми́лости Твое́й/ и не преста́й всегда́ да́рующи нам согреше́ний оставле́ние,/ Боже́ственное заступле́ние и ве́чное ра́дование.</p>
				<p><style>Сла́ва, глас 8:</style></p>
				<p>О, пресла́внаго чудесе!/ Зело́ стра́ждущая отрокови́ца Мари́я/ в неисце́льнем неду́зе свое́м,/ объе́м рука́ми святу́ю ико́ну Твою́, Пречи́стая,/ воздыха́нии серде́чными вопия́ше к Тебе́, Влады́чице,/ та́йно веща́я Ма́тери всех скорбя́щих тя́жкая страда́ния своя́./ О, ве́лия ве́ра твоя́,/ буди́ ти по глаго́лу твоему́./ Се здра́ва еси́!/ Те́мже благодаре́нии непреста́нными возопи́й безме́здной Цели́тельнице:/ ра́дуйся, Ра́досте на́ша,/ ра́дуйся, ско́рая Помо́щнице моля́щимся Тебе́,/ ра́дуйся, А́нгелов Сла́во и челове́ков Похвале́;/ ра́дуйся, Боже́ственное Утеше́ние ро́ду христиа́нскому,/ благода́ть Свою́ и ми́лость по ве́ре явля́ющая.</p>
				<p>И ны́не, глас 2:</p>
				<p>Преблагослове́нна еси́, Богоро́дице Де́во,/ Рождество́м Твои́м дарова́вшая нам жизнь ве́чную./ Препросла́вленно и превознесе́нно есть святе́йше́е и́мя Твое́ в род и род./ Ве́лия и пресла́вна чудеса́ Твоя́,/ любо́вь несказа́нна к ро́ду челове́ческому./ Свы́ше бо призира́яй Госпо́дь на смире́ние па́дшаго созда́ния Своего́,/ всели́ся в пречи́стое чре́во Твое́,/ и Кре́стными страда́нии Свои́ми и сме́ртию/ искупи́л ны есть от рабо́ты вра́жия./ И ны́не Богоприя́тными моли́твами Твои́ми, Ма́ти Бо́жия,/ и непобеди́мою си́лою Креста́ Сы́на Твоего́/ спаси́ ду́ши на́ша.</p>
			</section>
			<section>
				<title>
					<p>Козельщанская икона Божией Матери</p>
				</title>
				<p>Козельщанская икона Божией Матери принадлежит к числу икон позднейших по времени прославления (1881) и вместе с тем к числу наиболее почитаемых. Икона эта, написанная в итальянском стиле конца XV — начала XVI веков, была привезена из Италии в Россию одной из придворных императрицы Елизаветы Петровны (1741–1761). Впоследствии эта придворная дама вышла замуж за писаря Запорожского войска Сиромаху. Так икона попала на Украину. В XIX веке она находилась в семье графа Капниста в селе Козельщине Полтавской губернии. Сведения о том, кто и когда приобрел эту икону, семейное предание не сохранило. Но икона почиталась как чудотворная. По преданию, она особенно помогала девушкам, прибегавшим к ней с мольбой об устройстве семейного счастья.</p>
				<p>На сырной седмице 1880 года дочь В. И. Капниста — Мария — заболела. Местный врач определил незначительный вывих ноги и наложил гипсовую повязку. Спустя некоторое время ее повезли к харьковскому хирургу. Он также определил вывих. Чтобы уменьшить боль в ноге при ходьбе, был сделан особый башмак со сталь ными пружинами и предписано принимать теплые ванны. Прошел пост, но больная не чувствовала облегчения.</p>
				<p>После Пасхи Мария почувствовала страшную боль и в другой ноге, которая у нее искривилась, как и первая. В. И. Капнист снова обратился к доктору, который нашел и в левой ноге вывих, надел и на эту ногу стальные пружины, посоветовав не медленно везти девочку на Кавказ для лечения минеральными водами и горным воздухом. Путешествие на Кавказ и лечение причинили еще большие страдания. Силы девочки ослабли, она потеряла всякую чувствительность в руках и ногах, даже к уколам. При осмотре, кроме прежних повреждений организма, были найдены еще вывихи в плечевых суставах, в левом бедре и крайняя чувствитель ность в позвоночном столбе на всем его протяжении. Такая сильная степень болезни и безрезультатность лечения заставили возвратиться домой.</p>
				<p>В октябре месяце отец поехал с больной дочерью в Москву. Там он обращался к известнейшим докторам, которые заявили, что они бессильны перед болезнью.</p>
				<p>Родители и больная уже отчаивались в спасении. Но неожиданно представилась возможность обратиться к помощи заграничного профессора. Так как до его приезда в Москву оставалось продолжительное время, больная попросилась домой. Отец отпустил ее в деревню, взяв со своей супруги слово привезти больную дочь в Москву. 21 февраля 1881 года полу чили телеграмму, что профессор едет в Москву.</p>
				<p>Мать, решив ехать на следующий день, указывая на семейный образ Божией Матери, сказала дочери: «Маша, мы завтра едем в Москву, возьми образ Божией Матери, почисть Его ризу и покрепче помолись пред нашей Заступницей. Проси, пусть поможет нам благополучно со вершить путь и излечить твою болезнь». Больная и сама, потеряв надежду на земных врачей, всю надежду возложила на Бога и вверила свою судьбу Небесной помощи.</p>
				<p>Прижав к груди святую икону, она с помощью матери протерла ее и всю тяжесть недуга, скорбь и отчаяние души излила пред ликом Божией Матери, прося у Нее той помощи, которую не могли дать ей врачи. И усердная, пламенная молитва больной девочки была услышана. Она сразу почувствовала во всех больных суставах ощущение жизненной силы и громко закричала: «Мама! Мама! Я чувствую ноги! Мама, я чувствую руки!» Девочка сорвала металлические пружины и бинты и стала свободно ходить по комнате, продолжая благоговейно держать в своих руках образ Божией Матери. Немедленно приглашен был приходской священник, и пред образом был совершен благодарственный молебен. Радостное событие скоро стало известно в окрестных селах. Мать поехала в Москву с выздоровевшей дочерью и взяла с собой образ Божией Матери. Слух об исцелении быстро распространился по Москве, и народ стал стекаться сначала в гостиницу, а потом в церковь, куда перенесли икону. От иконы произошло еще несколько исцелений. Когда семья возвратилась домой в Козельщину, вся окрестность уже знала об исцелениях от Козельщанской иконы Божией Матери, совершившихся в Москве, и многие собрались для поклонения образу. Хранить далее икону в доме не было возможности, и, с разрешения Высокопреосвященного Иоанна, архиепископа Полтавского, 23 апреля 1881 года икона была перенесена в специально устроенную временную часовню. Каждый день с раннего утра не умолкало пред образом молебное пение и чтение акафистов. В 1882 году был построен храм, а определением Святейшего Синода от 1 марта 1885 года учреждена женская община, 17 февраля 1891 года преобразованная в женский монастырь в честь Рождества Пресвятой Богородицы.</p>
				<p>В настоящее время чтимая Козельщанская икона Божией Матери находится в Красногорском Покровском женском монастыре (Киевская епархия). Козельщанской иконе со ставлены Служба и акафист.</p>
				<p>Всего сто лет нас отделяет от того момента, когда проявилась чудодейственность нового образа Пресвятой Богородицы, и еще менее — от других исцелений от этой иконы. И эта милость Божией Матери к верующим христианам еще раз свидетельствует о том, что помощь Небесной Заступницы последует каждому, имеющему веру в Ее милосердие.</p>
			</section>
			<section>
				<title>
					<p>Преподо́бнаго отца́ на́шего Тимофе́я, и́же в Симво́лех, и и́же во святы́х отца́ на́шего Евста́фия, архиепи́скопа Антиохи́йскаго</p>
				</title>
				<p>На Го́споди, воззва́х:
					<style>стихи́ры, глас 8.</style>
				</p>
				<p><style>Подо́бен:</style> О, пресла́внаго чудесе́!</p>
				<p>О́тче Богому́дре Тимофе́е,/ воздержа́нием мно́гим/ и ча́стыми моли́твами/ страсте́й взыгра́ния/ до конца́ потреби́л еси́/ и, безстра́стия благода́ть прие́м,/ прия́телище яви́лся еси́ Боже́ственнаго Ду́ха./ Те́мже ду́хи отгоня́вши всегда́ лука́выя,/ живы́й и по сме́рти, Богоблаже́нне.</p>
				<p>О́тче Богому́дре Тимофе́е,/ Авраа́му подо́бник нело́жен, был еси́,/ исцеля́я всю́ду/ к тебе́ прибега́ющия./ Иовлеву стяжа́л еси́ в боле́знех кре́пость,/ Дави́дову кро́тость име́я,/ житие́ равноа́нгельно на земли́ пожи́л еси́,/ жела́ние получи́л еси́ коне́чное,/ о нас моля́ся.
				</p>
				<p>О́тче Богому́дре Тимофе́е,/ целому́дрия о́браз,/ воздержа́ния подписа́тель,/ благоче́стия зрак/ и исто́чник умиле́ния,/ правосла́вия утвержде́ние непоколеби́мо,/ исцеле́ний струя́ присноте́чна,/ со́лнце незаходи́мо,/ ча́до Боже́ственныя благода́ти/ и мона́шествующих яви́лся еси́ удобре́ние, прече́стне.
				</p>
				<p>И́ны стихи́ры святи́телю, глас то́йже.</p>
				<p><style>Подо́бен:</style> Что вы нарече́м:</p>
				<p>Име́я житие́ Небе́сно,/ от Бо́га свяще́нствовати поло́жен был еси́ вои́стинну/ и приноси́л еси́ Ему́ слу́жбы умо́м чи́стым./ Беды́ претерпе́л еси́, блаже́нне, и боле́зни,/ проповеда́ния ра́ди Боже́ственнаго/ и тве́рдыя и́стины,/ ю́же твои́ми словесы́ утверди́л еси́,/ безу́мныя облича́я я́вственно.
				</p>
				<p>Сло́вом свяще́нных твои́х тече́ний/ запали́л еси́ я́ве хвра́стие А́рия злочести́ваго хуле́ния,/ Отцу́ невмеща́юща Сы́ну/ естество́м именова́тися равноче́стну,/ всесвяще́нне Евста́фие,/ и сердца́ просвети́л еси́,/ и и́стиною удержа́л еси́/ ве́рою творя́щих па́мять твою́.
				</p>
				<p>Помава́я же́злом слове́с твои́х,/ всесвяще́нный па́стырю,/ ста́до Бо́жие слове́сное соблю́л еси́ тем/ от волк вся́ких невреди́мо./ Те́мже тя до́брый Па́стырь/ введе́ во огра́ду Небе́сную,/ иде́же оте́честии избра́нник пра́ведных ду́си,/ Евста́фие Богоно́се преблаже́нне.
				</p>
				<p>Сла́ва, и ны́не, Богоро́дичен, глас 8.</p>
				<p>Подо́бен то́йже:</p>
				<p>Кому́ уподо́билася еси́, окая́нная душе́,/ к покая́нию ника́коже возни́чущи/ и огня́ не ужаса́ющи ся,/ злых ожида́ющаго?/ Воста́ни, и Еди́ну к заступле́нию ско́рую призови́ и возопи́й:/ Де́во Ма́ти, моли́/ Твоего́ Сы́на и Бо́га на́шего/ изба́ви ти мя от се́ти льсти́ваго.
				</p>
				<p>Крестобогоро́дичен.</p>
				<p>Подо́бен то́йже:</p>
				<p>Агница А́гнца я́ко ви́де,/ на Дре́ве просте́рта во́лею Кре́стнем,/ вопия́ше ма́терски,/ боле́знующи с пла́чем:/ Сы́не Мой, что стра́нное сие́ виде́ние?/ Всем живо́т дая́й я́ко Госпо́дь,/ ка́ко умерщвля́ешися, Долготерпели́ве,/ земны́м подая́ воскресе́ние?/ Сла́влю Твое́ мно́гое, Бо́же Мой, снизхожде́ние.
				</p>
				<p>Тропа́рь, глас 4:</p>
				<p>Бо́же оте́ц на́ших,/ творя́й при́сно с на́ми по Твое́й кро́тости,/ не отста́ви ми́лость Твою́ от нас,/ но моли́твами их/ в ми́ре упра́ви живо́т наш.
				</p>
				<p>Кано́н преподо́бнаго, глас 8.</p>
				<p><style>Песнь 1</style></p>
				<p><style>Ирмо́с:</style> Пои́м Го́сподевя, вси лю́дие,/ в мори́ Чермне́м фарао́на погрузи́вшему,/ побе́дную песнь пою́ще, я́ко просла́вися.
				</p>
				<p>Тя, мы́сленную звезду́, на высоте́, о́тче, воздержа́ния просия́вшую све́тло/ и ве́рных сердца́ озаря́ющу,/ блаже́нне Тимофе́е, восхваля́ем при́сно.
				</p>
				<p>Име́я к Бо́гу протяже́нно ума́ твоего́ о́ко,/ уны́ния сон от души́ оттря́сл еси́, о́тче,/ и храм был еси́ Боже́ственнаго Ду́ха, и ме́сто свяще́ния, Тимофе́е.
				</p>
				<p>Лука́ваго ко́зни, смире́нием огражде́н, о́тче, преше́л еси́ невре́дно,/ и к Бо́гу возвы́сился еси́,/ и Того́ сла́вы вы́ну наслажда́ешися, блаже́нне Тимофе́е.
				</p>
				<p><style>Богоро́дичен:</style> Несказа́нно Бо́га, Творца́ вся́ческих, во чре́ве заче́ншую безсе́менно/ и пло́тию я́ко и́стинно ро́ждшую Богоро́дицу,/ Отрокови́цу, и де́вствующую,/ пе́сньми почита́ем.
				</p>
				<p>Ин кано́н святи́теля, глас 7.</p>
				<p><style>Песнь 1</style></p>
				<p><style>Ирмо́с:</style> Поспе́шествовавшему Бо́гу во Еги́пте Моисе́ови,/ извести́ Изра́иля,/ Тому́ Еди́ному пои́м, я́ко просла́вися,
				</p>
				<p>И́же отце́в верх, я́ко Сло́ва благода́тию оде́янна,/ вели́каго Евста́фия пе́сньми восхваля́ем.
				</p>
				<p>Побо́рник ве́ры я́влься,/ Христо́ву Це́рковь неплене́ну боре́нием е́реси сохрани́л еси́, преподо́бне.
				</p>
				<p>Уста́ Словесе́ быв, отрыгну́л еси́ уче́ния пучи́ну, преподо́бие,/ в <style>нейже</style> потопи́л еси́ Ариево злоче́стие.
				</p>
				<p><style>Богоро́дичен:</style> Я́же сло́вом пло́тию па́че сло́ва ро́ждши Нача́льника Жи́зни,/ Того́ непреста́нно моли́ спасти́ся ду́шам на́шим.
				</p>
				<p><style>Песнь 3</style></p>
				<p><style>Ирмо́с:</style> Утвержде́ние мое́, Спа́се, еси́,/ прибе́жище мое́ и си́ла;/ поколеба́вшееся се́рдце мое́ утверди́ в стра́се Твое́м,/я́ко несть свят, я́коже Ты, Бог наш.
				</p>
				<p>Ущедря́я всех ми́лованием, ины́й Авраа́м был еси́,/ прие́мля отвсю́ду приходя́щия, о Тимофе́е,/ и те́ми угожда́я всех Бо́гу.
				</p>
				<p>Умертви́л еси́, о́тче, я́же на земли́ твоя́ у́ды, я́ко глаго́лет апо́стол,/ жи́зни Небе́сней прича́стник показа́лся еси́,/ в не́йже чту́щия тя при́сно помина́й.
				</p>
				<p>Восто́ка твои́х дел, о́тче, со́лнце был еси́ незаходи́мо,/ луча́ми по́двиг  концы́ озаря́я при́сно/ и де́монов разоря́я омраче́ние.
				</p>
				<p><style>Богоро́дичен:</style> Свята́я Де́во, Царя́ ца́рствующих Роди́тельнице,/ плени́цы прегреше́ний мои́х расто́ргни/ и наста́ви к покая́ния стезя́м моли́тва ми Твои́ми.
				</p>
				<p>Ин</p>
				<p><style>Ирмо́с:</style> Утверди́ся се́рдце мое́ в Го́споде,/ вознесе́ся рог мой в Бо́зе мое́м,/ разшири́шася на враги́ моя́ уста́ моя́,/ возвесели́хся о спасе́нии Твое́м.
				</p>
				<p>Ты, ору́жие извле́к и́стинное, яви́лся еси́ благоче́стия первонача́льник,/ сопроти́вныя ве́ре пробо́д, Евста́фие.
				</p>
				<p>Ты, любоболе́зненно возде́лав Це́рковь/ серпо́м уче́ний твои́х, блаже́нне, из ко́рене вся посе́кл еси́ тем пле́велы.
				</p>
				<p>Старе́йшинствуя со сла́вою И́стинному,/ су́щаго вои́стинну нача́льника лжи А́рия, Богоблаже́нне,/ порази́л еси́ ка́мением слове́с твои́х.
				</p>
				<p><style>Богоро́дичен:</style> Роди́лся еси́ несказа́нно,/ яви́лся еси́, я́коже благоволи́л еси́, Спа́се наш:,/ и мир обнови́л еси́, Го́споди.
				</p>
				<p>Седа́лен, глас 8.</p>
				<p><style>Подо́бен:</style> Прему́дрости:</p>
				<p>Научи́вся Сло́ву, нас ра́ди от Де́вы ро́ждшемуся без истле́ния,/ Сего́ Божество́ безбо́жным пропове́дал еси́/ и мно́ги приве́л еси́ Богови ве́рою,/ свяще́нных чуде́с мно́гими явле́ньми./ Те́мже, Богоно́се, святу́ю твою́ па́мять творя́ще,/ благода́тию твое́ю ду́ши просвеща́ем/ и согла́сно вопие́м ти:/ Богоно́се Тимофе́е, моли́ Христа́ Бо́га/ грехо́в оставле́ние по́дати чту́щим любо́вию святу́ю па́мять твою́.
				</p>
				<p>Сла́ва, седа́лен, глас 3.</p>
				<p><style>Подо́бен:</style> Красоте́ де́вства:</p>
				<p>Единосу́щнаго Отцу́ и Ду́ху Сло́ва пропове́дал еси́, о́тче Евста́фие,/ и безу́мнаго тве́рдо жи́лами уче́ний твои́х А́рия удави́л еси́,/ ху́лящаго на пра́вое уче́ние./ Те́мже спричте́ся лико́м, ра́дуяся, Боже́ственных пропове́дник оте́ц,/ с ни́миже нас помина́й.
				</p>
				<p>И ны́не, <style>Богоро́дичен:</style></p>
				<p>Я́ко невозде́ланная, Де́во, лоза́, красне́йший грозд прозя́бла еси́,/ источа́ющ нам вино́ спасе́ния,/ всех веселя́щее ду́ши же и телеса́./ Те́мже, я́ко вину́ Тя до́брых блажа́ще при́сно,/ со А́нгелом вопие́м Ти:/ ра́дуйся, Благода́тная.</p>
				<p>Крестобогоро́дичен:</p>
				<p>Неискусобра́чная, Чи́стая и Ма́ти Твоя́, Христе́,/ ви́дящи Тя, мертва́ ви́сяща на Кресте́,/ ма́терски пла́чущи, глаго́лаше:/ что Тебе́ воздаде́ евре́йский беззако́нный собо́р и неблагода́рный,/ и́же мно́гих и вели́ких Твои́х, Сы́не Мой, даро́в наслади́вый ся?/ Пою́ Твое́ Боже́ственное снизхожде́ние.</p>
				<p><style>Песнь 4</style></p>
				<p><style>Ирмо́с:</style> Из горы́ приосене́нныя, Сло́ве, проро́к,/ Еди́ный Богоро́дицы,/ хотя́ща воплоти́тися Богови́дно усмотри́/ и со стра́хом славосло́вите си́лу Твою́.</p>
				<p>Ты, моли́твами утвержда́лся при́сно,/ мы́сленных враго́в лу́ки и стре́лы, я́коже младе́нец стреля́ния, вмени́л еси́,/ о́тче пресла́вне Тимофе́е.</p>
				<p>Е́же к нам Христо́ва смотре́ния/ любо́вию покланя́лся, Богому́дре, о́бразу,/ искуше́ние мук претерпе́л еси́, от сего́ отмета́ющихся,/ о, Тимофе́е.</p>
				<p>Якоже не́кий столп,/ непоколеби́м был еси́,/ при́сно к Бо́гу в славосло́вии ника́коже почива́я,/ в сих пребы́л еси́ красо́тах прича́стник,/ о, Тимофе́е.</p>
				<p><style>Богоро́дичен:</style> Но́во на земли́ родила́ еси́ Отроча́,/ е́же от Отца́ пре́жде всех век рожде́ннаго нетле́нно, Ма́ти Чи́стая,/ христиа́н исправле́ние.</p>
				<p>Ин</p>
				<p><style>Ирмо́с:</style> Небеса́ покры́ла есть/ доброде́тель Твоя́, Го́споди,/ и Твоего́ хвале́ния вся испо́лнил еси́./ Сла́ва си́ле Твое́й, Человеколю́бие.</p>
				<p>Ве́ры собира́я победи́тельная,/ стре́лами слове́сными нечести́ваго Богому́дренно низложи́л еси́, о́тче, А́рия.</p>
				<p>Слове́с твои́х све́тлость, я́коже мо́лния, изше́дши,/ А́риево злосла́вие попаля́ет,/ Евста́фие прему́дре.</p>
				<p>Огражде́ние положи́в словесы твои́ми,/ я́коже виногра́ду Госпо́дню,/ Це́ркви, преподо́бне.</p>
				<p><style>Богоро́дичен:</style> Родила́ еси́ пло́тною, Де́во Чи́стая, И́же пре́жде Тебе́ Безнача́льнаго Сло́ва/ и по Тебе́ па́че Сло́ва, из Тебе́ вочелове́чшася.</p>
				<p><style>Песнь 5</style></p>
				<p><style>Ирмо́с:</style> Мрак души́ моея́ разжени́, Светода́вче Христе́ Бо́же,/ началоро́дную тьму изгна́в бе́здны,/ и дару́й ми свет повеле́ний Твои́х, Сло́ве,/ да, у́тренюя, сла́влю Тя.</p>
				<p>Умо́м очище́нным предстоя́ Тро́ице, блаже́нне,/ и отону́дными заря́ми осия́емь, о́тче,/ су́щия ны во тьме, бе́дствующия душе́вными страстьми́, просвеща́вши всегда́.</p>
				<p>Плоть воздержа́нием, ду́шу безстра́стием украси́в, му́дре,/ Царя́ вся́ческих уго́дник яви́лся еси́/ и от Него́ я́ве чуде́с дары́ прия́л еси́, Тимофе́е.</p>
				<p>Не умо́м льсти́вным, но просты́м се́рдцем проси́вши, приступи́вшая непло́ды/ ве́рною моли́твою́ благоча́дна явля́ется от непло́дства,/ пою́щи Христа́ Бо́га на́шего.</p>
				<p><style>Богоро́дичен:</style> Всели́вся во чре́во Твое́ живы́й в Вы́шних,/ Тя соде́ла Небе́с ши́ршую, Мари́е Богоро́дице:/ Его́же о всех нас, я́ко Блага́я, не преста́й моля́щи, Богоневе́сто.</p>
				<p>Ин</p>
				<p><style>Ирмо́с:</style> У́тренюет дух мой к Тебе́, Бо́же,/ зане́ Свет еси́,/ и Твоя́ повеле́ния бы́та исцеле́ния рабо́м Твои́м,/ Человеколю́бче.</p>
				<p>Мрак разори́л еси́ ересе́й/ и возсия́л еси́ концем всем зари́ уче́ний твои́х,/ Евста́фие блаже́нне.</p>
				<p>Ору́жии ограждаеми, Евстафие, уче́ний твои́х,/ наетояшия Боже́ственней ве́ре е́реси́ побежда́ем.</p>
				<p><style>Богоро́дичен:</style> Де́во, не преста́и моля́щи Бо́га, из Тебе́ ро́ждшагося пло́тию,/ изба́витися рабо́м Твои́м от вся́каго обстоя́ния.</p>
				<p><style>Песнь 6</style></p>
				<p><style>Ирмо́с:</style> Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</p>
				<p>Добре́ твое́ соблюда́я де́вства досто́инство во всей твое́й жи́зни,/ жене́ никогда́же в лице́ зрел еси́,/ е́же от сего́ вред до конца́ отрази́в.</p>
				<p>В приста́нище мы́сленное устреми́лся еси́, волна́ми сласте́й не омочи́вся,/ всеблаже́нне Тимофе́е,/ но Ду́ха живоно́сными ве́тры до́бре преплы́л еси́, всесла́вне.</p>
				<p>Удали́лся еси́ псало́мски, в гора́х живый,/ в пусты́нях при́сно, му́дре, водворя́яся,/ до́ндеже вшел еси́ в Бо́жий град Небе́сный,/ Тимофе́е блаже́нне.</p>
				<p><style>Богоро́дичен:</style> На плещу́ Херуви́мску неопи́санно седя́й/ опи́санно в Твое́ чре́во всели́ся пло́тию, а не Божество́м,/ и из Тебе́ про́йде, спаса́я мя, Всенепоро́чная.</p>
				<p>Ин</p>
				<p><style>Ирмо́с:</style> Ио́на из чре́ва а́дова вопия́ше:/ возведи́ от тли живо́т мой./Мы же Тебе́ вопие́м:/ Всеси́льне Спа́се, поми́луй нас.</p>
				<p>Слове́с твои́х Богодохнове́нных ве́тром/ утиши́л еси́ бу́рю ерети́чествующих,/ в приста́нище благоче́стия Це́рковь направля́я,/ пребла́женне.</p>
				<p>В доброде́тели непоро́чен сый, преподо́бие,/ сла́вен яви́лся еси́ сло́вом и житием,/ Це́ркве Христо́вы удобре́ние.</p>
				<p><style>Богоро́дичен:</style> Его́же родила́ еси́, Богоро́дице, несказа́нно, Бо́га на́шего,/ моля́щи не престай, изба́витися от бед пою́щим Тя, Чи́стая Присноде́во.</p>
				<p><style>Конда́к, глас 4.</style></p>
				<p><style>Подо́бен:</style> Яви́лся еси́ <style>Днесь</style>:</p>
				<p>Я́ко звезда́ многосве́тлая,/ от восто́ка возсия́в,/ озари́л еси́ в сердца́х ве́рных/ доброде́тели чуде́с твои́х,/ чудотво́рче всеблаже́нне Тимофе́е.</p>
				<p><style>Песнь 7</style></p>
				<p><style>Ирмо́с:</style> А́нгелом о́троки из огня́ спа́сши! и гремя́щую пещь преложи́вый на росу́,/ благослове́н еси́, Бо́же оте́ц на́ших.</p>
				<p>Угаси́в страсте́й пла́мень слез росо́ю,/ благода́ть чуде́с источи́л еси́,/ и́миже очища́вши скве́рны страсте́й, Тимофе́е.</p>
				<p>Блаже́нство Боже́ственное не ло́жно получи́л еси́,/ кро́тких, преподо́бие, насле́довал еси́ зе́млю/ и ра́дости и́збранных насыща́лся.</p>
				<p>Разреше́ние грехо́в творя́щим любо́вию свяще́нную па́мять твоего́ преставле́ния,/ я́ко дерзнове́ние обрет, блаже́нне, испроси́.</p>
				<p><style>Богоро́дичен:</style> Изба́вленнии вси от пе́рвый кля́твы/ пресвяты́м Рождество́м Твои́м, благослове́нная Еди́на,/ Тя благослови́м, Богоро́дице Нескве́рная.</p>
				<p>Ин</p>
				<p><style>Ирмо́с:</style> В пе́щи су́ще халде́йстей,/ Авраа́мстии о́троцы/ ликова́ху со А́нгелом, глаго́люще:/ оте́ц на́ших Бо́же, благослове́н еси́.</p>
				<p>Ерети́чествующих брань ору́жием Ду́ха, му́дре, победи́в,/ по́чести нетле́нныя прия́л еси́, от Христа́ венча́емь.</p>
				<p>Меч обоюдуо́стр уста́ твоя́ на нечести́вых, о́тче, показа́шася,/ под руко́ю Сло́ва покрыва́ема,/ я́ко сих брань посе́к.</p>
				<p>Уче́ния лопа́тою разве́ял еси́ А́риеву лесть, я́ко пле́вы,/ во одушевле́нную, о́тче, жи́тницу собира́я пшени́цу ве́ры.</p>
				<p><style>Богоро́дичен:</style> Богоро́дицу вси почтим, я́ко Спа́са родила́ есть,/ ве́рою взыва́юще:/ ра́дуйся, Рабо́ и Ма́ти Христа́ Бо́га на́шего.</p>
				<p><style>Песнь 8</style></p>
				<p><style>Ирмо́с:</style> Покрыва́ли вода́ми превы́спренняя Своя́,/ полага́ли мо́рю преде́л песо́к/ и содержа́й вся,/ Тя пое́т со́лнце, Тя сла́вит луна́,/ Тебе́ прино́сит песнь вся тварь,/ я́ко Соде́телю всех во ве́ки.</p>
				<p>Страстоуби́йца был еси́ воздержа́нием мно́гим и зе́льными боле́зньми бде́ния,/ восхожде́ньми прис́но доброде́телей, преподо́бие, поуча́яся в се́рдцы/ и от сла́вы преходя́ в сла́ву неконча́емыя жи́зни и нетле́ния.</p>
				<p>Я́ко же́ртву, преподо́бие,/ моли́твы твоя́ к Бо́гу Пречи́стому ты прине́сл еси́, чи́сты от души́,/ Боже́ственно де́йство от Него́ прия́л еси́ чуде́с:/ де́моны отгоня́ти и челове́ческий цели́ти не́мощи.</p>
				<p>Ненавистозло́бен и незлоби́в,/ ми́лостив, и кро ток,/ и пра́вдою укра́шен, о́тче, был еси́,/ преподо́бен, непоро́чен,/ оша́яся вся́кия непра́вды,/ столп мона́шествующих,/ те́мже тя почита́ем, ве́рнии, во ве́ки.</p>
				<p><style>Богоро́дичен:</style> Еди́ну Тя избра́, доброту́ Иа́ковлю, О́тчее Сло́во/ и во утро́бе Твое́й всели́ся, я́коже благоволи́,/ па́че всех красне́йший Челове́к, Всечи́стая, про́йде,/ омраче́нное на́ше очища́я естество́.</p>
				<p>Ин</p>
				<p><style>Ирмо́с:</style> Еди́наго Безнача́льнаго Царя́ Сла́вы,/ Его́же благословя́т Небе́сныя си́лы/ и трепе́щут чини́ А́нгельстии,/ по́йте, свяще́нницы,/ лю́дие, превозноси́те Его́ во ве́ки.</p>
				<p>Же́злом прему́дрости твоея́ писа́ний раздели́в Боже́ственную пучи́ну,/ Христо́в святи́телю,/ и преложи́л еси́ к земли́ правосла́вия новаго Изра́иля,/ ариани́ты же, я́ко еги́птяны, удави́л еси́.</p>
				<p>Небе́снаго ты сшед виде́ния на столп хала́нский А́риев,/ размеси́л еси́ языки́ ерети́чествующих,/ Евста́фие му́дре,/ единогла́сную ве́ру пропове́дуя во ве́ки.</p>
				<p>Исповеда́ньми твои́ми, я́же по и́стине,/ на за́паде жизнь сконча́л еси́;/ возсия́л еси́ па́ки на восто́це ста́ду твоему́, му́дре,/ зарю́ благоче́стия испуща́я во ве́ки.</p>
				<p><style>Богоро́дичен:</style> Созда́вшаго Ада́ма по о́бразу, и от смеше́ния его́ проше́дша,/ и спа́сша челове́ческий род,/ по́йте, свяще́ннии,/ лю́дие, превозноси́те Его́ во ве́ки.</p>
				<p><style>Песнь 9</style></p>
				<p><style>Ирмо́с:</style> Благослове́н Госпо́дь Бог Изра́илев,/ воздви́гнувый рог спасе́ния нам,/ в до́му Дави́дове о́трока Своего́,/ в ни́хже посети́ нас Восто́к с высоты́/ и напра́вил ны есть на путь ми́ра.</p>
				<p>Свяще́ния храм, умиле́ния исто́чник,/ сострада́ния струя́ яви́лся еси́, му́дре,/ лю́бве же безме́рная пучи́на,/ Госпо́день уго́дник нело́жен, и Небе́сный граждани́н,/ и А́нгелов единокро́вник, и чуде́с точе́ние.</p>
				<p>Хвали́тися ми́лости, о́тче, суда́ све́дый, не презре́л еси́ странна́,/ но всем благ, милосе́рдия отве́рзл еси́, преподо́бие,/ оте́ц быв си́рых и вдови́ц засту́пник,/ и наги́х одея́ние, и пи́ща а́лчущих.</p>
				<p>От земли́ отлучи́лся еси́ к Небеси́,/ иде́же име́л еси́, еще́ ходя́ во пло́ти, добре́ житие́, преподо́бие,/ нам очище́ние согреше́ний моля́ дарова́ти,/ ве́рно чту́щим твою́ святу́ю па́мять.</p>
				<p>Струю́ нам всегда́ че́стная твоя́ ра́ка исцеле́ний источа́ет, о́тче,/ страсте́й излия́ния вся́ческих изсуша́ющи/ и вся́ку напоя́ющи ду́шу к благопло́дию Боже́ственному,/ свяще́нне Тимофе́е, Христо́в уго́дниче.</p>
				<p><style>Богоро́дичен:</style> Глаго́лом Твои́м после́дующе,/ ро́ди родо́в, Блаже́нная, Тя блажи́м при́сно:/ Бо́га бо, и́стинно Блаже́ннаго, родила́ еси́, Пресвята́я Чи́стая,/ вся блаже́нны Тому́ рабо́тающий нело́жно творя́ща.</p>
				<p>Ин</p>
				<p><style>Ирмо́с:</style> Па́че естества́ Ма́терь/ и по естеству́ Де́ву,/ еди́ну в же́нах Благослове́нную,/ пе́сньми, ве́рнии, Богоро́дицу велича́ем.</p>
				<p>И́же в писа́ниих, грозд, учи́тельно изгне́т,/ напои́л еси́ ве́рных вина́, о́тче; и́стины Христо́вы,/ сердца́ веселя́ща.</p>
				<p>Ору́жие обо́юду остро́, нося́, Богосло́вный Твой язы́к,/ посе́кл еси́ лука́вый А́рия гнев,/ непови́нную и душе́вную кровь, блаже́нне, излива́ющ.</p>
				<p>Нарочи́тый святы́й день всесвяты́я твоея́ па́мяти творя́ще духо́вно,/ тя мо́лим:/ моли́ приле́жно, святи́телю, спасти́ся нам.</p>
				<p><style>Богоро́дичен:</style> Ю́же во чре́ве заче́ншую неопи́санное Сло́во/ и дверь Боже́ственныя жи́зни нам я́вльшую,/ Пречи́стую вои́стинну Богоро́дицу велича́ем.</p>
			</section>
			<section>
				<title>
					<p>Преподобный Тимофей
						<emphasis/>
					</p>
				</title>
				<p>Преподобный Тимофей, пустынник VIII века, жил в тяжелое время гонения на святые иконы. Родом итальянец, он с ранней юности подвизался в монастыре «Символы» близ горы Олимп. Духовным руководителем преподобного Тимофея был архимандрит этого монастыря Феоктист, наставник преподобного Платона, исповедника Студийского (память 5 апреля) и родственника преподобного Феодора Студита (память 11 ноября), ревностного обличителя иконоборческой ереси. Преподобный Тимофей под опытным руководством игумена проводил жизнь в строгом воздержании и неустанной молитве. Много лет Преподобный скитался по пустыням и жил отшельником.</p>
				<p>Достигнув высокого духовного совершенства, он получил от Бога дар исцеления болезней и изгнания нечистых духов. Преподобный Тимофей был одним из ревностных защитников святых икон. По повелению императора-иконоборца Константина Копронима он был сослан в Тавриду на место нынешней Балаклавы. Скончался преподобный Тимофей, достигнув глубокой старости (†ок. 795),</p>
			</section>
			<section>
				<title>
					<p>Святитель Евстафий, архиепископ Антиохийский
						<emphasis/>
					</p>
				</title>
				<p>Святитель Евстафий, архиепископ Антиохийский (323–331)
					<strong/>родился в Сиде Памфилийском во второй половине III века. Он был епископом города Берии, пользовался любовью и уважением народа и по ходатайству паствы был возведен отцами I Вселенского Собора (325) на Антиохийскую кафедру.
				</p>
				<p>Святитель Евстафий был глубоко образованным Богословом, а также отличался обширными познаниями в науках светских. Когда на Востоке стала распространяться ересь Ария, не признававшего Единосущия Сына Божия со Отцом, святитель Евстафий ревностно боролся — устно и письменно — с этой ересью и твердо стоял за чистоту Православной веры.</p>
				<p>В 325 году святым равноапостольным императором Константином Великим (306–337) в городе Никее был созван I Вселенский Собор. Первым председателем на нем был святитель Евстафий. Собор осудил учение Ария и изложил Православное исповедание в Символе веры. Неистового Ария, как назвал его святитель Евстафий, не пожелавшего отказаться от своего заблуждения, и его единомышленников Собор лишил сана и отлучил от Церкви. Однако среди епископов, подписавших Никейский Символ, были и такие, которые сочувствовали ереси Ария и подписали акты Собора не по убеждению, а боясь отлучения. После Собора начались их происки против святителя Евстафия. С великой хитростью они добились его согласия на созыв в Антиохии Поместного Собора. Подкупив одну блудницу, они подговорили ее явиться на Собор с грудным младенцем и лжесвидетельствовать о том, что отцом младенца является святитель Евстафий. Нарушая Апостольские правила о том, что обвинение на священнослужителя следует принимать при подтверждении двух свидетелей, ариане объявили святителя Евстафия низложенным. Он без суда был отправлен в ссылку во Фракию.</p>
				<p>Но ложность обвинения вскоре открылась: тяжко заболев после оговора, женщина раскаялась, призвала клириков и в присутствии многих людей исповедала свой грех. Святой Константин Великий к тому времени умер, и на престол вступил его сын Констанций (337–361), разделявший еретические взгляды Ария и покровительствовавший арианствующим епископам. Святитель Евстафий и в ссылке также ревностно боролся за Православие. Ему не суждено было вернуться на родину: он скончался в городе Филиппах в 337 году.</p>
				<p>Состоявшийся в 381 году в Константинополе II Вселенский Собор подтвердил Православный Символ веры, который так ревностно защищал святитель Евстафий. Арианское лжеучение было еще раз предано анафеме как ересь.</p>
				<p>В 482 году мощи святителя Евстафия с честью были перенесены из Филипп в Антиохию к великой радости антиохийцев, не перестававших почитать и любить своего архиепископа-исповедника.</p>
				<p>Святителя Евстафия чтили великие святители IV века: Василий Великий, Иоанн Златоуст, Афанасий Александрийский, Епифаний Кипрский, Анастасий Синаит и блаженный Иероним Стридонский. Известный церковный историк — епископ Феодорит Кирский — называет святителя Евстафия столпом Церкви и благочестия наравне со святителем Афанасием Александрийским и другими епископами, главными поборниками Православия. Сочинения святителя Евстафия переведены на разные языки. На русском языке издано «Слово о трапезе в доме Лазаря и его сестер Марии и Марфы» (пер. Н. П. Кудрявцева, — «Богословский вестник», 1903, II, июль — август).</p>
			</section>
		</section>
		<section>
			<title>
				<p>22-й день</p>
			</title>
			<section>
				<title>
					<p>Обре́тение моще́й святы́х му́ченик, и́же во Евгении</p>
				</title>
				<p>На Го́споди, воззва́х:
					<style>стихи́ры, глас 4.</style>
				</p>
				<p><style>Подо́бен:</style> Званный свы́ше:</p>
				<p>Многообра́зными ви́ды муче́ний/ совле́кшеся умерщвле́ния риз,/ му́ченицы сла́внии,/ в нетле́ния Боже́ственную ри́зу облеко́стеся/ и ны́не на Небесе́х живете́,/ Боже́ственному престо́лу всегда́ предстоя́ще,/ пресве́тли Богоблаже́ннии./ Те́мже ве́рою́ всесве́тлую па́мять ва́шу пра́зднуем/ и моще́й ра́ку свяще́нно облобыза́ем.</p>
				<p>От не́мощи челове́ком си́лою Боже́ственною/ исцеле́ние подава́ется приступа́ющим:/ персть мала́ теле́сная страстоте́рпцев/ исто́чник чуде́с источа́ет благода́тию./ Присту́пим, челове́цы,/ и почерпе́м здра́вие души́, здра́вие телесе,/ взыва́юще благода́рный гла́сы и глаго́люще:/ Спа́се ми́ра,/ Его́же ра́ди пострада́ша честни́и страстоте́рпцы терпели́вейше,/ тех моли́твами вся́каго вре́да изми́ нас.</p>
				<p>И́же на ле́та мно́га сокрове́ни,/ добропобе́днии му́ченицы ны́не яви́шася,/ я́коже бога́тство многоце́нно,/ Ца́рский град<a type="note" xlink:href="#note21">21</a> обогаща́юще всех гра́дов,/ рука́ми носи́ми архиере́я му́драго,/ и в це́рковь приноси́ми че́стне Боже́ственную,/ и прося́щим раздава́емы/ на вся́ко здра́вие, в по́льзу,/ в просвеще́ние, в заступле́ние вас прие́млющих,/ я́ко ве́рныя Божия уго́дники.
				</p>
				<p><style>Сла́ва, и ны́не, Богоро́дичен.</style></p>
				<p>Подо́бен то́йже:</p>
				<p>И́же благоче́стно/ покланя́ющияся Твоему́ Рождеству́/ от вся́каго спаса́й наве́та вра́жия,/ Богороди́тельнице Всенепоро́чная,/ я́ко Предста́тельница всего́ ро́да на́шего су́щи,/ Тя бо ны́не по́мощь вси стяжа́хом,/ прибе́жище же, и утвержде́ние,/ и Хода́таицу ко Влады́це Христу́ и Го́споду./ Его́же моли́/ дарова́ти мир ми́ру, мо́лим ся,/ и грехо́в разреше́ние/ притека́ющим в кров Твой.</p>
				<p>Крестобогоро́дичен.</p>
				<p>Подо́бен то́йже:</p>
				<p>Не рыда́й Ме́не, Ма́ти,/ зря́щи на Дре́ве пове́шена,/ Твоего́ Сы́на и Бо́га,/ на во́дах повеси́вшаго зе́млю неодержи́мо/ и всю тварь созда́вшаго,/ и́бо воскре́сну, и просла́влюся,/ и а́дова ца́рствия сокрушу́ кре́постию,/ и погублю́ того́ си́лу,/ и свя́заныя изба́влю/ от злоде́йства его́, я́ко Благоутро́бен,/ и Отцу́ Моему́ приведу́,/ я́ко Человеколю́бец.</p>
				<p>Тропа́рь, глас 4:</p>
				<p>Му́ченицы Твои́, Го́споди,/ во страда́ниих свои́х венцы́ прия́ша нетле́нныя от <style>Тебе</style>́, Бо́га на́шего,/ иму́ще бо кре́пость Твою́,/ мучи́телей низложи́ша,/ сокруши́ша и де́монов немощны́я де́рзости./ Тех моли́твами/ спаси́ ду́ши на́ша.</p>
				<p>Кано́н, глас 8.</p>
				<p><style>Песнь 1</style></p>
				<p><style>Ирмо́с:</style> Колесни́цегонителя фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́ пешехо́дца спа́се,/ песнь Бо́гови воспева́юща.</p>
				<p>Му́ченическими укра́шени дарова́ньми/ и вели́кому Све́ту всесве́тли любо́вию предстоя́ще, му́ченицы,/ о́блаки душ на́ших и страсте́й зи́му разори́те/ благода́тию Всеси́льнаго Бо́га на́шего.</p>
				<p>Возложи́вся му́ченический собо́р Всеви́дцу Бо́гу,/ и, Того́ любо́вию ду́ши привяза́вше, разреши́ша сою́з зло́бы/ и разреше́ние грехо́в подава́ют ве́рою тех блажа́щим.</p>
				<p>Огне́м Боже́ственным, страстоте́рпцы му́ченицы, распаля́еми/ и мы́сленною си́лою ду́ши вжили́вше,/ я́ко у́глие, яви́стеся, попаля́юще вещь многобо́жия/ и просвеща́юще сия́нием благоче́стия концы́.</p>
				<p><style>Богоро́дичен:</style> От ви́димых и неви́димых изба́ви мя, Де́во Ма́ти, враго́в,/ Я́же Бо́га Сло́ва ви́димаго ро́ждши, неви́дима су́ща,/ и страсте́й мои́х бу́рю Твое́ю тишино́ю отжени́,/ Еди́на челове́ков исправле́ние.</p>
				<p><style>Песнь 3</style></p>
				<p><style>Ирмо́с:</style> Небе́снаго кру́га Верхотво́рче, Го́споди,/ и Це́ркве Зижди́телю,/ Ты ме́не утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</p>
				<p>Разже́гшеся любо́вию Боже́ственною, му́ченицы,/ огнь безбо́жия крове́й струя́ми угаси́сте/ и, возсия́вше светови́дно, я́ко зве́зды,/ всю подсо́лнечную уясни́сте.</p>
				<p>Блиста́ют му́чеников светоза́рный мо́щи свет исцеле́ний ве́рою к сим притека́ющим,/ благода́ть бо почерпо́ша от исто́чников Спа́совых,/ Того́ вольне́й стра́сти поревнова́вше.</p>
				<p>Ве́ры столпи́, Христо́ва закла́ния/ во вре́мя у́бо мно́го в во́дах кры́еми, ны́не яви́шася,/ архиере́йскими рука́ми благоче́стно и преподо́бно преноша́еми бы́ша.</p>
				<p><style>Богоро́дичен:</style> Ра́дуйся, Еди́на, ро́ждшая вся́ческих Го́спода;/ ра́дуйся, ра́дость челове́ком исхода́таивши;/ ра́дуйся, присе́нная и несеко́мая горб, ве́рным утвержде́ние;/ ра́дуйся, Всенепоро́чная.</p>
				<p><style>Конда́к, глас 4.</style></p>
				<p><style>Подо́бен:</style> Яви́лся еси́ <style>Днесь</style>:</p>
				<p>От земли́ возсия́вше я́ко свети́ла пра́вды,/ нече́стия всю отрази́сте мглу/ и ве́рных просвеща́ете,/ му́ченицы Боже́ственнии,/ Тро́ицы побо́рницы.</p>
				<p>Седа́лен, глас 1.</p>
				<p><style>Подо́бен:</style> Гроб Твой, Спа́се:</p>
				<p>Лесть вра́жию я́вственно низложи́вше,/ на ле́та мно́га зави́стне сокрове́ннии, нам яви́стеся,/ всеприснопа́мятнии му́ченицы,/ врачу́юще душ на́ших стра́сти/ и исцеля́юще теле́сныя боле́зни/ во сла́ву Бо́га на́шего.</p>
				<p><style>Сла́ва, и ны́не, Богоро́дичен:</style></p>
				<p>Упра́ви, Чи́стая, окая́нную мою́ ду́шу/ и уще́дри <style>ю</style> от мно́жества прегреше́ний,/ во глубину́ попо́лзшуюся поги́бели, Всенепоро́чная,/ и в час мя стра́шный сме́рти/ Ты исхи́ти оглаго́лующих де́монов и вся́кия му́ки.</p>
				<p>Крестобогоро́дичен:</p>
				<p>Зря́щи Тя, Христе́, Всенепоро́чная Ма́ти,/ мертва́ на Кресте́ просте́рта, вопия́ше:/ Сы́не Мой, Собезнача́льне Отцу́ и Ду́ху,/ что неизрече́нное Твое́ сие́ смотре́ние,/ и́мже спасл еси́ пречи́стых рук Твои́х, Ще́дре, созда́ние?</p>
				<p><style>Песнь 4</style></p>
				<p><style>Ирмо́с:</style> Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча,/ и на́шу нищету́ посети́в./ Тем с проро́ком Авва́кумом зову́ Ти:/ си́ле Твое́й сла́ва, Человеколю́бче.</p>
				<p>Твое́ заколе́ние и во́льную смерть, Жизнода́вче,/ собо́р возжеле́ страда́лец и, многови́дныя боле́зни претерпе́в,/ в неболе́зненное пре́йде и Боже́ственное весе́лие, песнопоя́ благода́рственно:/ си́ле Твое́й сла́ва, Человеколю́бче.</p>
				<p>Креста́ огражда́еми броня́ми и любо́вию Боже́ственною утвержда́еми,/ ору́жие низложи́ша враго́в/ и ополче́ния сих ве́рою потреби́ша му́ченицы Боже́ственнии, пою́ще усе́рдно:/ си́ле Твое́й сла́ва, Человеколю́бче.</p>
				<p>Добротами доброде́телей просвещаеми,/ от кро вей багряни́цею украсйстеся очервленою, мучени цы,/ я́коже скиптр, Креста́ побе́ду носяще,/ со Христо́м царствовати сподобистеся войстинну,/ блаженныя наде́жды придана.</p>
				<p><style>Богоро́дичен:</style> Ма́ти Бо́жия, благослове́нная, Всенепоро́чная,/ страда́лец Боже́ственное удобре́ние,/ онебеси́вшая на́ше естество́, отри́нувшееся сове́том змии́ным,/ спаси́ мя от вся́ких жития́ собла́зн и улучи́ти спасе́ние сподо́би.</p>
				<p><style>Песнь 5</style></p>
				<p><style>Ирмо́с:</style> Вску́ю мя отри́нул еси́/ от лица́ Твоего́, Све́те незаходи́мый,/ и покры́ла мя есть чу́ждая тьма, окая́ннаго?/ Но обрати́ мя и к све́ту за́поведей Твои́х/ пути́ моя́ направи, молю́ся.</p>
				<p>Святы́х Твои́х, Спа́се, вре́мя дово́льно сокрове́нныя ко́сти сохрани́в,/ яви́л еси́ ны́не, я́ко благоволи́л еси́,/ лю́дем Твои́м, Сло́ве, на освяще́ние, и спасе́ние,/ и в студ враго́м, хуля́щим Тя.</p>
				<p>Сту́день пре́лести, теплото́ю ве́ры разори́сте, сла́внии,/ мно́гих мук преше́дше многоплете́нныя се́ти;/ к Вы́шнему гра́ду вперя́еми любо́вию, почи́ли есте́,/ сла́вою исполня́еми.</p>
				<p>Терпе́нием ран вся́ко низло́жше вра́жие шата́ние, тве́рдии ору́жницы,/ и терза́еми, и пове́шаеми, и огню́ веще́ственному приобщи́вшеся,/ вся́ку вещь безбо́жия запали́сте благода́тию.</p>
				<p><style>Богоро́дичен:</style> Превы́шши была́ еси́ Вы́шних сил, Богора́дованная,/ заче́нши Сло́во, вся сло́вом сотво́ршаго,/ и ро́ждши Сего́, от Отца́ пре́жде век рожде́нна/ нетле́нно, Пречи́стая.</p>
				<p><style>Песнь 6</style></p>
				<p><style>Ирмо́с:</style> Очи́сти мя, Спа́се,/ мно́га бо беззако́ния моя́,/и из глубины́ зол возведи́, молю́ся,/к Тебе́ бо возопи́х, и услы́ши мя,/ Бо́же спасе́ния моего́.</p>
				<p>Я́коже крин, в мы́сленных удо́лиих процве́тше,/ Боже́ственныя во́ни вся наполня́ете, всехва́льнии,/ и от душ отгоня́ете смрад всяк,/ страстоте́рпцы досточу́днии.</p>
				<p>Ссека́еми на у́дыи многообра́зно му́чими,/ терпе́ния и́стиннаго ме́чем ссеко́ша враги́, неве́дущия Тя,/ до́блии, Сло́ве, страстоте́рпцы Твой,/ воспева́юще Тя.</p>
				<p>С тру́пы му́ченичестии душ исцеля́ют я́звы,/ си́ми бо врага́ кре́пко уязви́вше,/ врачева́ние безме́здно те́пле прося́щим Боже́ственным Ду́хом бы́ша.</p>
				<p><style>Богоро́дичен:</style> Из Тебе́ Бог сме́ртным, плотски́м яви́ся прия́тием,/ бога́т Сый, мою́ нищету́, Всенепо́рочная, из Тебе́ взят,/ безсме́ртия вхо́ды ми да́руя.</p>
				<p><style>Конда́к, глас 8.</style></p>
				<p><style>Подо́бен:</style> Я́ко нача́тки:</p>
				<p>Кре́пцыи ве́ры столпи́, добропобе́днии му́ченицы,/ за Христа́ подъе́мше разли́чныя му́ки,/ и на ле́та мно́га сокрове́ни бы́сте,/ и ны́не яви́стеся я́ко многоце́нное бога́тство,/ и в Це́рковь Бо́жию че́стно носи́ми архиере́я Бо́жия дла́ньми,/ прося́щим раздава́ете, е́же на по́льзу./ Тем моли́теся о ду́шах на́ших.</p>
				<p><style>Песнь 7</style></p>
				<p><style>Ирмо́с:</style> Бо́жия снизхожде́ния/ огнь устыде́ся в Вавило́не иногда́:/ сего́ ра́ди о́троцы в пе́щи ра́дованною ного́ю/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</p>
				<p>Ве́доми Сотво́ршему, муче́нием дре́вле бы́вше бе́з вести сокрове́ни,/ нам ны́не позна́ни бы́сте, песнопою́щим, всехва́льнии му́ченицы:/ благослове́н еси́, Бо́же оте́ц на́ших.</p>
				<p>Почерпи́те, челове́цы, от исто́чника, точа́щаго во́ду спаси́тельную,/ от пото́ков невеще́ственных моще́й ра́ди му́ченик <style>Днесь</style>,/ и песнопо́йте сия́ Просла́вльшему:/ благослове́н еси́, Бо́же оте́ц на́ших.</p>
				<p>Све́та жили́ща яви́вшеся, мук ра́ди мно́гих,/ в сокрове́нии мра́чнем ле́та мно́га сокрыва́еми,/ я́ко от незаходи́мых свети́льницы возсия́ша страда́льцы Твой, Христе́,/ просвеща́юще нас.</p>
				<p><style>Богоро́дичен:</style> Проро́цы провозвести́ша глубину́, Де́во, та́инства Твоего́,/ от чи́стых бо крове́й Бо́га, Отрокови́це, чревоноси́ла еси́/ и в существа́х двою́ породи́ла еси́ на спасе́ние на́ше и избавле́ние.</p>
				<p><style>Песнь 8</style></p>
				<p><style>Ирмо́с:</style> Седмери́цею пещь/ халде́йский мучи́тель/ Богочести́вым неи́стовно разжже́,/ си́лою же лу́чшею спасены́, сия́ ви́дев,/ Творцу́ и Избави́телю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
				<p>Я́коже виногра́да ло́зие невеще́ственнаго су́ще, гро́здие нам Богоразу́мия процве́тша/ и вино́ источи́ша безсме́ртия всем я́ве,/ пия́нства душе́внаго отража́юще вред, му́ченицы вопию́ще:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>Тече́нии         кро́вными         ре́ки         изсуши́ша идолонеи́стовства/ и разжже́ние угаси́ша безбо́жнаго веле́ния страда́льцы сла́вою Христо́вою,/ вся́ко же ве́рно вопию́щее се́рдце напои́ша бога́тно:/ о́троцы, благослови́те, свяще́нницы, воспо́й те,/ лю́дие, превозноси́те во вся ве́ки.</p>
				<p>Святи́телей предъизбра́нный священносподви́жен пренесе́ние свяще́нное сотвори́ ва́ше, всеблаже́ннии,/ и ле́тно сие́ почита́ет, поя́ со всем свяще́нным сосло́вием:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p><style>Богоро́дичен:</style> Освя́щшися Ду́хом, Богоро́дице Всенепоро́чная,/ во святы́х почива́ющаго родила́ еси́ Свята́го/ и Благоде́теля, Еди́наго Бо́га,/ вся вопию́щия освяща́юща ве́рою:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p><style>Песнь 9</style></p>
				<p><style>Ирмо́с:</style> Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски/и чре́во Твое́ быстъ простра́ннейшее Небе́с/ Тем Тя, Богоро́дицу,/ А́нгелов и челове́к чинонача́лия велича́ют.</p>
				<p>Друг дру́га порева́юще к жи́зни/ и дерза́ти са́ми себе́ повелева́юще ра́ны претерпе́ти, вопию́ще страда́льцы:/ се вре́мя благоприя́тно, ста́нем и победи́м врага́,/ Христо́с бо Подвигополо́жник простира́ет венцы́,/ И́же нас ра́ди страда́ти изво́ливый.</p>
				<p>Возвы́сился еси́ на Дре́во, Сло́ве Бо́жий,/ и му́чеников стада́ привле́кл еси́ к Себе́,/ страсть вообрази́вших и заколе́ние,/ е́же во́лею, Влады́ко, прия́л еси́ за милосе́рдие нас ра́ди./ Те́мже Тя до́блии возлюби́вше страда́льцы,/ я́ко овча́та, закала́ются.</p>
				<p>Со Христо́м ца́рствовати всегда́, страда́льцы всехва́льнии му́ченицы, ра́достно сподо́бльшеся на Небесе́х,/ стране́ победи́тельная и всем душе́вное испроси́те спасе́ние,/ ве́рою восхваля́ющим вы <style>Днесь</style>.</p>
				<p><style>Богоро́дичен:</style> О́блаче Со́лнца мы́сленнаго, души́ мое́й облаки разжени́,/ две́ре Бо́жия, отве́рзи мне две́ри, молю́ Тя, пра́вды Влады́чице,/ и ко вхо́дом благи́м введи́, Де́во,/ от путе́й многообра́зных лука́ваго избавля́ющи мя.</p>
			</section>
			<section>
				<title>
					<p>Обретение мощей мучеников, иже во Евгении
						<emphasis/>
					</p>
				</title>
				<p>Обретение мощей мучеников, иже во Евгении (395–423) в первые века христианства нечестивые Римские цари подвергали жестокому гонению последователей Спасителя. Тела святых, сподобившихся претерпеть за Христа тяжкие мучения, верующие погребали в потаенных местах. Так и в Царьграде, близ ворот и башни, называемых Евгениевыми, погребены были множество тел мучеников, остававшихся неведомыми миру.</p>
				<p>Во время правления царей Аркадия (395–408) и Гонория (395–423) над местом погребения святых мучеников стали совершаться чудесные исцеления всех с верою к ним притекающих.</p>
				<p>Когда весть об этом дошла до святителя, он пришел с церковным причтом и множеством народа к Евгениевой башне и, раскопав то место, обрел много тел святых мучеников нетленными, благоухавшими и силою Божией исцелявшими телесные и душевные недуги. Тогда исполнились слова Священного Писания: «И кости твоя утучнеют и будут, яко вертоград напоенный, и яко источник, ему же не оскуде вода, и кости твоя прозябнут, якоже трава, и разботеют и наследят роды родов».</p>
				<p>С великой честью святые мощи были перенесены в церковь для прославления Имени Христова чудом нетления и исцеления среди всеобщего тления и смерти.</p>
				<p>Одному из благоговейных клириков, Николаю Каллиграфу, было от кровение, что среди обретенных святых мощей есть мощи святого Андроника, апостола от 70-ти, и жены его, преславной Иунии, помощницы во всех его проповеднических трудах. О них упоминает апостол Павел в послании к Римлянам (16, 7): «Целуйте Андроника и Иунию, сродники моя, иже суть нарочиты во апостолех, иже и прежде мене вероваша во Христа».</p>
				<p>Позднее, в XII в., на месте обретения мощей святых мучеников был построен императором Андроником I великолепный храм.</p>
			</section>
		</section>
		<section>
			<title>
				<p>23-й день</p>
			</title>
			<section>
				<title>
					<p>Святаго священномученика Полика́рпа, епископа Сми́рнскаго</p>
				</title>
				<p>На Го́споди, воззва́х:
					<style>стихи́ры, глас 1.</style>
				</p>
				<p><style>Подо́бен:</style> Небе́сных чино́в:</p>
				<p>Со Безпло́тными совокупи́лся еси́,/ земли́ живы́й,/ и с ни́ми непреста́нно слу́жиши Тро́ице, о́тче Богоблаже́нне./ Те́мже при́сно, я́ко Небе́сный челове́к, живы́й в Вы́шних,/ тайнонауча́еши су́щия не  земли́/ Боже́ственным та́йнам.</p>
				<p>Христо́ва де́лания розга́ Богонасажде́нная,/ слове́сныя Боже́ственныя предлага́я гре́зны<a type="note" xlink:href="#note22">22</a>,/ яви́лся еси́, Богоблаже́нне,/ от них же честну́ю почерпа́ем сла́дость ве́рно/ и се́рдцем во вселе́нную поуче́ния твоя́ прино́сим.
				</p>
				<p>Боже́ственным сия́нием озаря́емь,/ огне́м веще́ственным снеда́емо те́ло,/ к невеще́ственней преста́вился еси́, о́тче, зари́,/ и даждь разреше́ние моли́твами твои́ми,/ страсте́й мра́чную нощь просвеща́я,/ му́дре, душ на́ших.</p>
				<p><style>Сла́ва, и ны́не, Богоро́дичен.</style></p>
				<p>Подо́бен то́йже:</p>
				<p>Прегреше́ний пучи́ною обурева́емь,/ к ти́хому приста́нищу прибе́г,/ Пречи́стей моли́тве Твое́й,/ Богороди́тельнице, взыва́ю Ти: спаси́ мя,/ кре́пкую Твою́ десни́цу просте́рши рабу́ Твоему́,/ Всенепоро́чная.</p>
				<p>Крестобогоро́дичен.</p>
				<p>Подо́бен то́йже:</p>
				<p>Воздви́жена я́ко ви́де на Кресте́ А́гнца,/ Непоро́чная Де́ва, пла́чущи, вопия́ше:/ сла́дкое Мое́ Ча́до,/ что но́вое и пресла́вное виде́ние?/ Ка́ко содержа́й вся́ческая го́рстию,/ на Дре́ве пригвожда́ешися пло́тию?</p>
				<p>Тропарь, глас 4:</p>
				<p>И нра́вом прича́стник,/ и престо́лом наме́стник апо́столом быв,/ дея́ние обре́л еси́, Богодохнове́нне,/ в виде́ния восхо́д./ Сего́ ра́ди, сло́во и́стины исправля́я,/ и ве́ры ра́ди пострада́л еси́ да́же до кро́ве,/ священному́чениче Полика́рпе,/ моли́ Христа́ Бо́га,/ спасти́ся душа́м на́шим.</p>
				<p><style>На у́трени</style></p>
				<p>Кано́н, его́же краегране́сие: Боже́ственнаго Полика́рпа в пе́снех восхваля́ю.
					<style>Феофа́ново. Глас 2.</style>
				</p>
				<p><style>Песнь 1</style></p>
				<p><style>Ирмо́с:</style> Гряди́те, лю́дие,/ пои́м песнь Христу́ Бо́гу, I разде́льшему мо́ре и наста́вльшему лю́ди,/ я́же изведе́ из рабо́ты еги́петский,/ я́ко просла́вися.</p>
				<p>Христо́вым светоли́тием сия́я и Того́ просвеще́нием, о́тче, наполня́емь,/ омраче́нную ду́шу  мою́ озари́, Богому́дре, моли́твами твои́ми.</p>
				<p>Просвеще́ние спаси́тельнаго проповеда́ния, чи́стое се́рдце твое́,/ я́коже зерца́ло нескве́рно, о́тче, облиста́в зари́, всем просия́.</p>
				<p>Зако́на но́ваго столпописа́ние ты был еси́,/ напи́сано име́я, о́тче, не черни́лом, но Ду́хом Боже́ственным/ благода́ти Боже́ственное Ева́нгелие.</p>
				<p><style>Богоро́дичен:</style> Бо́га, из Тебе́ воплоще́нна, веду́ще,/ без хоте́ния плотска́го, су́ща пре́жде тва́ри и пре́жде всех век,/ вои́стинну Богоро́дицу, Тя испове́дуем.</p>
				<p><style>Песнь 3</style></p>
				<p><style>Ирмо́с:</style> Утверди́ нас в Тебе́, Го́споди,/ Дре́вом умерщвей грех,/ и страх Твой всади́/ в сердца́ пас, пою́щих Тя.</p>
				<p>Ма́слина, псало́мски рещи́, плодови́та был еси́,</p>
				<p>Полика́рпе Богоявле́ние,/ в дому́ Го́спода твоего́,/ весе́лие нося́ пропове́дания.</p>
				<p>Напра́вил еси́ усе́рдно, Богоблаже́нне, ум твой повеле́нием Спа́совым,/ по досто́инству был еси́ Того́ Це́ркве па́стырь изря́ден.</p>
				<p>Всеце́лую тебе́ сама́го Христу́ прине́сл еси́ я́ко жи́ву же́ртву муче́нием,/ со́вести свиде́тельством, предпострада́в, всеблаже́нне, по́стничеством.</p>
				<p><style>Богоро́дичен:</style> Умерщвле́ния на́шего персть от трясла́ еси́, ро́ждши и́стинно безсме́ртие,/ и оде́жды нам истка́ла еси́ нетле́ния, Де́во, Рождество́м Твои́м.</p>
				<p>Седа́лен, глас 8.</p>
				<p><style>Подо́бен:</style> Прему́дрости:</p>
				<p>Благода́тный грозд в души́ вои́стинну возде́лав, о́тче му́дре,/ я́ко вино́, источи́л еси́ ве́ры сло́во, веселя́щее всех ве́рных мы́сли,/ и чуде́с яви́лся еси́ непроходи́ма пучи́на;/ те́мже и му́чеников яви́лся еси́ удобре́ние, огне́м скончава́емь/ и све́та сподобля́емь присносу́щнаго, Полика́рпе./ Моли́ Христа́ Бо́га прегреше́ний оставле́ние дарова́ти/ пра́зднующим любо́вию святу́ю па́мять твою́.</p>
				<p><style>Сла́ва, и ны́не, Богоро́дичен:</style></p>
				<p>Помышле́ньми поползну́вся лука́выми, во глубину́ впадо́х грехо́вную/ и, стеня́, взыва́ю Ти от се́рдца, Пречи́стая:/ на мне удиви́ бога́тую ми́лость, и Твоего́ милосе́рдия неизме́рную пучи́ну,/ и щедро́т Твои́х неисче́тное бога́тство/ и даждь ми покая́ние и прегреше́ний проще́ние, да любо́вию взыва́ю Тебе́:/ моли́ Христа́ Бо́га прегреше́ний оставле́ние дарова́ти ми,/ Тя бо наде́жду име́ю, раб Твой.</p>
				<p>Крестобогоро́дичен:</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир убо ра́дуется, прие́мляй Тобо́ю избавле́ние,/ утро́ба же Моя́ гори́т, зря́ши Твое́ распя́тие, е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй прегреше́ний оставление ве́рою пою́щим Боже́ственныя стра́сти Твоя́.</p>
				<p><style>Песнь 4</style></p>
				<p><style>Ирмо́с:</style> Услы́шах, Го́споди,/ слух Твоего́ смотре́ния/ и просла́вих Тя,/ Еди́не Человеколю́бче.</p>
				<p>Многопло́дный доброде́телей добропло́дный сад Вла́ды́це яви́лся еси́,/ о́тче Полика́рпе.</p>
				<p>Всесожже́ние соверше́нно и чиста́ же́ртва прине́слся еси́ Спа́су всех,/ о́тче Полика́рпе.</p>
				<p>Песносло́вим, сла́вне, души́ твоея́ кре́пкое терпе́ние/ и твои́х по́двиг до́блесть.</p>
				<p><style>Богоро́дичен:</style> Просвети́, Чи́стая, омраче́нную ду́шу мою́ све́том Твои́м,/ я́же Свет ро́ждшая Присносу́щный.</p>
				<p><style>Песнь 5</style></p>
				<p><style>Ирмо́с:</style> Све́та Пода́телю и веко́в Творче, Го́споди,/ во све́те Твои́х повеле́ний наста́ви нас:/ра́зве бо Тебе́, ино́го бо́га не зна́ем.</p>
				<p>Заре́ю духо́вною просвеща́емь, ум, преподо́бне, обра́зно огне́м опаля́емь,/ я́ве научи́лся еси́ огне́м, Богому́дре,/ твоего́ сконча́ния.</p>
				<p>Струю́ прия́л еси́ жи́зни, я́ко от пото́ка пи́щи, прему́дре,/ ученико́м возлю́бленным науче́н быв,/ поче́ртпим прему́дрости бе́здну.</p>
				<p>Бога́тство, и сла́ву све́тлу, и долготу́ жити́я, и жизнь нетле́нну/ и́стинная му́дрость — Христо́с тебе́ дарова́, о́тче,/ я́ко вельми́ Того́ возлю́бльшему.</p>
				<p><style>Богоро́дичен:</style> Ве́тхий де́ньми, я́коже на руно́ дождь, Пречи́стая,/ в Твое́ чре́во сни́де освяще́нное,/ и нов яви́ся  Ада́м, Человеколю́бец.</p>
				<p><style>Песнь 6</style></p>
				<p><style>Ирмо́с:</style> В бе́здне грехо́вней валя́лся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</p>
				<p>Умертвився, Богоглаго́ливе, ми́ру всему́, Еди́ному же Христу́ живы́й пребыва́я,/ и к Нему́ преше́л еси́, жи́зненное нетле́ние прие́мля.</p>
				<p>Благообра́зно хо́дя, блаже́нне,/ ча́до же све́та и ми́ра явля́яся,/ нощна́го пе́рвенца и бори́теля позна́л еси́, Маркио́на.</p>
				<p>Науча́еми, о́тче, словесы́ твои́ми,/ всяку побежда́ем скве́рную е́ресь и лука́вая со́нмища,/ два вводя́щих нача́ла злочести́вых.</p>
				<p><style>Богоро́дичен:</style> Грех ми́ра взе́млющаго, Чи́стаго А́гнца заче́нши, Всенепоро́чная,/ согреше́ний проще́ние моли́ дарова́ти рабо́м Твои́м.</p>
				<p><style>Конда́к, глас 1.</style></p>
				<p><style>Подо́бен:</style> Лик А́нгельский:</p>
				<p>Плоды́ словесныя Го́сподеви принося́, Полика́рпе му́дре, доброде́телей же́ртвы,/ те́мже и от Бо́га досто́ин иерарх просла́вился еси́./ Сего́ ра́ди <style>Днесь</style>, просве́щшеся твои́ми словесы́,/ воспева́ем твою́ достохва́льную па́мять, сла́вяще Го́спода.</p>
				<p>Икос:</p>
				<p>Му́дрости благосты́ню поче́рп,/ от то́я, о́тче, напо́лнил еси́ Богоразу́мия ста́до твое́/ и всесвята́го и неизрече́ннаго Божества́ Трисо́лнечное облиста́л еси́/ Отца́ нерожде́ние, Сы́на же рожде́ние и исхожде́ние Ду́ха,/ Еди́но Божество́, Еди́ну Сла́ву я́сно научи́л еси́/ и и́дольское безбо́жие из ко́рене посе́кл еси́,/ плоды́ же зре́лы—ду́ши ве́рующих — приводя́ к Ней, сла́вне,/ в Ню́же крести́хомся, в Ню́же и ве́руем, сла́вяще Го́спода.</p>
				<p><style>Песнь 7</style></p>
				<p><style>Ирмо́с:</style> О́бразу злато́му, на по́ле Деи́ре служ́му,/ трие́ Твои́ о́троцы небрего́ша безбо́жнаго веле́ния,/ посре́де же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших,</p>
				<p>Тве́рдым по́мыслом горя́щий пламень премину́л еси́, славне,/ я́ко трие ́о́троцы пещь, огне́м невеще́ственным ороша́еми,/ посреди́ же огня́ взыва́я, неопали́м пребы́л еси́:/ благослове́н еси́, Бо́же оте́ц на́ших.</p>
				<p>Блаже́н еси́, и добро́ тебе́ есть,/ ны́не все́лынемуся, иде́же пра́ведных селе́ния,/ иде́же му́ченик во́инства,/ иде́же му́дрых апо́столов ли́цы взыва́ют:/ благослове́н еси́, Бо́же оте́ц на́ших.</p>
				<p>Неплодныя первее, многоплодны Христу́ ду́ши приве́л еси́,/ возделанием духо́вным уравнйв, и благокласно сим предлага́я се́мя,/ и наказуя поющия с тобо́ю:/ благословен еси́, Бо́же оте́ц на́ших.</p>
				<p><style>Богоро́дичен:</style> Ты еди́на Бо́гу, вся́ческая му́дре соде́лавшему,/ Ма́ти яви́лася еси́ Неискусобра́чная, Девома́ти Всечи́стая./ Те́мже благоче́стно</p>
				<p>Тебе́, Всенепоро́чная, взыва́юще, пое́м:/ благослове́на, Я́же Бо́га пло́тию ро́ждшая.</p>
				<p><style>Песнь 8</style></p>
				<p><style>Ирмо́с:</style> В пещь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте дела́ я́ко Го́спода/и превозноси́те во вся ве́ки.</p>
				<p>Священноде́йствовав, сла́вне, Христо́ву та́йную слу́жбу,/ слове́сное овча́ — себе́ приве́л еси́ Бо́гу, же́ртву прия́тну/ и благоуго́дну, всепло́дну, Полика́рпе треблаже́нне.</p>
				<p>Юношское в седи́не и глу́боча́йшее му́жество показа́л еси́:/ кре́стною си́лою воздви́гл еси́ себе́ к Боже́ственным подвиго́м, Богому́дре,/ священному́чеников Христо́вых сла́ва, преподо́бие.</p>
				<p>Утверждае́мь Кресто́м, и святи́тельскою красото́ю досто́йно облече́н, о́тче,/ в Це́рковь Бо́жию вшел еси́ твое́ю кро́вию Пастыренача́льнику Христу́ яви́тися.</p>
				<p>За Христа́ закла́вся, я́коже знамени́т ове́н, священноявле́нне,/ подо́бник яви́лся еси́ страда́нием Его́,/ и сла́вы был еси́ соприча́стник, и Ца́рствия Его́ снасле́дник.</p>
				<p><style>Богоро́дичен:</style> Светови́ден столп о́гнен/ и облак све́тел, предводя́щ к Небе́сному насле́дию, Богороди́тельнице Чи́стая,/ бу́ди ми, Де́во Всенепоро́чная, в пусты́ни жития́ заблужденному.</p>
				<p><style>Песнь 9</style></p>
				<p><style>Ирмо́с:</style> От Бо́га Бо́га Сло́ва,/ неизрече́нною му́дростию, прише́дшаго обнови́ти А́дама,/ я́дию в тле́ние па́дшаго лю́те,/ от святы́я Де́вы неизрече́нно воплоти́вшегося нас ра́ди,/ ве́рнии, единому́дренно пе́сньми велича́ем.</p>
				<p>Светоно́сная твоя́, о́тче, возсия́вши па́мять,/ просвеща́ет ду́ши благоче́стно сию́ соверша́ющих, чу́дне,/ и прича́стники Боже́ственнаго светоявле́ния сия́ соверша́ет./ Юже досто́йно, Богому́дре, песньми ублажа́ем.</p>
				<p>С Вы́шними ли́ки святы́х А́нгел престо́лу Влады́чнему предстоя́,/ Сего́ моли́ дости́гнути нам спаси́тельную стра́сть/ и Того́ воскресе́ние све́тло, доброде́телей многообра́зныя ви́ды соверша́ющия.</p>
				<p>Венцено́сна тя, о́тче, и по́чести побе́ду прии́мша Боже́ственныя десни́цы,/ и по́двиги сконча́вша, и све́та исполня́ема,/ ве́рующе, Полика́рпе му́дре, моли́твенника Христу́ тя усе́рдно предлага́ем.</p>
				<p><style>Богоро́дичен:</style> Я́ко Богоро́дицу Тя, Де́во, и Ма́терь Сло́ва, и Хода́таицу су́щую нам/ присносу́щныя и Боже́ственныя жи́зни,/ я́ко Пра́вды Со́лнце возсия́вшую нам,/ ве́рнии, единому́дренно пе́сньми велича́ем.</p>
				<p>Свети́лен.</p>
				<p><style>Подо́бен:</style> Посети́л ны:</p>
				<p>Богосло́вному ученику́ учени́к быв, Полика́рпе,/ мног плод Го́споду ве́рных приве́л еси́,/ себе́ же самого́ всепло́дие прине́сл еси́ о твое́м ста́де/ и ны́не моли́ся за вся ны.</p>
				<p><style>Богоро́дичен:</style></p>
				<p>Щедро́ты Твоя́, Бо́же, на лю́ди и ста́до Твое́ низпосли́/ моли́твами Пречи́стыя Твое́й Ма́тере и всех святы́х Твои́х/ и нам всем да́руй вели́кую Твою́ ми́лость
					<style>.</style>
				</p>
				<p>Родился около 80 года, жил в Малой Азии, в г. Смирне Иоппийской области. Рано оставшись сиротой, он был воспитан благочестивой христианкой Каллистой, взявшей его по указанию Ангела, явившегося ей во сне. Однажды Каллиста по делам имения долгое время отсутствовала. За время отсутствия ее святой Поликарп все запасы раздал нищим. По возвращении слуга донес госпоже, что святой Поликарп все расточил. Но Каллиста нашла, что все пребывает в еще большем изобилии, чем было. Она хотела наказать слугу за клевету. Святой Поликарп заступился за него, сообщив, что он действительно все растратил, но по молитве Господь вернул все с лихвой. Каллиста пришла в изумление, радуясь о своем приемном сыне и благодаря Бога. После смерти нареченной матери святой юноша Поликарп раздал свое имение и стал вести целомудренную жизнь, служа больным и немощным. Его очень полюбил и приблизил к себе святой епископ Смирнский Вукол (память 6 февраля). Он посвятил святого Поликарпа в диакона, поручив ему проповедовать в храме Слово Божие.</p>
				<p>В то время еще был жив святой апостол Иоанн Богослов. Святой Поликарп был особенно близок к нему и сопровождал его в апостольских путешествиях. Святитель Вукол рукоположил святого Поликарпа во пресвитера, а перед своей смертью завещал ему Смирнскую кафедру. Когда совершалось посвящение святого Поликарпа во епископы, ему явился Господь Иисус Христос.</p>
				<p>Святитель Поликарп с апостольской ревностью руководил своей паствой, неутомимо проповедуя Евангелие, и обратил ко Христу большое число язычников. Также ревностно боролся он с ересями. В преклонном возрасте прибыл он в Рим, где обличил еретиков-гностиков Валентина и Маркиона, а многих их последователей возвратил в Церковь. Святитель пользовался всеобщей любовью христиан. С большой теплотой к нему относился святой Игнатий Богоносец. Отправляясь в Рим на казнь (он был растерзан дикими зверями), он писал святому Поликарпу: «Как кормчим нужны ветры или обуреваемому — пристань, так настоящему времени нужен ты для того, чтобы достигнуть Бога». Послание в целом посвящено обязанностям епископа и паствы, их духовному единению для спасения.</p>
				<p>Когда на Римский престол вступил император Марк Аврелий (161 — 180), на христиан было воздвигнуто одно из жесточайших гонений. Язычники требовали, чтобы судья искал святого Поликарпа — «отца всех христиан» и «совратителя всей Азии». В это время святитель Поликарп по настоятельной просьбе своей паствы находился в окрестностях Смирны, в небольшом селении. Когда воины пришли за ним, святой Поликарп вышел навстречу и велел их накормить, а сам в это время молился, готовясь к мученическому подвигу. Его страдания и смерть описаны в «Послании христиан Смирнской Церкви к другим Церквам» — одном из самых древних памятников христианской письменности. Приведенный на суд, святитель Поликарп твердо исповедал свою веру во Христа и был приговорен к сожжению. Палачи хотели прибить его к столбу, но он спокойно им сказал, что не сойдет с костра, и его только связали веревкой. Пламя окружило святого, но, не коснувшись его, сомкнулось в воздухе над его головой. Видя, что огонь не вредит ему, толпа язычников и иудеев стала требовать, чтобы он был убит мечом.</p>
				<p>Из раны святого Поликарпа истекло так много крови, что она погасила пламень. Тело священномученика Поликарпа сожгли, его честные останки с благоговением собрали Смирнские христиане. Это произошло в 167 году.</p>
				<p>Сохранился рассказ о святом Поликарпе его ученика, святого <a xlink:type="zam_link" xlink:href="/otechnik/Irinej_Lionskij/">Иринея Лионского</a> , который приводит Евсевий в «Церковной Истории» (V,20): «Я был еще очень молод, когда видел тебя в Малой Азии у Поликарпа, — обращается святой Ириней к своему другу Флорину.—...Я мог бы теперь указать место, где сидел блаженный Поликарп и беседовал, — мог бы изобразить его походку, образ его жизни, внешний вид, его беседы к народу, его дружеское обращение с Иоанном, как он сам рассказывал, и с прочими самовидцами Господа, — то, как он припоминал слово их и пересказывал, что слышал от них о Господе, Его учении и чудесах... По милости Божией ко мне, я и тогда еще внимательно слушал Поликарпа и записывал слова его не на доске, но в глубине моего сердца... Итак, могу засвидетельствовать перед Богом, что если бы этот блаженный и апостольский старец услышал что-нибудь подобное твоему заблуждению, то он тотчас заградил бы слух свой и изъявил бы негодование свое обычною поговоркою: «Боже Благий! До какого времени Ты допустил меня дожить».</p>
				<p>При жизни святитель Поликарп написал несколько Посланий к пастве и письма к разным лицам. Из его наследия до нашего времени дошло послание к Филиппийцам, которое, по сообщению Блаженного Иеронима, читалось в Малоазийских Церквах за Богослужением. Оно было написано святителем в ответ на просьбу Филиппийцев прислать им сохранившиеся у святителя Поликарпа письма святого Игнатия Богоносца.</p>
				<p>Вот несколько поучений из послания святого Поликарпа. «Препоясав чресла ваши, служите Богу в страхе и истине; оставив тщетное пустословие и заблуждение многих, веруйте в Того, Который воскресил из мертвых Господа нашего Иисуса Христа».</p>
				<p>«Необходимо исполнять волю Его, удаляться всякой неправды, любостяжания, сребролюбия, злоречия, лжесвидетельства, не воздавать злом за зло, порицанием за порицание, удар за удар, проклятия за проклятие».</p>
				<p>В Священном Писании можно получить «назидание в данной нам вере, которая есть матерь всех нас, за которой следует надежда и которой предшествует любовь к Богу, ко Христу и к ближнему. Кто в них пребывает, тот исполнил заповедь правды. Ибо имеющий любовь далек от всякого греха».</p>
				<p>«Вооружимся оружиями правды, и будем сперва учить самих себя поступать по заповеди Господней, а потом учить, чтобы жены пребывали в данной им вере, любви и чистоте, любили мужей своих со всею искренностью и всех других равно со всем целомудрием, детей воспитывали в страхе Божием; чтобы вдовы здраво судили о вере Господней, предстательствовали непрестанно за всех, удалялись всякой клеветы, злоречия, лжесвидетельства, сребролюбия и всякого порока и знали, что они — жертвенник Божий, что Бог все видит и от Него ничто не сокрыто: ни мысли, ни намерения, и никакие сокровенные чувствования сердца».</p>
				<p>«Диаконы должны быть непорочны пред Его правдою, как служители Бога и Христа, а не человеков, не клеветники, не двоязычники, не сребролюбцы, воздержны во всем, милосерды, старательны, поступать согласно с истиною Господа»...</p>
				<p>«Юноши должны быть непорочны во всем, заботиться о целомудрии и удерживать себя от всякого порока. Отражать от себя мирские похоти, потому что всякая похоть воюет против духа, и ни блудники, ни сластолюбцы, ни мужеложники Царства Божия не наследуют. Посему должны воздерживаться от всякого непотребства, покоряться пресвитерам и диаконам, как Богу и Христу».</p>
				<p>«Девам жить с непорочною и чистою совестию».</p>
				<p>«Пресвитеры должны быть благосерды, милостивы ко всем, обращать заблуждающих, посещать всякого немощного, не пренебрегать вдов и нищего, всегда стараться о добром пред Богом и человеками, воздерживаться от всякого гнева, лицемерия, несправедливости в суде, удаляться всякого сребролюбия, не быть легковерными к наговорам на кого-либо, жестокими на суде, зная, что все мы должники греха. И потому, если молим Господа, чтобы Он простил нас, то и мы должны прощать».</p>
				<p>«Все мы находимся пред очами Господа и Бога; каждый из нас должен предстать предсудилище Христово и каждый за себя дать отчет. Итак, будем служить Ему со страхом и всяким благоговением, как Он заповедал Сам и благовествовавшие нам апостолы и пророки, предсказавшие пришествие Господа нашего. Будем ревностны в добре, удаляться от соблазнов, от лжебратий, и от тех, которые лицемерно носят на себе имя Господне и вводят в заблуждение людей легкомысленных».</p>
				<p>«Кто не признает свидетельства крестного, тот от диавола; и кто слова Господни будет толковать по собственным похотям и говорить, что нет ни воскресения, ни Суда, тот первенец сатаны. Оставив суетные и ложные учения многих, обратимся к преданному изначала слову; будем бодрствовать в молитвах, пребывать в постах».</p>
				<p>«Берегитесь любостяжания. Кто предается любостяжанию, тот оскверняется идолослужением и достоин считаться в ряду язычников».</p>
				<p>«Бог же и Отец Господа нашего Иисуса Христа и Сам Вечный Первосвященник, Сын Божий Иисус Христос, да утвердит вас в вере и истине, во всякой кротости и незлобии, терпении и великодушии, воздержании и целомудрии; и да даст вам жребий и часть среди Своих святых, и нам с вами и всем, которые живут под небом и имеют уверовать в Господа нашего Иисуса Христа и Его Отца, воскресившего Его из мертвых. Молитесь за всех святых. Молитесь также за власти и даже за преследующих и ненавидящих вас и за врагов Креста, чтобы плод вашей веры был явен для всех и сами вы были совершенны».</p>
				<p>«В молитвах будем просить Всевидящего Бога не ввести нас во искушение, как сказал Господь: дух бодр, но плоть немощна».</p>
				<p>«Будем непрестанно пребывать в нашей надежде и залоге правды нашей — Иисусе Христе, Который грехи наши вознес на Своем теле на Древо, Который не сделал греха и во устах Которого не обрелось лжи, и Который все претерпел ради нас, чтобы нам жить в Нем. Будем подражателями Его терпения; и если будем страдать за Имя Его, — прославим Его».</p>
				<p>«Умоляю всех вас повиноваться слову правды и оказывать всякое терпение, как вы видели это своими очами не только в блаженном Игнатии, Зосиме и Руфе, но и в других из нас, и в самом Павле и прочих апостолах. Будьте уверены, что все они не вотще подвизались, но в вере и правде, и пребывают в подобающем им месте у Господа, с Которым и страдали. Ибо они не нынешний век возлюбили, но Того, Кто за нас умер и для нас был воскрешен Богом».</p>
				<p>«Стойте в этих добродетелях и следуйте примеру Господа: будьте терпеливы и непоколебимы в вере, храните братство во взаимной любви и единении истины, оказывайте друг другу кротость Господа, никого не презирая. Когда можете благотворить, не откладывайте этого, ибо милостыня избавляет от смерти. Все будьте уступчивы друг другу, чтобы поведение ваше было безупречно среди язычников, и таким образом и вы получили похвалу за свои добрые дела и Имя Господне не подверглось из-за вас хулению. Горе же тому, кем хулится Имя Господне».</p>
			</section>
			<section>
				<title>
					<p>
						<style>Преподо́бнаго Полика́рпа Бря́нскаго</style>
					</p>
				</title>
				<p>Тропа́рь, глас 1:</p>
				<p>Ве́трилом креста́ душе́вный кора́бль окорми́в,/ жите́йская кра́сная остави́л еси́,/ и от мирска́го мяте́жа изше́д,/ плотски́я по́хоти воздержа́нием мно́гим, о́тче, умертви́л еси́,/ поще́нием и слеза́ми, моли́твами и пе́сньми непреста́нно прилепля́яся Бо́гу:/ те́мже и жи́лище досто́йно Ду́ха Пресвята́го показа́лся еси́./ Мо́ли, Полика́рпе преподо́бие, Христа́ Бо́га/ оставле́ние прегреше́ний дарова́ти нам и ве́лию ми́лость.</p>
				<p><style>Конда́к, глас 4:</style></p>
				<p>Якоже оте́ц духо́вно, князь чу́вственно,/ лю́дем Росси́йским яви́лся еси́, преподо́бие Полика́рпе:/ мудрова́ние бо и сла́ву мирску́ю презре́в,/ Боже́ственным зако́ном после́довал еси́,/ мона́хом же был тве́рдое укрепле́ние и свети́льник све́тел,/ те́мже восхваля́юще честну́ю па́мять твою́, зове́м ти:/ моли́ Христа́ спасти́ и просвети́ти ду́ши на́ша.</p>
				<p>Моли́тва</p>
				<p>О, па́стырю до́брый, наста́вниче неусы́пный, преподо́бие о́тче Полика́рпе, ты от мяте́жа ми́ра сего́ изше́д, отверже́нием благ преходя́щих ева́нгельски Христу́ после́довал еси́, и равноа́нгельное житие пожи́в, Безпло́тных по́чести сподо́бился</p>
				<p>еси; того́ ра́ди па́мятуя, любо́вь твою к лю́дем ти сро́дным, яко ча́да ко отцу́, к тебе́ прибега́ем и мо́лимтися со умиле́нием: бу́ди щит несокруши́м. Святе́й Це́ркви Правосла́вней и оте́честву на́шему, во́инству, яко сора́тник, споспешеству́й в побе́дах над супоста́ты. Изба́ви, о преподо́бне уго́дниче Бо́жий, от вся́каго наве́та вра́жия гра́ды и ве́си  страны́ Росси́йския и не оста́ви заступле́нием твоим нас немощны́х, грехи́ и скорбьми́ мно́гими обремене́нных: умоли́ благость Христа́ Бо́га нашего дарова́ти нам по́мыслов мир, от па́губных страсте́й и вся́кия скве́рны воздержа́ние, братолю́бие и́скреннее, благоче́стие нелицеме́рное и да не во зло обрати́м блага́я, нам свы́ше вы́ну посыла́емая. Оза́ри, преблаже́нне, ум наш све́том лица́ Бо́жия, и́же ныне осиявает тя; укрепи́ благода́тиею Госпо́днею произволе́ние на́ше, да утверди́вшеся в зако́не Христо́ве неле́ностно тече́м по пути́ за́поведей святы́х; осени́ го́рним твои́м благослове́нием нас и всех в ско́рбех су́щих, бе́ды и боле́зньми душе́вными и теле́сными обдержи́мых, исцеле́ние, утеше́ние и избавле́ние им дару́я; над все́ми же си́ми испроси́ свы́ше рабо́м твоим дух кро́тости и смире́ния, дух терпе́ния и покая́ния, да про́чее время живота́ на́шего иждиве́м в ве́ре и сокруше́нии серде́чней и та́ко в час сконча́ния и разреше́ния от уз пло́ти благода́рне восхва́лим просла́вльшаго тя Го́спода, Безначальна́го Отца́, Единоро́днаго Его Сы́на и Единосу́щного Всеблага́го Ду́ха, Тро́ицу Неразде́льную во веки веко́в.
				</p>
				<p>Был потомком святого благоверного князя Михаила Черниговского (†1245, память 20 сентября). Мирское имя преподобного Поликарпа — князь Петр Иванович Борятинский. В русской истории XVI века оно нередко встречается в исторических актах. Так, например, указывается, что князь Петр Борятинский был отправлен на реку Сестру воевать против шведского короля, а в 1576 году был назначен воеводой в Тулу. Через некоторое время его перевели в Холму. В 1580 году князь Петр, вместе с осадным головою Паниным, был захвачен литовцами в плен. Позднее имя князя Петра встречается в Разрядных книгах.</p>
				<p>Судя по сохранившимся историческим данным, князь Петр Борятинский был человек сильный духом, стойкий в своих убеждениях, с высоким представлением о родовой чести. В тяжелое царствование Иоанна Грозного (1533—1584) он занимал почетные и видные места. При царе Борисе Годунове (ок. 1552—1605) князь Петр Борятинский оставил мир, удалился в Брянск и принял постриг с именем Поликарп в честь святого Поликарпа Смирнского.</p>
				<p>С удалением князя Петра из мира для него начался прискорбный и тяжелый путь — путь смирения, отречения от своей воли, путь иноческого перевоспитания. Нелегко было привыкать князю к суровой монашеской пище, выстаивать долгие уставные монастырские службы и приучать впоследствии к тому же других. Он сам следил за пением и чтением и был примером для всех: не пропускал ни одной церковной службы, правило читал со слезами. Всецело отрешившись от прежней знатности, он работал в пекарне, копал огороды, носил воду, рубил дрова. Одежда его была неизменна зимой и летом: сапоги, подрясник и заплатанная ряса. Постель состояла из узкой скамьи с небольшим деревянным изголовьем; одеяла не было вовсе. На теле, изнуренном трудами и бдением, преподобный Поликарп носил вериги. Нередко он ходил и с тяжелым посохом.</p>
				<p>Эти подвиги вызвали тайное недоброжелательство некоторых монахов. Некоторые лица из злобного любопытства разузнавали прошлое и извращали его; другие глумились над ним за глаза и осыпали бранью.</p>
				<p>Сохранилось народное предание о поездках преподобного Поликарпа в Киево-Печерскую обитель, где его исстрадавшаяся душа обретала новые силы для несения подвигов.</p>
				<p>Когда преподобный Поликарп построил Спасский Брянский монастырь, он ввел в нем, по благословению старцев, строгий общежительный иноческий устав. Своим усердием он привлек многих иноков и богомольцев. В нем самом соединялись аскетическая уединенность келейной жизни с достоинством, твердость и настойчивость с кротостью, хозяйственность с нестяжательностью, самостоятельность с полной по корностью, живая деятельность с неистощимым перенесением скорбей.</p>
				<p>Чтобы удобнее было наблюдать за жизнью иноков, преподобный Поликарп поручал молодых неопытных монахов руководству старших. Сам направлял братию, обращаясь с наставлением ко всем. Он утверждал их примером личного послушания, ревностью к церковным службам, нестяжательностью.</p>
				<p>Всем было известно, что преподобный Поликарп спал мало, не раздеваясь. Не пропускал утрени, говоря, что на этой службе человек приносит в жертву Господу Богу свой покой. За службой не облокачивался, не дремал. Нередко он так глубоко уходил в молитву, что не слышал подходивших к нему за благословением.</p>
				<p>От природы горячий и пылкий, он приобретал молитвою кротость и смирение.</p>
				<p>Все свободное от трудов время Преподобный посвящал чтению.</p>
				<p>В последние годы жизни, несмотря на слабые силы, святой Поликарп по-прежнему вел подвижническую жизнь, называя свои дела ничтожеством. Келлия его больше походила на землянку, чем на помещение игумена обители. Со всеми он обращался, как простой монах.</p>
				<p>Всякого встречал и провожал Преподобный с искренним сердечным участием. В голосе его всегда слышалась ласка и доброта. Говорил он с необычайным воодушевлением, и эти беседы оставались в сердцах слушателей на всю их последующую жизнь.</p>
				<p>По своему виду преподобный Поликарп Брянский, чудотворец, как передает иконописный подлинник, «был подобием сед, брада, аки Сергиева, ризы монашеския».</p>
				<p>Скончался преподобный Поликарп 23 февраля 1620 года (по другим данным в 1621 г.). Он завещал «погребсти себя при празе церковном» в Преображенском соборе Брянского монастыря. Лет через 40 после кончины Преподобного при его мощах начали совершаться чудесные исцеления больных.</p>
				<p>В конце ХVIII века Спасский монастырь был закрыт. Преображенский собор перешел на положение обычного приходского храма, а в 1875 году он был уничтожен пожаром. (Медный крестмощевик преподобного Поликарпа при пожаре оплыл от жары, но сохранился.)</p>
				<p>Празднование памяти преподобного Поликарпа — 23 февраля — было восстановлено согласно указу Святейшего Синода от 14 июля 1897 года за №3643. С 4 октября 1894 года было разрешено издание икон преподобного Поликарпа.</p>
				<p>(Святые князья Олег-Леонтий и преподобный Поликарп, Брянские чудотворцы. Составил протоиерей Сергий Петровский. Одесса. 1906.)</p>
			</section>
		</section>
		<section>
			<title>
				<p>24-й день</p>
			</title>
			<section>
				<title>
					<p>Пе́рвое и второ́е обрете́ние честны́я главы́ Предте́чевы</p>
				</title>
				<p>А́ще не есть пост: Ве́чер пое́м Блаже́н муж:
					<style>1-й антифо́н. </style>На Го́споди, воззва́х:
					<style>стихи́ры на 6. А́ще же пост, стихологису́ем обы́чную кафи́зму, и пое́тся слу́жба Предтечи с Триодию.</style>
				</p>
				<p>Глас 5.</p>
				<p><style>Подо́бен:</style> Ра́дуйся:</p>
				<p>Ра́дуйся, свяще́нная главо́, и светоно́сная,/ и А́нгелом гове́йная,/ я́же ме́чем отсечена́ древле́,/ и о́стрыми обличе́ньми нечистоты́ студ посе́кшая,/ исто́чник чуде́с, верныя напая́юща,/ и я́же Спасово спаси́тельное прише́ствие возвести́вшая,/ и наи́тие Ду́ха дре́вле уви́девшая,/ к Сему́ все́льшаяся,/ ве́тхой же и но́вой хода́тайствовавшая благода́ти./ Христа́ умоли́ душа́м на́шим дарова́ти ве́лию ми́лость.
				</p>
				<p>В сосу́де скуде́льне сокрове́нная иногда́/ Предте́чева глава́ яви́ся,/ от земны́х недр изда́вшаяся я́вственне/ и чуде́с струи́ источа́ющая,/ и́бо в во́дах главу́ омы́,/ превы́спренняя ны́не покрыва́ющего вода́ми/ и одождя́ющаго челове́ком Боже́ственное оставле́ние./ Сию́ у́бо ублажи́м, и́стинно пресла́вну,/и в се́я обре́тении ра́достно пра́зднуем,/ Христа́ моля́ще дарова́ти ду́шам на́шим ве́лию ми́лость.
				</p>
				<p>Глава́, я́же  А́гнца Бо́жия пропове́давшая,/ пло́тию я́вльшагося,/ и всем покая́ния спасе́нныя пути́ Боже́ственными за́поведьми извести́вшая,/ я́же пре́жде И́родово зако́нопреступление обличи́вшая/ и сего́ ра́ди отсечена́ от телесе́,/ и на вре́мя подъе́мшая сокрове́ние,/ я́коже светоявле́нное нам возсия́ со́лнце,/ покайтеся – вопию́щая – и ко Христу́ ны́не предложи́теся во умиле́нии душе́внем,/ подаю́щему ми́ру ве́лию ми́лость.
				</p>
				<p><style>Сла́ва, глас 6:</style></p>
				<p>Сокро́вище Боже́ственных даро́в,/ Богохрани́мая глава́ твоя́, Предте́че,/ от земны́х недр возсия́,/ ю́же мы, ве́рно прие́млюще/ и покланя́ющеся, сла́вне,/ обогаща́емся от <style>Тебе</style>́, Христо́в Крести́телю,/ чудесы́ пресла́вными и согреше́ний про́щением.
				</p>
				<p>И ны́не, <style>Богоро́дичен:</style> Кто Тебе́ не ублажи́т:</p>
				<p>Вход. Проки́мен дне и чте́ния.</p>
				<p>Проро́чества Иса́иина чте́ние
					<style>(глава́ 40):</style>
				</p>
				<p>Та́ко глаго́лет Госпо́дь:/ утеша́йте, утеша́йте лю́ди Моя́./ Глаго́лет Бог:/ свяще́нницы, глаго́лите в се́рдце Иерусали́му,/ умоли́те его́, я́ко умножися смире́ние его́,/ разреши́ся бо грех его́,/ я́ко прия́т из руки́ Госпо́дни сугу́ба согреше́ния своя́./ Глас вопию́щаго в пусты́ни:/ угото́вайте путь Госпо́день,/ пра́вы твори́те стези́ Бо́гу на́шему./ На го́ру высоку́ взы́ди, благовеству́й Сио́ну,/ возвыша́й кре́постию глас свой, благовеству́яй Иерусали́му,/ вознеси́те, не бо́йтеся./ Аз Госпо́дь Бог,/ Аз услы́шу убо́гих, Изра́илев, и не оста́влю тех./ Но отве́рзу от гор ре́ки и посреде́ по́ля  исто́чники,/ сотворю́ пусты́ню в луг/ и жа́ждущую зе́млю во исто́чники водны́я./ Да возвесели́тся Не́бо  свы́ше, и о́блацы да кропя́т пра́вду,/ да возсия́ет земля́, и да прозя́бнет ми́лость,/ и пра́вда да возсия́ет вку́пе./ Глас весе́лия возвести́те, и услы́шано да бу́дет./ Возвести́те да́же до коне́ц  земли́,/ глаго́лите:/ я́ко изба́ви Госпо́дь раба́ Своего́ Иа́кова./ И <style><style>Аще</style></style> вжа́ждут в пусты́ни,  источи́т им во́ду из ка́мене./ Возвесели́ся, непло́ды неражда́ющая,/ расто́ргни и возопи́й, неболе́вшая,/ я́ко мно́га ча́да пусты́я па́че,/ не́жели иму́щия му́жа.
				</p>
				<p>Проро́чества Малахи́ина чте́ние
					<style>(глава́ 3):</style>
				</p>
				<p>Та́ко глаго́лет Госпо́дь Вседержи́тель:/ се Аз посыла́ю А́нгела Моего́ пред Лице́м Твои́м,/ и́же угото́вит путь Твой пред Тобо́ю/ и прии́дет во храм Свой Госпо́дь,/ <style>егоже</style> вы и́щете./ И кто стерпи́т день вхо́да Его́?/ зане́же тому́ прийти́, я́ко огнь в горни́ле/ и я́коже бы́лие перу́щих./ И очи́стит, пояда́я и очища́я, я́ко сребро́ и зла́то./ И прии́дет к вам судо́м,/ и бу́дет свиде́тель скор на лука́выя,/ и на прелюбоде́йцы, и на клену́щияся И́менем Мои́м во лжу,/ и на лиша́ющия мзды нае́мника, и на наси́льствующия вдови́цы,/ и пха́ющия си́рыя, и на уклоня́ющия суд прише́льца,/ и на небоя́щияся его́, глаго́лет Госпо́дь Вседержи́тель./ Зане́ Аз Госпо́дь Бог ваш и не изменю́ся./ И вы, сы́нове Иа́ковли, уклони́стеся от зако́на и не сохрани́сте./ Сего́ ра́ди обрати́теся ко Мне,/ и обращу́ся к вам, глаго́лет Госпо́дь Вседержи́тель,/ и ублажа́т вас вси язы́цы./ И разуме́йте, я́ко Аз Госпо́дь,/ смотря́яй посреди́ пра́веднаго/ и посреди́ беззако́нника в день он,/ во́ньже сотворю́ снабде́ние лю́бящим Мя./ Позна́йте у́бо и помяни́те зако́н Моисе́ов, раба́ Моего́,/ я́коже запове́да вам в Хори́ве ко всему́ Изра́илю повеле́ние и оправда́ние./ И се Аз послю́ вам Илию́ Фесви́тянина,/ пре́жде да́же не прийти́ дню Госпо́дню вели́кому и просвеще́нному,/ и́же напра́вит се́рдце отца́ к сы́ну/ и се́рдце челове́ка ко и́скреннему своему́,/ да не прише́д поражу́ зе́млю вско́ре,/ глаго́лет Госпо́дь Вседержи́тель,/ Бог Святы́й Изра́илев.
				</p>
				<p>Прему́дрости Соломо́новы чте́ние
					<style>(гла́вы 4, 5):</style>
				</p>
				<p>Пра́ведник, <style>Аще</style> пости́гнет сконча́тися, в поко́и бу́дет./ Осу́дит же пра́ведник умира́яй живу́щия нечести́выя./ Узрят бо кончи́ну пра́веднаго/ и не разуме́ют, что совеща́ша о не́м,/ я́ко пове́ржет Госпо́дь нечести́выя безгла́сны ниц/ и поколе́блет их от основа́ний,/ и до после́дняго исче́знут в боле́зни и па́мять их поги́бнет./ Прии́дут бо в помышле́ние согреше́ний свои́х ужасни́,/ и обличи́т их сопроти́в беззако́ния их./ Тогда́ ста́нет в дерзнове́нии мно́зе пра́ведник/ пред лицем оскорби́вших его́ и отмета́ющих труды́ его́./ Ви́девше же его́, смяту́тся стра́хом мно́гим/ и ужасну́тся о пресла́вном спасе́нии его́./ Реку́т бо в себе́, ка́ющеся,/ и в тесноте́ ду́ха воздохну́т и реку́т:/ сей бе, его́же име́хом не́когда в посме́х и в при́тчу поноше́ния, безу́мнии./ Житие́ его́ вмени́хом неи́стово и кончи́ну его́ безче́стну./ Ка́ко вмени́ся в сыне́х Бо́жиих/ и во святы́х жре́бий его́ есть?/ У бо заблуди́хом от пути́ и́стиннаго,/ и пра́вды свет не облиста́ нам,/ и со́лнце не возсия́ нам./ Беззако́нных испо́лнихомся стезь и поги́бели,/ и ходи́хом стези́ непрохо́дны,/ пути́ же Госпо́дня не разуме́хом.
				</p>
				<p>На стихо́вне стихи́ры, глас 2.</p>
				<p><style>Подо́бен:</style> Егда́ от Дре́ва:</p>
				<p>Прииди́те, честну́ю главу́, отсе́ченную мече́м, Крести́телеву,/ ве́рнии, <style>Днесь</style> почти́м,/ во обре́тении ея срета́юще пе́сньми,/ чту́ще от любве́, благода́ть пролива́ющую исцеле́ний нам,/ ю́же буесло́вящий И́род дре́вле предъотсече́,/ неи́стовством Иродиа́де спле́тся.
				</p>
				<p><style>Стих:</style> Честна́ пред Го́сподем/ смерть преподо́бных Его́.
				</p>
				<p>Я́коже от руды́ зла́то,/ та́ко от земли́ Предтече́ва глава́ просиява́ет,/ в сосу́де скуде́льнем светя́щися и веща́ющи я́сно,/ И́родово облича́ющи прелюбоде́йство и уби́йство,/ зарю́ же просвеща́ющую помышле́ния на́ша./ Ю́же облобыза́юще, ве́рнии, <style>Днесь</style> почти́м пе́сньми,/ я́ко о нас Бо́гу моля́щуюся.
				</p>
				<p><style>Стих:</style> Пра́ведник, я́ко фи́никс, процвете́т,/ я́ко кедр, йже в Ливане, умно́жится.</p>
				<p>Древле, я́коже Боже́ственное сокро́вище/ в сосу́де, сокрове́нная глава́ Крестителева в земли́/ <style>Днесь</style> концем открыва́ется,/ я́коже бога́тство про ливающая исто́чники исцеле́ний,/ боле́зни исцеляющая, ду́ши просвеща́ющая./ Темже, утеше́ния всякаго благода́ть восприе́млюще,/ пе́сньми сию́ благогове́йно похва́лим.
				</p>
				<p><style>Сла́ва, глас 2:</style></p>
				<p>Я́коже Боже́ственных умышле́ний всечестна́я ра́ка,/ Неизрече́ннаго Существа́ я́сно прови́девшая та́инство, глава́ твоя́,/ я́ко от ложе́сн мате́рних, от сокро́вищ земны́х <style>Днесь</style> возсия́,/ Иоа́нне всехва́льне,/ и облагово́ни всю подсо́лнечную, освяще́ния пролива́ющая ми́ро,/ и мы́сленно пропове́дающая путь покая́ния,/ и Спа́су всех моля́щаяся о душа́х на́ших.
				</p>
				<p><style>И ны́не, Богоро́дичен.</style></p>
				<p>Тропа́рь, глас 4:</p>
				<p>От земли́ возсия́вши, Предте́чева глава́/ лучи́ испуща́ет нетле́ния ве́рным исцеле́ний/ свы́ше собира́ет мно́жество А́нгел,/ до́ле же созыва́ет челове́ческий род,/ единогла́сную возсыла́ти сла́ву Христу́ Бо́гу.
				</p>
				<p><style>На у́трени</style></p>
				<p>На Бог Госпо́дь:
					<style>тропа́рь два́жды. Сла́ва, и ны́не, Богоро́дичен воскре́сен, по гла́су тропаря́.</style>
				</p>
				<p>По 1-й стихоло́гии седа́лен, глас 4.</p>
				<p><style>Подо́бен:</style> Ско́ро предвари́:</p>
				<p>Я́ко Боже́ственное сокро́вище, сокрове́но в земли́,/ Христо́с откры́ главу́ твою́ нам, проро́че и Предте́че:/ вси у́бо, соше́дшеся в се́я обрете́ние,/ пе́сньми Богогла́сными Спа́са воспое́м,/ спаса́ющаго на́шу жизнь моли́твами твои́ми.
				</p>
				<p><style>Сла́ва, и ны́не, Богоро́дичен:</style></p>
				<p>Пое́м Тя, Богоневе́сто, Ма́ти Христа́ Бо́га,/ сла́вяще Рождество́ Твое́ непостижи́мое,/ и́мже изба́вихомся от ле́сти диа́воли и вся́кия беды́, Богоро́дице Влады́чице,/ и ве́рно вопие́м:/ поми́луй ста́до Твое́, Еди́на Всепе́тая.
				</p>
				<p>По 2-й стихоло́гии седа́лен, глас 4.</p>
				<p><style>Подо́бен:</style> Вознесы́йся:</p>
				<p>Изда́вшися, я́ко зла́то от руды́,/ свяще́нная твоя́ глава́ пресла́вно/ от незаходи́мых недр земны́х,/ обогати́ ве́рных вся мы́сли разуме́нием Боже́ственным,/ ны́не пока́йтеся, вопию́щи обы́чно./ Ейже покланя́ющеся, Предте́че, Христа́ велегла́сно ве́рою сла́вим.
				</p>
				<p><style>Сла́ва, и ны́не, Богоро́дичен:</style></p>
				<p>Никогда́же премолчи́м, Богоро́дице,/ благода́рно пе́ти от души́ Твоя́ ми́лости, Влады́чице,/ раби́ Твои́, зову́ще и глаго́люще:/ Пресвята́я Де́во, предвари́/ и изба́ви от враг ви́димых и неви́димых и всякаго преще́ния,/ Ты бо еси́ нам заступле́ние.
				</p>
				<p>По полиелеи седа́лен, глас 8.</p>
				<p><style>Подо́бен:</style> Повеле́нное та́йно:</p>
				<p>Крести́телева глава́ крыяшеся, я́ко би́сер, в  земли́ вла́жней/ и, я́ко све́щник Богосве́тел, укра́шена,/ озаря́ет, чудотворя́щи, мир весь:/ я́ко у́тро, возсия́ всеблаголе́пно Со́лнцу Предте́ча/ и невечерни́м све́том возвеща́я па́ки нам:/ се, – взыва́я, – А́гнец Бо́жий!
				</p>
				<p><style>Сла́ва, и ны́не, Богоро́дичен:</style></p>
				<p>Благодари́м Тя при́сно, Богоро́дице,/ и велича́ем, Чи́стая, и покланяемся,/ воспева́юще Рождество Твое́, Благода́тная, вопию́ще непреста́нно:/ спаси́ ны, Де́во Всеми́лостивая, я́ко Блага́я,/ и де́монов исхити́ словоположе́ния стра́шнаго в час испыта́ния,/ да не посрами́мся, раби́ Твои́.</p>
				<p>Степе́нна, 1-й антифо́н 4-го гла́са. Проки́мен, глас 4: Та́мо возращу́ рог Дави́ду,/ угото́вах свети́льник пома́занному Моему́.
					<style>Стих:</style> Помяни́, Го́споди, Дави́да/ и всю кро́тость его́. Вся́кое дыха́ние да хва́лит Го́спода.
					<style>Ева́нгелие от Луки́, зача́ло 31.</style>
				</p>
				<p>По 50-м псалме́ стихи́ра самогла́сна, глас 6:</p>
				<p>Я́же пе́рвее на блю́де,/ И́родову беззако́нную нечистоту́ обличи́вшая,/ покая́ние же всем пропове́давшая ве́рным,/ че́стная глава́ Крести́теля Христо́ва,/ от сокро́вищ земны́х я́влышаяся, предлежи́т,/ ве́рно притека́ющим к ней,/ и прикаса́ющимся со стра́хом,/ и покланя́ющимся любо́вию душе́вною/ дару́ющая разреше́ние прегреше́ний,/ проше́нием подае́т потре́бная и ве́лию ми́лость.</p>
				<p>Кано́н Богоро́дицы со ирмосо́м на 6 и Предте́чи кано́н на 8. Глас 6.</p>
				<p><style>Песнь 1</style></p>
				<p><style>Ирмо́с:</style> Я́ко по су́ху, пешеше́ствовав Изра́иль/ по бе́здне стопа́ми,/гони́теля фарао́на ви́дя потопля́ема,/ Бо́гу, побе́дную песнь пои́м, вопияше.</p>
				<p>Гряди́те, благохва́льным язы́ком/ и всеси́льным пле́щуще ду́хом, из у стен нечи́стых/ глас Сло́ва – Предте́чу пе́сньми духо́вными, ве́рнии, просла́вим.</p>
				<p>Ми́рным устрое́нием утиша́ется/ и безме́рными мно́жествы Христо́ва Це́рковь благостоя́тельне упаса́ется,/ тебе́ ле́тнюю песнь вопию́щи, Предтече.</p>
				<p>Ю́же от Бо́га дару́емую я́ко сокро́вище нам неотъе́млемо/ Богоно́сную главу́ Предте́чеву, вси пе́сньми досто́йно, соше́дшеся, ве́рнии, почти́м.</p>
				<p><style>Богоро́дичен:</style> Твоего́ прие́мши Соде́теля,/ я́ко Сам восхоте́, из безсе́меннаго Твоего́ чре́ва па́че ума́ воплоща́ема, Чи́стая,/ тва́рей вои́стинну яви́лася еси́ Влады́чица.</p>
				<p>Катава́сия: Отве́рзу уста́ моя́:</p>
				<p><style>Песнь 3</style></p>
				<p><style>Ирмо́с:</style> Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</p>
				<p>Утро́ба непло́дна прозябе́ние тя изнесе́ Боже́ственно,/ я́же от язы́к це́рковь, славна́ невестово́дца,/ Христу́, и́стинному Бо́гу и Жениху́, сию́ обруча́юща.</p>
				<p>Твоего́ Боговеща́ннаго гла́са, Предте́че Иоа́нне,/ ни́же ме́чем удержа́ окая́нная прелюбоде́йца:/ Боже́ственную бо твою́ нам явля́вши главу́ от земли́.</p>
				<p>Торжеству́ющий све́тло, жела́ющ тя град учрежда́емь быва́ет,/ я́ко бога́тство обре́тш та́йное/ и исто́чник неоску́ден исцеле́ний, Предте́че, главу́ твою́.</p>
				<p><style>Богоро́дичен:</style> Боже́ственнаго Рождества́ Твоего́, Чи́стая,/ вся́кий естества́ чин прехо́дит чу́до:/ Бо́га бо преесте́ственно зачала́ еси́ во чре́ве/ и, ро́ждши, пребывае́ши при́сно Де́ва.</p>
				<p>Седа́лен, глас 8.</p>
				<p><style>Подо́бен:</style> Повеле́нное та́йно:</p>
				<p>Я́ко в храни́лищи сокро́вище вло́жена Предте́чева глава́ храня́шеся,/ в водоно́се кры́ющася, глас Сло́ва;/ я́ко пшени́ца покрове́на, во глу́бине земли́ изцвете́,/ плодонося́щи Боже́ственную жизнь./ То́я вси почита́ем обрете́ние, Христа́ сла́вяще,/ пода́вшаго той благода́ть источи́ти исцеле́ния.</p>
				<p><style>Сла́ва, и ны́не, Богоро́дичен:</style></p>
				<p>Повеле́нное та́йно прие́м в ра́зуме,/ в кро́ве Ио́сифове тща́нием предста́ безпло́тный, глаго́ля Неискусобра́чней:/ приклони́вый схожде́нием Небеса́ вмеща́ется неизме́нно весь в Тя./ Его́же и ви́дя в ложесна́х Твои́х, прие́мша ра́бий зрак,/ ужаса́юся зва́ти Тебе́:/ ра́дуйся, Невесто́ Неневе́стная.</p>
				<p><style>Песнь 4</style></p>
				<p><style>Ирмо́с:</style> Христо́с моя́ си́ла,/ Бог и Госпо́дь,/ че́стная Це́рковь,/ Боголе́пно пое́т, взыва́ющи,/ от смы́сла чиста́ о Го́споде пра́зднующи.</p>
				<p>Ве́тхаго был еси́ печа́ть, всебога́те, я́ве заве́та,/ и проро́ков коне́ц извести́л еси́,/ и чертогокраси́тель же Боже́ственный Но́ваго яви́лся еси́, Предте́че.</p>
				<p>Власяны́ми ру́бы обы́чно, Предте́че,/ честну́ю претерпе́л еси́ и сла́вную главу́ твою́ покры́ти ца́рскою багряни́цею,/ я́ко ри́зою, ра́дуяся.</p>
				<p>Боже́ственную главу́ твою́ отбеже́нием ни́щий и скита́яйся/ твои́ми Боже́ственными наставле́ньми,/ я́коже незави́стно бога́тство, Иоа́нне, пока́зует.</p>
				<p>Заре́ю, Предте́че, Боже́ственнаго Ду́ха чту́щий тя град всегда́ моли́ уясни́ти/ и Боже́ственней па́мяти твое́й безплотным срадоватися.</p>
				<p><style>Богоро́дичен:</style> Ме́ртва мя показа́ сада́ вкуше́ние,/ живо́тное же дре́во, из Тебе́ я́вльшееся, Пречи́стая, воздви́же/ и ра́йския пи́щи насле́дника мя сотвори́.</p>
				<p><style>Песнь 5</style></p>
				<p><style>Ирмо́с:</style> Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</p>
				<p>Не был еси́ трость, Крести́телю, искуси́тельны ми злополуче́ния ве́тры  все́гда коле́блемь,/ столп же Боже́ственных люде́й непоколеби́м,/ си́лою бо Илиино́ю яви́лся еси́ и Ду́ха.</p>
				<p>И́же Божество́ отмета́яй, и умаля́я сла́ву от <style>Тебе</style>́ кре́щшагося Христа́,/ и Боже́ственную благода́ть твою́ утаева́я,/ пра́ведно от огра́д Боже́ственных возбраня́емь есть.</p>
				<p>Отверзл еси́ незави́стнаго Боже́ственнаго исто́чника дверь/ пою́щим тя любо́вию, сла́вный Предте́че,/ Боже́ственныя благода́ти источа́ющия во́ды  и струй исцеле́ний, всех веселя́щия.</p>
				<p><style>Богоро́дичен:</style> Нося́щи добро́ту мы́сленную красне́йшия души́ Твоея́,/ неве́ста Бо́жия была́ еси́,/ запеча́тствованна де́вством, Чи́стая, и заре́ю чистоты́ мир просвеща́ющи.</p>
				<p><style>Песнь 6</style></p>
				<p><style>Ирмо́с:</style> Жите́йское мо́ре,/ воздвиза́емое зря/ напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</p>
				<p>Проро́ка тя рече́ И́стина – Христо́с, и проро́ков превы́шша,/ Крести́теля же и Предте́чу Жи́зни:/ Того́ бо узре́л еси́, Его́же зако́н и проро́цы провозвести́ша.</p>
				<p>Не терпя́ше кры́тися чуде́с исто́чник, сокро́вище благода́ти,/ сла́вная глава́ твоя́, Крести́телю, проро́че и Предте́че,/ но, я́вльшися, пролива́ет исцеле́ний исто́чники.</p>
				<p>Всебога́тно похвале́ние, и украше́ние све́тло,/ и щит спаси́телен христолю́бный сей/ и благосла́вный предлага́ет град твой,/ честну́ю и Боже́ственную твою́ главу́, Предте́че.</p>
				<p><style>Богоро́дичен:</style> Вели́кий прописа́ во проро́цех Моисе́й Тя, киво́т, и трапе́зу, и све́щник,/ и ста́мну обра́зне, назна́менуя воплоще́ние,/ е́же из Тебе́, Вы́шняго, Ма́ти Де́во.</p>
				<p><style>Конда́к, глас 6.</style></p>
				<p><style>Подо́бен:</style> Вы́шних ища́:</p>
				<p>Проро́че Бо́жий и Предте́че благода́ти,/ главу́ твою́, я́ко ши́пок свяще́ннейший, от земли́ обре́тше,/ исцеле́ния всегда́ прие́млем,/ и́бо па́ки, я́коже пре́жде, в ми́ре проповедуеши покая́ние.</p>
				<p><style>И́кос:</style></p>
				<p>От Го́спода свиде́тельство прие́м, Иоа́нне, па́че всех челове́к вы́шший был еси́,/ отону́дуже похвалы́ пе́сней принести́ тебе́ ужаса́юся,/ но, любо́вию понужде́н, песнь нача́ти дерзну́х./ Те́мже да не унедосто́иши споспе́шник мне бы́ти, всехва́льне,/ да возмогу́ венча́ти твой верх, святы́й требога́те,/ и́бо ты в ми́ре пропове́дуеши покая́ние.</p>
				<p><style>Песнь 7</style></p>
				<p><style>Ирмо́с:</style> Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</p>
				<p>Де́вы прозябе́ние, тя па́че всех рече́ в рожде́нных жена́ми,/ я́ко бо безпло́тен и равноа́нгелен на земли́ Тому́ пожи́л еси́, вопия́:/ благослове́н еси́, Бо́же оте́ц на́ших.</p>
				<p>Во утро́бе де́вственней Все́льшася позна́л еси́ из непло́дна чре́ва/ и, употреби́в ма́терня, Предте́че, гла́са, игра́я взыва́л еси́ Ему́:/ благослове́н еси́, Бо́же оте́ц на́ших.</p>
				<p>От пусты́ни, Пресвяты́м Ду́хом науче́н, яви́лся еси́,/ я́коже у́тро светоно́сно,/ А́́нгел Све́та, нас науча́я вопи́ти:/ благослове́н еси́, Бо́же оте́ц на́ших.</p>
				<p>Ублажи́ся я́ко вои́стинну во граде́х сей ны́не, приснопа́мятне,/ стяжа́вый тя град сокро́вище, Предте́че Христо́в./ Те́мже, пра́зднуя, вопие́т:/ благослове́н еси́, Бо́же оте́ц на́ших.</p>
				<p><style>Богоро́дичен:</style> Тобо́ю, Ма́ти Де́во, Свет возсия́ всей вселе́нней све́тлый,/ Ты бо Зижди́теля всех родила́ еси́, Бо́га:/ у Него́же испроси́, Пречи́стая, нам низпосла́ти ве́рным ве́лию ми́лость.</p>
				<p><style>Песнь 8</style></p>
				<p><style>Ирмо́с:</style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́:/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
				</p>
				<p>По́слан бысть вопию́щаго глас – Предте́ча запусте́вшим сердца́м,/ Сы́на Бо́жия ве́ру благочести́вую водружа́яй, су́щаго Бо́га,/ Его́же превозно́сим во вся ве́ки.</p>
				<p>Угото́вите, глаго́лет и ны́не Предте́ча, Госпо́дню стезю́:/ Сей бо святы́ни ра́ди, прише́д, со Отце́м и Ду́хом/ в на́ша сердца́ всели́тся во ве́ки.</p>
				<p>Слу́хом у́бо гла́су Роди́телеву, очи́ма же Боже́ственнаго Ду́ха зре́нию,/ вся́чески же осяза́нием Иоа́нн Предте́ча, на Тебе́ ру́ку положи́вый, Христе́,/ Богоно́сец быва́ет.</p>
				<p>Из чре́ва освяти́ся Боже́ственным Ду́хом/ и проро́к яви́ся, во чре́ве носи́м,/ ны́не же наслажде́ние и́же в не́дрех тя иму́щему гра́ду показа́ся, проро́че.</p>
				<p><style>Богоро́дичен:</style> Златоза́рный Тя све́щник предъизобрази́,/ при́емшую неизрече́нно Свет Непристу́пный,/ позна́нием Того́ озаря́ющ вся́ческая,/ Его́же превозно́сим во вся ве́ки.</p>
				<p><style>Песнь 9</style></p>
				<p><style>Ирмо́с:</style> Бо́га/челове́ком невозмо́жно ви́дети,/на Него́же не сме́ют чи́ни А́нгельстии взира́ти;/ Тобо́ю же, Всечи́стая, яви́ся челове́ком/ Сло́во воплоще́нно,/ <style>егоже</style> велича́юще,/ с Небе́сными во́и Тя ублажа́ем,</p>
				<p>Я́ве исполне́ния десяти́цы, Предте́че, за́поведей ты храни́тель кре́пок быв,/ прили́чие от Христа́ почте́н был еси́ дарова́ний десяти́цею./ Те́мже тя, Ду́ха таи́нника и дру́га Сло́ву, веду́ще, ублажа́ем.</p>
				<p>Христо́в проро́к же и апо́стол, А́́нгел же и Предте́ча,/ Боже́ственнаго воплоще́ния Крести́тель,/ и свяще́нник, и му́ченик ве́рен,/ пропове́дник же су́щим во а́де ты был еси́,/ и де́вствующим пра́вило, и пусты́ни прозябе́ние.</p>
				<p>Души́ неве́рие облича́ется священноде́йственныя руки́ умерщвле́нныя чудесе́м,/ прозя́бший же па́ки ве́ре и твое́й я́влыпейся главе́, блаже́нне,/ поже́ртая длань обновля́ется.</p>
				<p>Твое́, явле́ние провозвеща́юще зри́телю,/ возвеща́ху А́нгельстии чи́ни нело́жно,/ Гаврии́ла подо́бящеся Боже́ственному благове́щению,/ е́же пре́жде Рождества́ твоего́ свяще́нный 3аха́рия прие́млет.</p>
				<p><style>Богоро́дичен:</style> Страсте́й исцеле́ния да почерпа́ем, в сла́вный храм Предте́чев притека́юще:/ в той бо прихо́дят А́нгельстии ли́цы,/ ду́си же пра́ведных всех,/ Влады́чица с Крести́телем Иоа́нном, исцеле́ния подава́юще.</p>
				<p>Свети́лен.</p>
				<p><style>Подо́бен:</style> Ученико́м:</p>
				<p>Светоявле́нная возсия́ честна́я твоя́ глава́ от незаходи́мых недр земны́х, Предте́че Иоа́нне,/ свети́льниче Све́та невеще́ственнаго,/ ея́же обре́тение любо́вию соверша́юще, мо́лим тя/ лю́тых обрести́ разреше́ние и вре́мя удо́бне соверши́ти воздержа́ния/ моли́твами твои́ми, всехва́льне, Крести́телю Спа́сов.</p>
				<p><style>Сла́ва, и ны́не, Богоро́дичен:</style></p>
				<p>Утеша́ется, Всечи́стая, ве́рных Богому́дрое собра́ние слу́жащее/ и ве́рно воспева́ющее Тя, Богоро́дицу и́стинно./ Те́мже моли́твами Твои́ми поста́ тече́ние даждь нам соверши́ти Боголе́пно,/ и Кресту́ Честно́му поклони́тися, и страсте́м спаси́те́льным Сы́на и Бо́га Твоего́.</p>
				<p>На хвали́тех стихи́ры на 4, глас 4.</p>
				<p><style>Подо́бен:</style> Дал еси́ зна́мение:</p>
				<p>Отве́рзе преддве́рия воздержа́ния/ всечестна́я глава́ твоя́, всехва́льне,/ и пи́щу предложи́ сладча́йшую всем Боже́ственных дарова́ний,/ и́хже причаща́ющеся ве́рно,/ поста́ те́рпкое услажда́ем,/ и ве́рою восхваля́ем тя,/ и вопие́м Христу́ Бо́гу:/ Иису́се Всеси́льне, Спа́се душ на́ших.</p>
				<p>Ми́ра, я́коже во́ды,/ глава́ иска́пающи Предте́чева приснотеку́щая/ и, на трапе́зе <style>Днесь</style> возло́жшися та́йней и Боже́ственней,/ благоуха́ет мы́сленне,/ и го́ресть отгоня́ет скорбе́й,/ и весе́лия вся исполня́ет любо́вию зову́щия:/ Иису́се Всеси́льне, Спа́се душ на́ших.</p>
				<p>Посече́ гла́ва твоя́, я́коже меч остре́йший,/ главы́ беззако́ннующих враг/ и исцеле́ния источи́ в благозако́нии су́щим всем/ Боже́ственных дарова́ний./ И сего́ ра́ди тя ве́рно восхваля́ем,/ дру́га и Предте́чу, Иоа́нне, Зижди́телева,/ и вопие́м Ему́ приле́жно:/ Иису́се Всеси́льне, Спа́се душ на́ших.</p>
				<p><style>Сла́ва, глас 6:</style></p>
				<p>Всечестну́ю главу́ Крести́теля Твоего́, Го́споди,/ я́вльшуюся <style>Днесь</style> от земли́,/ со гла́сом хвале́ния прие́мшии ве́рно,/ в моли́тву, Человеколю́бче, гре́шнии раби́ Твои́ приводя́ще, мо́лимся,/ Тоя́ ра́ди улучи́ти в день Суда́ от <style>Тебе</style>́ очище́ние и ве́лию ми́лость.</p>
				<p>И ны́не, <style>Богоро́дичен:</style></p>
				<p>Благолюби́вый Бо́же и Спа́се,/ рабы́ Твоя́ спаса́й от вся́каго обстоя́ния лю́таго/ моли́твами Предте́чи Твоего́ и всех святы́х/ и Ма́тере Твое́й мольба́ми.</p>
				<p>Славосло́вие вели́кое и отпу́ст.</p>
				<p>НА ЛИТУРГИ́И</p>
				<p>Блаже́нны от кано́на, пе́сни 3-я и 6-я. Проки́мен, глас 7: Возвесели́тся пра́ведник о Го́споде/ и упова́ет на Него́.
					<style> <style>Стих:</style> </style>Услы́ши, Бо́же, глас мой,/ внегда́ моли́ти ми ся к Тебе́.
					<style> Апо́стол к Коринфяном, зача́ло 176. </style>Аллилу́йя, глас 4: Пра́ведник, я́ко фи́никс, процвете́т, я́ко кедр, и́же в Лива́не, умно́жится.
					<style> Стих</style>: И́стина от земли́ возсия,/ и пра́вда с Небесе приниче.
					<style> Ева́нгелие от Матфе́я, зача́ло 40. Прича́стен: </style>В па́мять ве́чную бу́дет пра́ведник:
				</p>
				<p>Подоба́ет ведати, я́ко <style><style>Аще</style></style> случи́тся обрете́ние честныя гла́вы Иоа́нна Предте́чи в неде́лю мясопу́стную и́ли сыропу́стную (начина́ется бо с среды́ мясопустныя неде́ли и восхо́дит до вто́рника 4-я неде́ли Великаго поста́):</p>
				<p><style>На ма́лой вече́рни</style> в суббо́ту стихи́ры воскреси́м 4, и Богоро́дичен гла́са. На стихо́вне стихи́ра воскре́сна еди́на: и Предте́чи стихо́вна. По Ны́не отпуща́еши:
					<style> тропа́рь воскре́сен: Сла́ва, Предте́чи: И ны́не, Богоро́дичен воскресен. Ектения ма́лая, и отпуст.</style>
				</p>
				<p>На велицей вече́рни, на Го́споди, воззва́х:
					<style>стихи́ры воскре́сны 3, и Трио́ди 4, и Предте́чи 3. Сла́ва, Трио́ди: И ны́не, Богоро́дичен 1-й гла́са. (<style>Аще</style> ли неде́ля сыропу́ст ная, и пое́м стихи́ры воскре́сны 3, и восто́чен, Анато́лиев, еди́н: и Трио́ди 3, и Предте́чи 3. Сла́ва, Трио́ди: И ны́не, Богоро́дичен 1-й гла́са). На ли́тии стихи́ра хра́ма и Трио́ди хвалитны, два стиха́. <style>Аще</style> неде́ля мясопу́стная, 1-й стих, глас 6: </style>Помышля́ю день он:
					<style>2-й, глас то́йже: </style>О, каковый час тогда́ и день
					<style>. (<style>Аще</style> ли неде́ля сыропу́стная: Глаго́лем Трио́ди такожде в ли́тии два стиха́ хвалитны: 1-й стих, глас 5: </style>Увы́ мне, Ада́м рыда́нием возопи́:
					<style> 2-й, глас то́йже: </style>По́прище доброде́телей отверзеся).
					<style> Сла́ва, Предте́чи, глас 6: </style>Сокро́вище Боже́ственных даро́в.
					<style> И ны́не, Трио́ди, пи́сан на ли́тии Славник. На стихо́вне стихи́ры воскре́сны; Сла́ва, Предте́чи, глас 2: </style>Я́коже Боже́ственных:
					<style>И ны́не, Трио́ди. На благослове́нии хлебо́в тропа́рь, </style>Богоро́дице Де́во:
					<style>три́жды. И чте́ние в посланиих Апо́стольских.</style>
				</p>
				<p><style>На у́трени</style>, на Бог Госпо́дь:
					<style> тропа́рь воскре́сен, два́жды. Сла́ва, Предте́чи: И ны́не, Богоро́дичен 1-й, в то́йже глас. По кафи́змах седальны воскре́сны с Богоро́дичны их и чте́ние во Ева́нгелии толко́вом. Таже</style> Хвали́те И́мя Госпо́дне:
					<style> и </style>Исповедайтеся Господеви:
					<style> Глаго́лем же и 3-й псало́м: На ре́ках Вавило́нских: со аллилуиею. Таже пое́м псало́м и́збранный Предте́чи. И тропари́: </style>А́нгельский собо́р.
					<style> И седальны о́ба, по еди́ножды. Сла́ва, по полиелеи седа́лен: И ны́не, Богоро́дичен и чте́ние Предте́чи. Степе́нна, и проки́мен гла́са. </style>Вся́кое дыха́ние:
					<style> Ева́нгелие воскре́сно. </style>Воскресе́ние Христо́во:
					<style> Кано́н воскре́сен со ирмосо́м на 4; и Трио́ди на 6: и Предте́чи на 4. Катава́сия Трио́ди. (<style>Аще</style> неде́ля сыропу́стная: Кано́н воскре́сен со ирмосо́м на 4, и Богоро́дицы на 2, и Трио́ди на 4, и Предте́чи на 4. Катава́сия Трио́ди.) По 3-й пе́сни конда́к Предте́чи, и и́кос, и седа́лен его́, два́жды. Сла́ва, и ны́не, Трио́ди. И чте́ние Предте́чи. По 6-й пе́сни конда́к Трио́ди, и и́кос, и синаксарий. На 9-й пе́сни пое́м </style>Честне́йшую:
					<style> Свети́лен воскре́сен: Сла́ва, Предте́чи. И ны́не, Трио́ди. На хвалитех стихи́ры воскре́сны, 4: и святаго со Сла́вным, 4: с припе́вы его́. И по стихи́рах святаго глаго́лем: </style>Воскре́сни, Го́споди Бо́же мой:
					<style> И пое́м стихи́ру самогласну Трио́ди, глас 8: </style>Даниил проро́к:
					<style>Сла́ва, глас 1:</style> Предочистим себе́, братие:
					<style>И ны́не:</style> Преблагословенна еси́.
					<style> (<style>Аще</style> неде́ля сыропу́стная: Глаго́лем такожде припе́в: </style>Воскре́сни, Го́споди Бо́же мой:
					<style> И пое́м стихи́ру самогласну Трио́ди, глас 6: </style>Ада́м из ра́я:
					<style>Сла́ва, глас то́йже:</style> Приспе вре́мя:
					<style>И ны́не, </style>Преблагослове́нна еси́
					<style> Славосло́вие вели́кое. По Трисвятом тропа́рь воскре́сен, ектени́й и отпуст. И исхождение обы́чное в притво́р. Сла́ва, и ны́не, стихи́ра ева́нгельская и час 1-й.</style>
				</p>
				<p>На часех тропа́рь воскре́сен: Сла́ва, Предте́чи. И ны́не, Богоро́дичен часо́в. По О́тче наш:
					<style> конда́к Трио́ди и Предте́чи, пременяюще, глаго́лем.</style>
				</p>
				<p>На Литурги́и: Блаже́нны гла́са, на 4: и Трио́ди песнь 3-я, на 4: и Предте́чи 6-я, на 4. По вхо́де тропа́рь воскре́сен и Предте́чи. Сла́ва, конда́к его́: И ны́не, Трио́ди. Проки́мен, Апо́стол, Ева́нгелие и прича́стен пре́жде дне, и Предте́чи.</p>
				<p><style>Аще</style> ли случи́тся обрете́ние честныя главы́ Иоа́нна Предте́чи в суббо́ту мясопу́стную:                                         </p>
				<p>Пое́тся пра́здник Предтечев весь, пре́жде в пято́к мясопу́стный непреме́нно.                                                         </p>
				<p><style>Аще</style> ли случи́тся обрете́ние честныя главы́ Иоа́нна Предте́чи в понеде́льник и́ли во вто́рник сырныя неде́ли:</p>
				<p>В ве́чер пое́м Блаже́н муж:
					<style> 1-й антифо́н. В прочия же дни седми́цы сырныя глаго́лется кафи́зма рядова́я. На </style>Господи, воззва́х:
					<style> стихи́ры Предте́чи, на 6. Сла́ва, Предте́чи. И ны́не, Богоро́дичен воскре́сен, в то́йже глас. Проки́мен дне и паремии Предте́чи. На стихо́вне Трио́ди самогласен дне два́жды: и мученичен. Сла́ва, Предте́чи: И ны́не, <style>Богородичен:</style> Тропа́рь Предте́чи: Сла́ва, и ны́не, Богоро́дичен воскре́сен, и ектения.</style>
				</p>
				<p><style>На у́трени</style>, на Бог Госпо́дь:
					<style> тропа́рь Предте́чи, два́жды. <style>Сла́ва, и ны́не, Богоро́дичен.</style> И обычныя кафи́змы. По 1-й кафи́зме седа́лен Трио́ди и чте́ние дне. По 2-й кафи́зме седальны Предте́чи о́ба: и чте́ние Предте́чи. Полиелей и седа́лен Предте́чи, два́жды, и Богоро́дичен его́, и чте́ние Предте́чи. Степе́нна, 1-й антифо́н 4-го гла́са. Проки́мен Предте́чи, </style>Вся́кое дыха́ние:
					<style>Ева́нгелие Предте́чи. Таже псало́м 50. Стихи́ра Предте́чи. Кано́н Богоро́дицы со ирмосо́м на 6: и Предте́чи на 8. Катава́сия: </style>Отве́рзу уста́ моя́:
					<style> А идеже трипеснец, и пое́м кано́н Предте́чи со ирмосо́м на 6, и Трио́ди на 8. По 3-й пе́сни седа́лен Предте́чи, два́жды. <style>Сла́ва, и ны́не, Богоро́дичен.</style> И чте́ние Предте́чи. По 6-й пе́сни конда́к Предте́чи, и и́кос, и проло́г. По 9-й пе́сни свети́лен Предте́чи два́жды. Сла́ва, и ны́не, Богоро́дичен его́. На хвалитех стихи́ры Предте́чи на 4. Сла́ва, Предте́чи, <style>И ны́не, Богоро́дичен.</style> На стихо́вне Трио́ди самогласен дне два́жды, и мученичен. Сла́ва, Предте́чи: </style>Я́же первее на блю́де:
					<style>И ны́не, Богоро́дичен.</style>
				</p>
				<p>И про́чая обы́чная, и отпуст. И час 1-й, тропа́рь Предте́чи и по трисвятом конда́к его́. Такожде и на про́чих часех.</p>
				<p>На Литурги́и: Блаже́нны Предте́чи, пе́сни 3-я и 6-я. Проки́мен, Апо́стол, аллилу́йя, Ева́нгелие и прича́стен дне и Предте́чи.</p>
				<p><style>Аще</style> ли случи́тся обрете́ние честныя главы́ Иоа́нна Предте́чи в среду́ сырныя седми́цы, и пое́м слу́жбу всю Предте́чи ве́чер и у́тро во вто́рник сырныя неде́ли.</p>
				<p><style>Аще</style> же в пято́к, и пое́м слу́жбу его́ в четверто́к.</p>
				<p><style>Аще</style> случи́тся обрете́ние честныя главы́ в четверто́к сы́рный:</p>
				<p>И в сре́ду на часех, по О́слаби, оста́ви:
					<style> и по поклонех быва́ет звон по обы́чаю, и абие глаго́лем: </style>Прии́дите, покло́нимся:
					<style> три́жды, и псало́м обы́чный, и ектения, и стихи́ры по предпи́санному. По вхо́де, проки́мен, паремии дне. И по сих проки́мен: </style>Да упова́ет Изра́иль на Господа́.
					<style> Таже пареми́й святаго 3. Посем, </style>Сподо́би, Го́споди:
					<style> На стихо́вне Трио́ди самогласен дне два́жды: и мученичен. Сла́ва, Предте́чи: <style>И ны́не, Богоро́дичен.</style> По </style>Ны́не отпуща́еши:
					<style> трисвятое по </style>О́тче наш:
					<style> тропа́рь Предте́чи: Сла́ва, и ны́не, Богоро́дичен воскре́сен, и ектения: </style>Поми́луй нас, Бо́же:
					<style> и 3 покло́ны великия. Посем моли́тва</style>: Всесвята́я Тро́ице:
					<style> и </style>Буди́ и́мя Госпо́дне,
					<style> три́жды: с покло́ны, и псало́м 33. Таже </style>Досто́йно есть:
					<style> и отпуст, и вхо́дим в тра́пезу, и разреша́ем на сыр и я́йца.</style>
				</p>
				<p><style>Аще</style> ли случи́тся обрете́ние честныя главы́ Иоа́нна Предте́чи в суббо́ту сыропу́стную:</p>
				<p>В пято́к вечера́ пое́м, Блаже́н муж:
					<style> 1-й антифо́н. На </style>Го́споди, воззва́х:
					<style> стихи́ры Предте́чи: подо́бны 3; и отцев 3. Сла́ва, Предте́чи: И ны́не, Богоро́дичен 1-й гла́са. Вход. Проки́мен дне, и пареми́я: и по ней проки́мен, глас 6. Да </style>упова́ет Изра́иль на Господа́.
					<style> Таже пареми́й Предте́чи. </style>Сподоби, Го́споди, в ве́чер сей:
					<style> и ектения: </style>Испо́лним вече́рнюю моли́тву:
					<style> На стихо́вне Трио́ди самогласен дне два́жды, и мученичен. Таже припе́в: </style>Возвесели́тся праведник:
					<style> и пое́м стихи́ру Предте́чи самогласну, глас 6: </style>Я́же первее на блю́де:
					<style> Сла́ва, отцев, глас 8: </style>Мона́хов мно́жества:
					<style> И ны́не, Богоро́дичен, в то́йже глас. Тропа́рь Предте́чи: Сла́ва, отцев: И ны́не, <style>Богоро́дичен:</style> </style>Е́же от века́ утаеное:
					<style> посем ектения: </style>Поми́луй нас, Бо́же:
					<style> и 3 великия покло́ны. Таже, </style>Всесвята́я Тро́ице:
					<style> и </style>Буди́ и́мя Госпо́дне:
					<style> три́жды. И псало́м 33: </style>Благословлю́ Господа́:
					<style> и отпуст. И в тра́пезе разреша́ем на сыр и яйца́.</style>
				</p>
				<p>На повече́рии пое́м кано́н усо́пших в притво́ре, Окто́иха гла́са, и́ли Богоро́дичен. По Достойне, и по трисвятом конда́к Предте́чи: Сла́ва, и ны́не, Трио́ди отцев.</p>
				<p><style>На у́трени</style> на Бог Госпо́дь:
					<style> тропа́рь Предте́чи два́жды. Сла́ва, отцев: И ны́не, Богоро́дичен 1-й. По кафи́змах седа́лен отцев, и Богоро́дичен их, и чте́ние отцев. Поли́е́лей, и седальны Предте́чи, вси по еди́ножды. Сла́ва, по полиелеи седа́лен: <style>И ны́не, Богоро́дичен.</style> И чте́ние Предтечи. Степе́нна, 1-й антифо́н 4-го гла́са. Проки́мен, </style>Вся́кое дыха́ние:
					<style> и Ева́нгелие Предте́чи. Псало́м 50. Стихи́ра Предте́чи. Кано́н Предте́чи со ирмосо́м на 6: и отцев на 8. Катава́сия, ирмо́с Трио́ди. Стихословим же и 2-ю песнь Трио́ди: во псалти́ри же пе́сни той не глаго́лем. По 3-й пе́сни конда́к Предте́чи, и и́кос, и седа́лен его́: Сла́ва, отцев: <style>И ны́не, Богоро́дичен.</style> И чте́ние Предте́чи. По 6-й пе́сни конда́к отцев, и и́кос, и синаксарий. По 9-й пе́сни свети́лен Предте́чи: Сла́ва, отцев: <style>И ны́не, Богоро́дичен.</style> На хвалитех стихи́ры Предте́чи 3, и отцев, 3: Сла́ва, отцев, <style>И ны́не, Богоро́дичен.</style> Славосло́вие вели́кое, тропа́рь Предтечи: Сла́ва, отцев: <style>И ны́не, Богоро́дичен.</style> И исхождение в притво́р, и час 1-й.</style>
				</p>
				<p>На часех тропа́рь Предте́чи: Сла́ва, отцев: И ны́не, Богоро́дичен часо́в. По О́тче наш:
					<style> Конда́к Предте́чи, и отцев, пременяюще, глаго́лем.</style>
				</p>
				<p>На Литурги́и: Блаже́нны Предте́чи, песнь 3-я, на 4: и отцев 6-я на 4. По вхо́де тропа́рь хра́ма и Предте́чи, и отцев. Таже конда́к хра́ма, и Предте́чи. Сла́ва, отцев: И ны́не,
					<style> хра́ма Богоро́дицы, и́ли </style>Предста́тельство христиа́н:
					<style> Проки́мен, Апо́стол, аллилу́йя, Ева́нгелие, и прича́стен, пре́жде Предте́чи, и пото́м отцев. Ряд же Апо́стол, и Ева́нгелие, чтем под зача́ло.</style>
				</p>
				<p><style>Аще</style> ли случи́тся обрете́ние честныя главы́ Предтечевы понеде́льник 1-я неде́ли посто́в:                                          </p>
				<p>Слу́жба вся Предте́чи пое́тся в неде́лю сы́рную.           </p>
				<p><style>Аще</style> ли случи́тся обрете́ние честныя главы́ Предтечевы в <style>кий</style>  лю́бо день 1-я неде́ли посто́в:                                        </p>
				<p>И пое́тся слу́жба его́ в неде́лю сыропу́стную и́ли в суббо́ту 1-я неде́ли посто́в.</p>
				<p><style>Аще</style> ли случи́тся обрете́ние честныя главы́ Предтечевы в суббо́ту 1-я неде́ли посто́в:                                                </p>
				<p>В пяток ве́чера кафи́зма рядова́я: на Го́споди, воззва́х:
					<style> стихи́ры на 10: и пое́м самогласен дне два́жды: и Предте́чи стихи́ры на 4: и Феодора на 4. Сла́ва, Феодора: И ны́не, Богоро́дичен 1-й гла́са. Вход. Проки́мен: И чте́ния дне, и Предте́чи 3. И по </style>Да испра́вится моли́тва моя́:
					<style> 3 покло́ны великия: и про́чее преждеосвященных. По заамвонной моли́тве, пое́м кано́н святаго Феодора над коливом, я́коже указася в 40-це на ряду: и отпуст.</style>
				</p>
				<p>А идеже несть преждеосвященных: Ве́чера на Го́споди, воззва́х:
					<style> стихи́ры Предте́чи, 3, и Феодора, 3. Сла́ва, Феодора: И ны́не, Богоро́дичен 1-й гла́са прешедшаго, без вхо́да. Проки́мен, и чте́ние дне, и Предте́чи. На стихо́вне Трио́ди самогласен дне два́жды, и мученичеи. Таже припе́в: </style>Возвесели́тся пра́ведник:
					<style> и пое́м стихи́ру мученика, глас 2: </style>Боже́ственных даро́в:
					<style> пи́сана в стихи́рах. Сла́ва, Предте́чи, глас 6: </style>Сокро́вище Боже́ственных:
					<style> И ны́не, Богоро́дице, </style>Ты еси́ лоза́:
					<style> по </style>Ны́не отпущаеши:
					<style> тропа́рь Предте́чи: </style>Сла́ва,
					<style> му́ченика: И ны́не, <style>Богоро́дичен:</style> </style>Вся па́че смы́сла:
					<style> ектени́й, и 3 покло́ны великия. И пое́м кано́н святаго Феодора над коливом и отпуст по обы́чаю.</style>
				</p>
				<p>Повече́рие пое́м вели́кое, на немже пое́м кано́н усо́пших Мине́и рядовый. Тропари́ же по 1-м трисвятом глаго́лем обо́их святы́х, а на после́днем трисвятом конда́к Предте́чи.</p>
				<p><style>На у́трени</style>, на Бог Госпо́дь:
					<style> тропа́рь Предте́чи два́жды: Сла́ва, Феодора: И ны́не. <style>Богоро́дичен:</style> </style>Вся па́че:
					<style> По 1-й кафи́зме седальны Предте́чи о́ба: Сла́ва, и ны́не, <style>Богородичен:</style> и чте́ние Предте́чи. По 2-й кафи́зме седален Феодора. <style>Сла́ва, и ны́не, Богоро́дичен:</style> и чте́ние Предте́чи и́ли Феодора. Полиелей, и седа́лен Предте́чи два́жды: <style>Сла́ва, и ны́не, Богоро́дичен:</style> и чте́ние Предте́чи. Степе́нна, 1-й антифо́н 4-го гла́са. Проки́мен, </style>Вся́кое дыха́ние:
					<style> Ева́нгелие Предте́чи. Псало́м 50. Стихи́ра Предте́чи. Кано́н Предте́чи со ирмосо́м на 6: и Феодора о́ба кано́на на 8. Катава́сия, </style>Отве́рзу уста́ моя́:
					<style> Пе́сни же седмую и осмую глаго́лем напреди в пято́к. По 3-й пе́сни конда́к и и́кос, и седа́лен Предте́чи: Сла́ва, Феодора: И ны́не, <style>Богоро́дичен:</style> и чте́ние о свято́м Феодоре. По 6-й пе́сни конда́к Феодора, и и́кос. И чтем проло́г и синаксарий. По 9-й пе́сни свети́лен Предте чи: Сла́ва, Феодора: <style>И ны́не, Богоро́дичен.</style> На хвалитех стихи́ры Предте́чи, подо́бны 3 и Феодора, подо́бны 3. Таже, припе́в: </style>Возвесели́тся пра́ведник:
					<style> и пое́м самогласну стихи́ру Предте́чи, глас 6: </style>Всечестную главу́:
					<style> Сла́ва, Феодора: И ны́не, </style>Богоро́дице, Ты еси́ лоза́:
					<style> Славосло́вие вели́кое: тропа́рь Предте́чи: Сла́ва, Феодора: <style>И ны́не, Богоро́дичен.</style> Ектени́й, и отпуст, и обы́чное исхождение в притво́р, и час 1-й.</style>
				</p>
				<p>На часех тропа́рь Предте́чи. Сла́ва, Феодора: И ны́не, Богоро́дичен часо́в. Кондаки́ же глаго́лем пременяюще.</p>
				<p>На Литурги́и: Блаже́нны Предте́чи, песнь 3-я, на 4, и Феодора песнь 6-я, на 4. По вхо́де тропа́рь Предте́чи, и Феодора, и конда́к его́: Сла́ва, Предте́чи: И ны́не, Богородицы хра́ма, и́ли Предста́тельство христиа́н:
					<style> Проки́мен, аллилу́йя, и прича́стен Предте́чи, и Феодора еди́н. Апо́стол же и Ева́нгелие пре́жде суббо́ты, и Феодора под зача́ло. Таже, Предте́чи.</style>
				</p>
				<p><style>Аще</style> ли случи́тся обрете́ние че́стный главы́ Иоа́нна Предте́чи в 1-ю неде́лю посто́в:</p>
				<p>И пое́тся слу́жба его́, я́коже ука́зано в неде́лю 3-ю посто́в, кро́ме поклоне́ния Креста́, точию на ли́тии. Сла́ва, Предтечи, пи́сана на Го́споди, воззва́х:
					<style> И ны́не, Трио́ди. На стихо́вне, Сла́ва, Предте́чи: И ны́не, Трио́ди. На </style>Бог Госпо́дь:
					<style> тропа́рь воскре́сен, два́жды. Сла́ва, Предте́чи: И ны́не, </style>Пречи́стому Твоему́ о́бразу:
					<style> Катава́сия Трио́ди.</style>
				</p>
				<p><style>Аще</style> ли случи́тся обрете́ние честныя главы́ Предте́чи в понеде́льник 2-я, и́ли 3-я, и́ли 4-я неде́ли посто́в:              </p>
				<p>В неде́лю ве́чера пое́м Блаже́н муж:
					<style> 1-й антифо́н. На Го́споди, воззва́х: стихи́ры на 10: Трио́ди дне на 4, повторяюще 1-ю: и Предте́чи, на 6: Сла́ва, Предте́чи: И ны́не, Богоро́дичен 1-й. Вход: Проки́мен вели́кий Трио́ди, и чте́ния Предте́чи 3. Таже, </style>Сподоби, Го́споди,
					<style> в ве́чер сей: и </style>Испо́лним вече́рнюю:
					<style> На стихо́вне Трио́ди самогласен дне два́жды, и мученичен: Сла́ва, Предте́чи: и Ны́не, Богородичен по гла́су, воскре́сен. И по </style>О́тче наш:
					<style> тропа́рь Предте́чи: Сла́ва, и ны́не, Богоро́дичен воскре́сен: ектени́й: </style>Поми́луй нас, Бо́же:
					<style> и покло́ны 3 великия, и отпуст.</style>
				</p>
				<p>Полунощницу же пое́м по обы́чаю, с кафи́змою и тропари́ обы́чными. По Честне́йшую:
					<style> 3 покло́ны великия.</style>
				</p>
				<p><style>На у́трени</style>, на Бог Госпо́дь:
					<style> тропа́рь Предте́чи два́жды: <style>Сла́ва, и ны́не, Богоро́дичен.</style> По 1-й и по 2-й кафи́змах глаго́лем седальны Трио́ди: ектени́й же не глаго́лются. И чте́ние во Ефреме. По 3-й кафи́зме глаго́лет иере́й ектению малу́ю, и седальны Предте́чи о́ба, и чте́ние Предте́чи. Полиелей, и седа́лен Предте́чи два́жды: <style>Сла́ва, и ны́не, Богоро́дичен:</style> и чте́ние Предте́чи. Степе́нна, 1-й антифо́н 4-го гла́са. Проки́мен, и Ева́нгелие Предте́чи. Таже, псало́м 50. Стихи́ра Предте́чи. Кано́н Предте́чи со ирмосо́м на 8. Катава́сия, </style>Отве́рзу уста́ моя́:
					<style> А идеже трипеснец: и пое́м кано́н Предте́чи со ирмосо́м на 6: и трипеснец на 8. Катава́сия Трио́ди. По 3-й пе́сни седа́лен Предте́чи два жды: Сла́ва, и ны́не, Богоро́дичен, и чте́ние Предте́чи. По 6-й пе́сни конда́к, и и́кос, и проло́г. Свети́лен Предте́чи, два́жды. <style>Сла́ва, и ны́не, Богоро́дичен.</style> На хвалитех стихи́ры Предте́чи, на 4: Сла́ва, Предте́чи: И ны́не, Богоро́дичен его́. Таже настоя́тель и́ли чтец глаго́лет: </style>Сла́ва Тебе́, показа́вшему нам свет.
					<style> Посем ектения, </style>Испо́лним утреннюю:
					<style> Таже, на стихо́вне Трио́ди самогласен дне два́жды, и мученичен, Сла́ва, Предте́чи: <style>И ны́не, Богоро́дичен.</style> Посем </style>Бла́го есть:
					<style> глаго́лем еди́ножды. </style>По О́тче наш:
					<style> тропа́рь Предте́чи. Сла́ва, и ны́не, Богоро́дичен воскре́сен. Ектения, </style>Поми́луй нас, Бо́же
					<style>, и 3 покло́ны великия, без отпуста, и час 1-й.</style>
				</p>
				<p>На часех, тропа́рь глаго́лем Предте́чи: и по трисвятом конда́к его́. И наконе́ц 3 покло́ны великия. И по поклонех, трисвятаго не глаго́лем, но глаго́лем: Христе́, Све́те:
					<style> и отпуст. Часы́ же тре́тий, шестый и девя́тый пое́м с кафи́змами, в подо́бное их вре́мя, со чте́нием. На 6-м ча́се чтется пареми́я дне, по чи́ну ея. Моли́твы же великаго Васи́лия по часех глаго́лем непреме́нно, е́же есть</style>: Владыко Бо́же О́тче: и Бо́же и Го́споди сил:
					<style> и </style>Владыко Го́споди Иису́се Христе́:
					<style> Егда́ же пое́м полиелей, на часех в кампан не ударя́ем. По кафи́зме аллилу́йя, три́жды. Таже, Го́споди, поми́луй: три́жды. И чтец глаго́лет: Сла́ва, тропа́рь Предтечи: И ны́не, Богоро́дичен часо́в. По </style>О́тче наш:
					<style> конда́к</style>
				</p>
				<p>Предте́чи. По Честне́йшую:
					<style> 3 покло́ны великия. По 9-м ча́се Блаже́нны глаго́лем поскору без пе́ния. По </style>Ослаби, остави:
					<style> конда́к хра́ма: Сла́ва, Предте́чи: И ны́не, хра́ма Богородицы. <style>Аще</style> ли несть хра́ма Богоро́дицы, И ны́не, </style>Предста́тельство христиа́н:
					<style> посем, </style>Го́споди, поми́луй,
					<style>40. Сла́ва, и ны́не, </style>Честне́йшую Херуви́м:
					<style> и 3 покло́ны великия. Таже, мо́литва: </style>Всесвята́я Тро́ице:
					<style> и обы́чный отпуст. И начина́ем вече́рню по обы́чаю. Настоя́тель и́ли чтец глаго́лет: </style>Приидите, покло́нимся:
					<style> три́жды. И пое́м вече́рню с поклоны, по чи́ну по́стному. По обы́чной кафи́зме, на </style>Го́споди, воззва́х:
					<style> стихи́ры на 10: Трио́ди самогласен дне два́жды, и мученичен: и подо́бны Трио́ди 3: и Предте́чи 4. Сла́ва, Предте́чи, И ны́не, <style>Богоро́дичен:</style> по гла́су обы́чны. <style>Аще</style> ли к среде́ и́ли пятку́, глаго́лем Крестобогородичен, по гла́су Славника. Вход со Ева́нгелием. </style>Све́те ти́хий:
					<style> Проки́мен, и чте́ние дне. </style>Да испра́вится моли́тва моя́:
					<style> и 3 покло́ны великия. Ектени́й малыя не глаго́лем. Проки́мен, Апо́стол, аллилу́йя, Ева́нгелие и прича́стен Предте́чи. Литурги́я преждеосвященная, по обы́чаю. На отпусте иере́й поми́нает пре́жде празднуемаго святаго, пото́м наставшаго. Святаго же, прилучившагося на ря́ду, кано́н пое́м на у́трени по чи́ну: стихи́ры же его́, и́же пи́саны на вече́рни на </style>Го́споди, воззва́х:
					<style> глаго́лем их на хвалитех.</style>
				</p>
				<p><style>Аще</style> ли коея великия ра́ди нужды́, в па́мять святы́х вели́ких иму́щих полиелей, не случи́тся быти преждеосвяще́нней Литурги́и, часы́ пое́м, я́коже вы́ше речеся. По 9-м ча́се, и по моли́тве: Владыко Го́споди Иису́се Христе́:
					<style> глаго́лем и псало́м: </style>Благослови́, душе́ моя́, Го́спода и вся вну́тренняя:
					<style> Сла́ва, </style>Хвали́, душе́ моя́, Господа́:
					<style> И ны́не, </style>Единоро́дный Сы́не:
					<style> И </style>Во Ца́рствии Твое́м:
					<style> поскору без пе́ния. На Блаженнах глаго́лем Предте́чи пе́сни 3-ю и 6-ю. Таже Апо́стол и Ева́нгелие Предте́чи. Посем, </style>Помяни́ нас, Го́споди:
					<style> По </style>Ослаби, остави:
					<style> и по </style>О́тче наш:
					<style> конда́к хра́ма. Сла́ва, Предте́чи: И ны́не, Богоро́дицы хра́ма. <style>Аще</style> же несть хра́ма Богоро́дицы: </style>Предста́тельство христиа́н:
					<style> Та же, </style>Го́споди, поми́луй, <style>40 и покло́ны 3 великия. И в то вре́мя параекклисиарх знамену́ет в два кампана. И по тре́х поклонех вели́ких глаго́лем: </style>Приидите, покло́нимся:
					<style> и пое́м вече́рню с покло́ны, и кафи́зма обы́чная. На </style>Го́споди, воззва́х:
					<style> стихи́ры Трио́ди, подо́бны 3: и святаго Тарасия 3. <style>Сла́ва, и ны́не, Богоро́дичен.</style> <style>Аще</style> ли к среде́ и́ли пятку, глаго́лем: Сла́ва, и ны́не, Крестобогородичен. Таже </style>Све́те ти́хий:
					<style> Проки́мен, и чте́ние Трио́ди дне. На стихо́вне дне Трио́ди. По </style>Ны́не отпущаеши:
					<style> и по </style>О́тче наш:
					<style> тропа́рь, </style>Богоро́дице Де́во, ра́дуйся:
					<style> и про́чая по по́стному. По </style>Честне́йшую:
					<style> и по поклонех, глаго́лем трисвятое, </style>Го́споди, поми́луй, <style>12. </style>Всесвята́я Тро́ице:
					<style>Таже, </style>Буди́ и́мя Госпо́дне:
					<style> и 3 покло́ны. И </style>Благословлю́ Го́спода:
					<style> </style>Досто́йно есть:
					<style> и отпуст. На отпусте же помина́ет наставшаго святаго. По отпусте же вхо́дим в тра́пезу, ядим два варе́ния с еле́ем и пием вино́. В среду́ же и пято́к ядим два варе́ния без еле́я и пне́м вино́.  </style>
				</p>
				<p><style>Аще</style> ли случи́тся обрете́ние честныя главы́ Предтечевы во еди́н от дней по́стных:                                                   </p>
				<p>И пое́м слу́жбу его́ си́це. На часех, по Ослаби, остави:<style> и  </style>по О́тче наш:
					<style>кондаки́ по уста́ву. Таже, </style>Го́споди, поми́луй,
					<style>40. Сла́ва, и ны́не, </style>Честнейшую Херуви́м:
					<style> И по поклонех глаго́лем трисвятое, </style>Го́споди, поми́луй,
					<style>12: и </style>Всесвята́я Тро́ице:
					<style> И абие начина́ем вече́рню, и обы́чную кафи́зму. Глаго́лются же ектени́й малыя по коемждо антифо́не. На Го́споди, воззва́х: стихи́ры на 10. Самогласен дне, два́жды, и мученичен, и подо́бны Трио́ди 3: и Предте́чи 4. Сла́ва, Предте́чи: И ны́не, </style>Кто Тебе́ не ублажи́т:
					<style> Вход, проки́мен, и чте́ние дне, и Предте́чи чте́ния три. Таже пое́м: </style>Да испра́вится моли́тва моя́:
					<style>и 3 покло́ны, и поряду Литурги́я преждеосвященных. А идеже не бу́дет преждеосвященныя, по </style>Ослаби, остави:
					<style> и по поклонех вели́ких, чтец глаго́лет: </style>Приидите, покло́нимся,
					<style> три́жды, и покло́ны 3. Таже псало́м, </style>Благослови́, душе́ моя́,
					<style>Господа́: и пое́м вече́рню без покло́нов. По обы́чней кафи́зме стихи́ры на 6: Трио́ди подо́бны, 3: и Предте́чи 3: Сла́ва, Предте́чи: И ны́не, <style>Богоро́дичен:</style> </style>Кто Тебе́ не ублажи́т:
					<style>Вход. И </style>Све́те ти́хий:
					<style> Проки́мен, и чте́ние дне, и Предте́чи, и абие </style>Сподоби, Го́споди:
					<style> таже, </style>Исполни́м вече́рнюю моли́тву: На стихо́вне Трио́ди, Сла́ва, Предте́чи: И ны́не, Богоро́дичен по гла́су: Ны́не отпущаеши:
					<style> По трисвятом тропа́рь Предтечи: Сла́ва, и ны́не: </style>Е́же от века́ утаеное:
					<style> ектения, </style>Поми́луй нас, Бо́же:
					<style> Посем три покло́ны вели́кий и моли́тва, </style>Всесвята́я Тро́ице:
					<style> и </style>Благословлю́ Господа́:
					<style> </style>Досто́йно есть:
					<style> и отпуст.</style>
				</p>
				<p>Повече́рие пое́м вели́кое без покло́нов. По 1-м трисвятом тропа́рь Предте́чи: Сла́ва, и ны́не, Богоро́дичен воскре́сен по гла́су. По второ́м трисвятом тропари́ обычиыя: Поми́луй нас, Го́споди:
					<style> По Достойне, и по трисвятом конда́к Предте́чи: а </style>Го́споди сил, с на́ми буди́:
					<style> не пое́м. По Честне́йшую: три покло́ны вели́кий. Трисвятаго же не глаго́лем, а отпуст ма́лый, Полунощницу пое́м по обы́чаю, с кафи́змами, я́коже предписася в понеде́льник 2-я неде́ли поста́. Такожде и у́треню, и всю слу́жбу Предте́чи.</style>
				</p>
				<p><style>Аще</style> случи́тся обрете́ние честныя главы́ Предтечевы в суббо́ту 2-ю и́ли 3-ю посто́в:                                                </p>
				<p>В пяток ве́чера кафи́зма рядова́я. На Го́споди, воззва́х:
					<style> стихи́ры на 10: Трио́ди самогласен два́жды: и Окто́иха мучетгчны 4, и Предте́чи 4. Сла́ва, Предте́чи: И ны́не, Богоро́дичен 1-й гла́са. Вход, проки́мен, и чте́ние дне, и Предте́чи 3. </style>Да испра́вится моли́тва моя́:
					<style> и про́чая преждеосвященных. <style>Аще</style> ли несть преждеосвященныя, в пято́к ве́чера, на </style>Го́споди, воззва́х:
					<style> стихи́ры Предте́чи, на 6: Сла́ва, Предте́чи, И ны́не, Богоро́дичен 1-й гла́са. Вход, проки́мен, и чте́ние дне, и святаго. Таже, </style>Сподоби, Го́споди:
					<style> На стихо́вне самогласен Трио́ди, два́жды: и мученичен Окто́иха по гла́су: Сла́ва, Предте́чи: <style>И ны́не, Богоро́дичен.</style> По </style>Ны́не отпущаеши:
					<style> тропа́рь Предте́чи: Сла́ва, и ны́не, Богоро́дичен воскре́сен настоящаго гла́са. Ектения и покло́ны 3. Таже моли́тва, </style>Всесвята́я Тро́ице:
					<style>Буди́ и́мя Госпо́дне:</style>
					<style> и псало́м 33. </style>Благословлю́ Господа́: Досто́йно есть:<style> и отпуст.</style>
				</p>
				<p>Повече́рие же пое́м вели́кое, на немже пое́м четверопес нец суббо́ты.</p>
				<p><style>На у́трени</style> и на часех пое́м единаго Предте́чи, я́коже предписася.</p>
				<p>На Литурги́и слу́жба дне и Предте́чи.</p>
				<p><style>Аще</style> случи́тся обрете́ние че́стный главы́ Иоа́нна Предтечи во втору́ю неде́лю посто́в:</p>
				<p>В суббо́ту ве́чера на ма́лой вече́рни стихи́ры воскре́сны и Богоро́дицы, по обы́чаю.</p>
				<p>На велицей вече́рни, на Го́споди, воззва́х:
					<style> стихи́ры воскре́сны 3 и восто́чен, Анато́лиев, еди́н: и Предте́чи на 6. Сла́ва, Предте́чи: И ны́не, Богоро́дичен 1-й гла́са. Вход, и чте́ние Предте́чи. На ли́тии, стихи́ра хра́ма: и Предте́чи стиховныя. На стихо́вне стихи́ры воскре́сны, по алфави́ту. Сла́ва, Предте́чи: <style>И ны́не, Богоро́дичен.</style> На благослове́нии хлебо́в, </style>Богоро́дице, Де́во:
					<style> три́жды. И чте́ние во Апостоль ских посланиих. На </style>Бог Госпо́дь:
					<style> тропа́рь воскре́сен, два́жды:</style> Сла́ва,
					<style>Предте́чи: И ны́не, Богоро́дичен, по гла́су тропаря́. По кафи́змах, седальны воскре́сны, и Богоро дичны их. И чте́ние во Ева́нгелии: По полиелеи седальны, Предте́чи о́ба. Сла́ва, по полиелеи седа́лен. <style>И ны́не, Богоро́дичен.</style> И чте́ние Предте́чи. Степе́нна, и проки́мен гла́са: и Ева́нгелие воскре́сно, псало́м 50. Сла́ва, стихи́ра, глас 8: </style>Покая́ния отве́рзи ми две́ри:
					<style> и про́чая. Кано́н воскре́сен со ирмосо́м на 4: и Трио́ди на 4; и Предте́чи на 6. Катава́сия: </style>Отве́рзу уста́ моя́:
					<style> По 3-й пе́сни конда́к Трио́ди. Таже конда́к Предте́чи, и и́кос, и седа́лен его́, два́жды: Сла́ва, и ны́не <style>Богоро́дичен:</style> И чте́ние Предте́чи. По 6-й пе́сни конда́к и и́кос воскре́сен. По 9-й пе́сни свети́лен воскре́сен. Сла́ва, Предте́чи: И ны́не, Богоро́дичен воскресен. На хвалитех стихи́ры воскре́сны 4: и Предте́чи со Сла́вным, 4: с припе́вы его́. Таже припе́в: </style>Воскре́сни, Го́споди Бо́же мой:
					<style> И пое́м самогласну стихи́ру Трио́ди: Сла́ва, туюжде: И ны́не, </style>Преблагословенна еси́:
					<style> Славосло вие вели́кое. Тропа́рь воскре́сен. Ектени́й, и отпуст. И исхождение в притво́р: Сла́ва, и ны́не, стихи́ра Евангельская, и час 1-й. Тропа́рь воскре́сен, Сла́ва, Предте́чи: И ны́не, Богоро́дичен часо́в. </style>По О́тче наш: конда́к Трио́ди и соверше́нный отпуст. На прочиих же часех конда́к Трио́ди и Предте́чи, пременяюще, глаго́лем.
				</p>
				<p>На Литурги́и: Блаже́нны гла́са, на 6, и Предте́чи песнь 3-я, на 4, и про́чая слу́жба дне и Предте́чи. Святаго же Григо́рия слу́жбу пое́м, егда́ разсудит екклисиарх, в предыдугдия неде́ли, 4-ю и́ли 5-ю. И́ли Предтечеву слу́жбу пое́м в суббо́ту 2-ю.</p>
				<p><style>Аще</style> ли случи́тся обрете́ние честныя главы́ Иоа́нна Предте́чи в неде́лю 3-ю посто́в, Крестопокло́нную:</p>
				<p>В суббо́ту ве́чера на ма́лой вече́рни стихи́ры: и на стихо́вне все Трио́ди, по обы́чаю.</p>
				<p>На велицей вече́рни: по кафи́зме, на Го́споди, воззва́х:
					<style> стихи́ры воскре́сны 3, и Креста́ 4, и Предте́чи 3. Сла́ва, Креста́: И ны́не, Богоро́дичен 1-й гла́са. Проки́мен дне: и пареми́й Предте́чи. На ли́тии стихи́ра хра́ма: и Предте́чи я́же суть на стихо́вне, и хвалитны. Сла́ва, Предте́чи: И ны́не, Креста́. На стихо́вне стихи́ры воскре́сны: Сла́ва, Предте́чи, И ны́не, Креста́. На благослове́нии хлебо́в, </style>Богоро́дице Де́во,<style> два́жды: и Креста́ еди́ножды. </style>Спаси́, Го́споди, лю́ди Твоя́:</p>
				<p><style>На у́трени</style>, на Бог Госпо́дь:
					<style> тропа́рь воскре́сен два́жды: Сла́ва, Предте́чи, И ны́не, Креста́. По кафи́змах седальны воскре́сны, и Богоро́дичны их, и чте́ние во Ева́нгелии толко́вом. Полиелей Предте́чи: и седальны о́ба. Сла́ва, седа́лен по полиелеи: и ны́не, Богоро́дичен, и чте́ние Предте́чи. Степе́нна гла́са. Проки́мен и Ева́нгелие воскре́с но́е. </style>Воскресе́ние Христо́во:
					<style> Псало́м 50: и </style>Покая́ния отве́рзи ми две́ри:
					<style> Кано́н воскре́сен со ирмосо́м на 4: и Предте́чи на 4: и Креста́ на 6. Катава́сия Креста́: </style>Божественнейший прообрази: <style>По 3-й пе́сни конда́к Предте́чи и и́кос: и седа́лен два́жды. Сла́ва, и ны́не, Креста́: и чте́ние Предте́чи. По 6-й пе́сни конда́к Креста́, и и́кос. На 9-й пе́сни пое́м </style>Честне́йшую:<style> Свети́лен воскре́сен. Сла́ва, </style>Предте́чи:
					<style> И ны́не, Креста́. На хвалитех стихи́ры воскре́с ны, 4: и Креста́ подо́бны 3: 1-й, два́жды: с припе́вы их: </style>Помяни́ сонм Твой:<style> 2-й, </style>Бог же Царь наш пре́жде ве́ка:<style> Таже припе́в: </style>Воскре́сни, Го́споди Бо́же мой:<style> И пое́м самогласну стихи́ру дне Трио́ди. Сла́ва, туюжде. И ны́не, </style>Преблагословенна еси́:<style> Славосло́вие вели́кое. Трисвятое пе́нием. Посем вход. Глаго́лем тропа́рь: </style>Спаси́, Го́споди, лю́ди Твоя́:
					<style> три́жды. И быва́ет поклоне́ние Честнаго Креста́, по обы́чаю, я́коже я́вствует в Трио́ди. Таже ектени́й, и отпуст, и исхождение. Сла́ва, и ны́не, стихи́ра Ева́нгельская, и поуче́ние Студитово, и час 1-й в притво́ре.</style>
				</p>
				<p>На часех тропа́рь воскре́сен: Сла́ва, Креста́, И ны́не, Богоро́дичен часо́в. По О́тче наш,<style> конда́к воскре́сен. На 3-м ча́се тропа́рь воскре́сен: Сла́ва, Предте́чи: И ны́не, Богоро́дичен часо́в. По </style>О́тче наш,
					<style>кондаки́ глаго́лем, пременяюще.</style>
				</p>
				<p>На Литурги́и: Блаже́нны гла́са на 4: и Креста́ песнь 3-я, на 4: и Предте́чи 6-я, на 4. По вхо́де тропа́рь воскре́сен, и Креста́, и Предте́чи: таже конда́к воскре́сен: Сла́ва, Предте́чи: И ны́не, Креста́, Проки́мен, Апо́стол, аллилу́йя, Ева́нгелие, и прича́стен, пре́жде Креста́, пото́м Предте́чи.</p>
			</section>
			<section>
				<title>
					<p>Первое (IV) и второе (452) обретение главы святого славного Пророка, Предтечи и Крестителя Господня Иоанна.
						<emphasis/>
					</p>
				</title>
				<p>После усекновения честной главы святого Пророка, Предтечи и Крестителя Господня Иоанна, тело его ночью было тайно погребено учениками его в сирийском городе Севастии, а глава тайно сокрыта Иродиадой, боявшейся, что при соединении главы с телом при погребении, Иоанн может воскреснуть и снова обличить ее. Поэтому, никому, не отдав главы Пророка и злобно над нею надругавшись, она сокрыла ее глубоко в земле во дворце в нечистом месте. Об этом знала благочестивая Иоанна, жена домо правителя Ирода Хузы.</p>
				<p>Глубоко скорбя о неповинном убиении святого пророка Иоанна и о надругательстве над его святой главой, она тайно откопала ее и, вложив в сосуд, погребла на горе Елеонской, в одном из поместий Ирода. Когда позднее Ирод услышал об Иисусе Христе, он стал думать с Иродиадой о том, не Иоанн ли это воскрес, начал искать главу его и, не найдя, был в недоумении.</p>
				<p>Тогда он сказал служащим при нем: «Это Иоанн воскрес из мертвых».</p>
				<p>Много лет спустя славный и знатный благочестивый муж Иннокентий оставил мир, и, придя в Иерусалим, купил то место, где было некогда поместье Ирода, принял иночество, построил келлию и стал жить в ней. Задумав поставить небольшой храм, он, по Божию произволению, нашел сосуд с честной главой святого Иоанна Крестителя в том месте, где копали ров для каменного основания будущей церкви. По Божественному откровению и происшедшим благодатным знамениям, Иннокентий понял, что это была глава святого Предтечи Господня. Он хранил ее с величайшим благоговением. Но перед своей кончиной, видя мерзость запустения на святом месте от идолопоклонников, оскорблявших повсюду христианские святыни, Иннокентий сокрыл святую главу в том же месте, где нашел ее. По кончине его келлия и церковь пришли в запустение, разрушились и остатки их сравнялись с землей.</p>
				<p>Во дни святого равноапостольного царя Константина, когда вера христианская стала процветать, с Востока в Иерусалим пришли поклониться святым местам два инока. Во время паломничества им дважды явился во сне святой Иоанн Креститель. Он открыл им место нахождения своей честной главы и повелел пойти к нему и найти ее, отложив всякое неверие и леность. Иноки отправились в путь, нашли бывшее Иродово село и, раскопав место, указанное им в видении, нашли бесценное сокровище. Положив святыню в мешок из верблюжьей шерсти, они отправились к себе на родину. По дороге они встретили незнакомого горшечника, скитавшегося в поисках работы, и дали ему нести драгоценную ношу. Горшечник спокойно взял ее и продолжал путь, не ведая о том, что он несет. В это время ему явился сам святой Предтеча и повелел бежать от нерадивых иноков вместе с тем, что они ему отдали.</p>
				<p>Скрывшись от иноков, горшечник вернулся в свою семью, и Божия милость не оставляла его до конца жизни, в течение которой он свято хранил честную главу святого Иоанна Крестителя, молясь, кадя и возжигая перед ней светильники. Перед смертью он запечатал святую главу в водоносный сосуд и отдал своей сестре.</p>
				<p>С тех пор честная глава была преемственно хранима благоговейными христианами, пока ее обладателем не стал некий священник Евстафий, зараженный арианской ересью. Он совратил множество недужных, исцелившихся от святой главы, при писывая благодать еретичеству. Когда его кошунство открылось, он был вынужден бежать. Закопав святыню в пещере близ Емессы, еретик рассчи тывал впоследствии вернуться и снова овладеть ею. В пещере поселились благочестивые иноки, не знавшие, какое сокровище таится у них.</p>
				<p>Позднее на этом месте возник целый монастырь. В 452 году архимандрит этого монастыря Маркелл увидел во сне в видении врата обители открытыми и множество чинов бесплотных, стекавшихся в монастырь с восклицаниями: «Се святой Иоанн Креститель является!» По среди двора он увидел великую церковь, в которую входили святые ангелы все с теми же восклицаниями. Взглянув, он увидел святого Иоанна Крестителя внутри храма, благословляющего ангелов. Со страхом и трепетом он сам вошел в храм и пал в ноги Святому. Святой Иоанн Предтеча поднял, благословил, поцеловал его, дал ему в руки сосуд вмедом и пошел перед ним. Следуя за Святым, архимандрит Маркелл увидел движущийся впереди огненный столп и со страхом проснулся. К вечеру того же дня, когда братия монастыря пели по обычаю псалмы, один из иноков, брат Исакий, увидел огонь, горящий в окне пещеры, и, воскликнув, поведал об этом Маркеллу. Архимандрит велел ему осенить себя крестным знамени ем и молчать.</p>
				<p>Дней через пять преподобный Маркелл проснулся около полуночи, как будто кто разбудил его, и услышал голос: «Встань и следуй идущей пред тобой звезде, в том месте, куда она приведет тебя, раскопай землю и найдешь меня». Восстав, архимандрит увидел звезду, стоящую перед дверьми келлии. Осенив себя крестным знамением, он вышел. Звезда привела его к пещере, где была сокрыта глава святого Иоанна Предтечи, и исчезла. Архимандрит, поклонившись, принялся копать, с молитвой призывая Господа. Земля была твердой, как медь. После долгого труда архимандриту открылись плинфы, убрав которые, он с трудом вынул каменную плиту под ними и нашел священный водонос с честной главой святого Предтечи. Поклонившись и воскурив фимиам перед Святыней, он покрыл ее и вышел из пещеры.</p>
				<p>В то время два старца видели святые видения, знаменующие благодать святого Крестителя и явление его в этом монастыре. На следующее утро, извещенный о случившемся, епископ Урант с крестным ходом, с пресвитерами и диаконами пришел в монастырь и, совершив соборное служение, приступил к месту, где стоял сосуд со святой главой. После коленопреклоненной молитвы епископ поднял ее из недр земных, и Святое сокровище было перенесено в церковь, пока в городе Емессе не был воздвигнут храм Крестителя Господня Иоанна.</p>
				<p>Святой Симеон Метафраст в житии преподобной Матроны повествует о чудесах, последовавших по открытии от честной главы святого Предтечи Господня: исцелении болящих, прозрении слепца.</p>
				<p>Впоследствии честная глава Иоанна Крестителя была перенесена в Константинополь, а во времена иконоборческой ереси была привезе на в Команы. Там она в серебряном сосуде была сокрыта в земных недрах до времени царствования Михаила III
					<strong/>(842—867), сына Феофила, и его матери, святой Феодоры († ок. 867; память 11 февраля), в царствование которых была возвращена в Константинополь святым патриархом Игнатием († около 877—878; память 23 октября).
				</p>
			</section>
			<section>
				<title>
					<p>Преподо́бнаго Ера́зма Пече́рскаго, в Бли́жних пеще́рах почива́ющаго</p>
				</title>
				<p>Тропа́рь, глас 4:</p>
				<p>Благоле́пие до́му Госпо́дня любя́,/ расточи́л еси́ неща́дно име́ние твое́ во украше́ние того́,/ преподо́бне Еразме,/ тем ны́не живя́ в до́му Госпо́дни на Небеси́,/ моли́ и нам освяти́тися в жили́ще Госпо́дне.</p>
				<p><style>Конда́к, глас 8:</style></p>
				<p>Украси́вый це́рковь Богома́тере/ расточе́нием име́ния ти на сие́ ико́нами, Ера́зме сла́вне,/ себе́ же о том нераска́янием;/ пода́ждь и нам расточе́нием грехо́в свои́х/ и покая́ния лепото́ю укра́сившимся/ це́рковию све́тлою Духови Свято́му яви́тися.</p>
				<p>Святитель Симон, епископ Владимирский (†1226; память 10 мая), писал другу своему преподобному Поликарпу (†1182; память 24 июля): «Был в Печерском монастыре черноризец Еразм. Он стяжал наследие славы в Небесном Царствии за то, что все, что имел, употребил на украшение Печерской церкви: оковал множество икон, которые и поныне у вас над алтарем. С ним случилось такое искушение: когда он обнищал, то им стали пренебрегать. Дух злобы тогда начал внушать ему: «Нет тебе пользы от того, что ты истратил имение на церковь, лучше было бы, если бы употребил ты на нищих». Не рассудив о таких помыслах, Еразм пришел в уныние и стал жить нерадиво. Щедрый и милостивый Бог за его добродетель спас его. Он навел на него тяжкую болезнь. В этой болезни Еразм лежал немой, с закрытыми глазами семь дней, едва дыша. В восьмой день пришли к нему братия и, видя его тяжкое дыхание, говорили: «Горе, горе душе сего брата, в лености прожившего. Она видит что-то и мятется, не выходя из тела». И вот Еразм внезапно встал, как здоровый, и сказал: «Отцы и братия! Точно, я грешник, и грешник нераскаявшийся, как говорили вы, но вот ныне явились мне преподобные отцы наши Антоний и Феодосии и сказали: «Мы молились за тебя, и Господь дал тебе время для покаяния». Потом видел я Пречистую Богородицу с Сыном Христом Богом на руках, и Она сказала мне: «Еразм! Поскольку ты украсил Церковь Мою иконами, и Я украшу тебя в Царстве Сына Моего! Встань, покайся, облекись в Ангельский образ, а в третий день возьму Я тебя к Себе, как возлюбившего благолепие дома Моего». Сказав это, Еразм начал исповедовать грехи свои пред всеми без стыда, потом пошел в <a href="https://azbyka.ru/1/tserkov" xlink:href="">церковь</a> и был пострижен в схиму, а на 3-й день умер». Преподобный Еразм был погребен в Ближних пещерах. Память преподобного Еразма празднуется также 28 сентября и во 2-ю Неделю Великого поста.</p>
			</section>
		</section>
		<section>
			<title>
				<p>25-й день</p>
			</title>
			<section>
				<title>
					<p>
						<style>И́же во святы́х отца́ на́шего Тара́сия, архиепи́скопа Константи́нограда</style>
					</p>
				</title>
				<p>На Го́споди, воззва́х:
					<style>стихи́ры, глас 2.</style>
				</p>
				<p><style>Подо́бен:</style> Егда́ от Дре́ва:</p>
				<p>     Прииди́те, и́же Боже́ственных рачи́телие/ и духо́вных почита́телие,/ дне́сь трапе́зу иму́щую у́зрим воздержа́ния сла́дость,/ ея́же Боже́ственный угото́ва нам пита́тель ду́хом —  Тара́сий/ невеще́ственными доброде́тельми, вси́ несомне́нно вопию́ще:/ моли́, мо́лимся, я́ко да обря́щем согреше́ний проще́ние.</p>
				<p>Ве́ру вселе́нней, верхо́вный о́тче,/ вои́стинну явля́я, му́дре, начерта́л еси́,/ скве́рну оттряса́я ерети́ческую, и добро́ту водрузи́л еси́ церко́вную,/ уче́нием после́дуя Апо́стол Христо́вых./ Те́мже с ни́ми тебе́ вопие́м вси́:/ достохва́льне о́тче, моли́ спасти́ся душа́м на́шим.</p>
				<p>Всего́ восприя́л еси́ Христа́ и блаже́нство ми́лости, е́же к ни́щим любо́вь,/ сим бо ми́лость бога́тно излия́в,/ ми́лость получи́л еси́ обетова́ния,/ ми́лость бо на суде́ хвали́тися вопие́т./ Те́мже к жи́зни отше́л еси́./ Моли́, мо́лимся,/ я́ко да согреше́ний обря́щем проще́ние.</p>
				<p><style>Сла́ва, и ны́не, Богоро́дичен:</style></p>
				<p>Еди́на Невмести́маго Бо́га нетесноме́стно во чре́ве носи́ла еси́,/ Челове́ка бы́вша за бла́гость, Пресвята́я Богоневе́сто./ Те́мже молю́ Тя, утесня́ющих мя страсте́й измени́,/ я́ко да, те́сную и пра́вую стезю́ ше́ствовав,/ дости́гну, я́же к жи́зни, Де́во, водя́щую.</p>
				<p>Крестобогоро́дичен:</p>
				<p>Гро́зд всезре́лый, Чи́стая, Его́же невозде́ланно во утро́бе носи́ла еси́,/ на Дре́ве я́ко узре́ла еси́ Сего́ пове́шена,/ рыда́ющи, восклица́ла еси́ и взыва́ла еси́:/ Ча́до, сла́дость иска́пай, е́юже оты́мется пия́нство вся́кое страсте́й,/ Благоде́телю, Мене́ ра́ди, Тебе́ ро́ждшия,/ Свои́м благоутро́бием умоля́емь.</p>
				<p>Тропа́рь, глас 4:</p>
				<p>Пра́вило ве́ры и о́браз кро́тости,/ воздержа́ния учи́теля,/ яви́ тя ста́ду твоему́,/ я́же веще́й и́стина,/ сего́ ра́ди стяжа́л еси́ смире́нием высо́кая,/ нището́ю бога́тая./ О́тче Тара́сие,/ моли́ Христа́ Бо́га/ спасти́ся душа́м на́шим.</p>
				<p>Кано́н, глас 2.</p>
				<p><style>Песнь 1</style></p>
				<p>
					<emphasis><style>Ирмо́с:</style></emphasis>
					<emphasis>
						<style>Г</style>ряди́те, лю́дие,/ пои́м песнь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Наведе́ния, и плене́ния, и рабо́ты грехо́вныя мя изба́ви/ и к покая́нию наста́ви, Ще́дре,/ наводя́ мя ско́ро к любви́ Твое́й.</p>
				<p>Струи́ жи́зни име́я, му́дре, се́рдце твое́,/ Це́ркве был еси́ я́ко река́ Бо́жия, напо́лнившися уче́ньми,/ и сея́ напоя́я, о́тче, бразды́.</p>
				<p>Мастию твой верх честны́й/ Ду́хом Боже́ственным пома́зася, Тара́сие,/ на браду́ бога́тно, я́ко Ааро́ню, сни́де на оме́ты твоя́,/ я́ко роса́ Аермо́нская.</p>
				<p><style>Богоро́дичен:</style>
					<style>С</style>е вопие́т Иса́ия, Де́во Чи́стая:/ сове́та вели́каго А́нгела,/ во утро́бе Твое́й заче́нши без се́мене, родила́ еси́/ и Де́ва пребыва́вши по Рождестве́, Чи́стая.
				</p>
				<p><style>Песнь 3</style></p>
				<p>
					<emphasis><style>Ирмо́с:</style></emphasis>
					<emphasis>
						<style>У</style>тверди́ нас в Тебе́, Го́споди,/ Дре́вом умерщве́й гре́х,/ и стра́х Твой всади́/ в сердца́ нас, пою́щих тя.</emphasis>
				</p>
				<p>Всем утвержде́ние сердца́м был еси́/ хле́бом слове́с твои́х, святи́телю,/ умаща́я же, я́ко еле́ем, весели́ши, я́ко вино́м, сердца́ на́ша.</p>
				<p>Теплото́ю ра́зума и ре́вностию ве́ры отце́в был еси́ верхо́вник/ и ерети́ческая противле́ния я́ко су́щая а́дова врата́ разори́л еси́.</p>
				<p>Возде́в к Бо́гу преподо́бныя ру́ки твоя́,/ мир ста́ду твоему́ испроси́./ Те́мже и, к Вы́шнему насле́дию возше́д, почи́л еси́.</p>
				<p><style>Богоро́дичен:</style>
					<style>С</style>тра́нно Рождество́, стра́нно происхожде́ние во утро́бе обновля́ется Де́вы,/ и естество́, попо́лзшееся в тле́ние, от ле́сти воздви́же.
				</p>
				<p><style>Седа́лен, глас 3.</style></p>
				<p><style>Подо́бен:</style>
					<style>Б</style>оже́ственныя ве́ры:
				</p>
				<p>Де́лы просия́л еси́ Богоразу́мия,/ заре́ю облиста́л еси́ Це́рковь,/ е́реси умертви́л еси́ словесы́ твои́ми,/ нищелю́бие и любо́вь источи́л еси́,/ Авраа́мову странноприя́тию подо́бяся,/ о́тче Тара́сие, Христа́ Бо́га моли́,/ дарова́ти нам ве́лию ми́лость.</p>
				<p><style>Сла́ва, и ны́не, Богоро́дичен:</style></p>
				<p>Боже́ственная ски́ния была́ еси́ Сло́ва,/ Еди́на Пречи́стая Ма́ти Де́во,/ чистото́ю А́нгелы превозше́дшая,/ па́че всех мене́ пе́рсть бы́вша,/ оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
				<p>Крестобогоро́дичен:</p>
				<p>Нескверная А́гница Сло́ва,/ нетле́нная Де́ва Ма́ти,/ на Кресте́ зря́щи пове́шена из Нея́ без боле́зни прозя́бшаго,/ матерски подо́бно рыда́ющи, вопия́ше:/ увы́ Мне, Ча́до Мое́, ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
				<p><style>Песнь 4</style></p>
				<p>
					<emphasis><style>Ирмо́с:</style></emphasis>
					<emphasis>
						<style>П</style>ою́ Тя, слу́хом бо, Го́споди, услы́шах и ужасо́хся:/ до мене́ бо и́деши, мене́ ища́, заблу́ждшаго./ Те́м мно́гое Твое́ снизхожде́ние, е́же на мя,/ прославля́ю, Многоми́лостиве.</emphasis>
				</p>
				<p>Пото́м благоче́стия все́ял еси́ Боже́ственное сло́во Це́ркви/ и пожа́л еси́ клас, Тара́сие, Правосла́вия;/ на земли́ кро́тких всели́лся еси́ и с ни́ми ра́дуешися, веселя́ся.</p>
				<p>Его́же рече́ Иса́ия, преподо́бне,/ Боже́ственный стра́х во чре́ве прия́л еси́ ду́хом/ и роди́л еси́ Це́ркви,/ и́мже ересе́й прозябе́ния разбива́ются о ка́мень ве́ры.</p>
				<p>Излия́нием сле́з, преподо́бне, отмы́л еси́ скве́рны/ и ко исто́чнику дости́гл еси́, в не́мже неодожде́нное пи́во сла́дости присносу́щныя пролива́емо,/ к жела́нием ты приспе́л еси́ кра́йним.</p>
				<p><style>Богоро́дичен:</style>
					<style>Б</style>ез се́мени заче́нся, Всенепоро́чная, Бог Сло́во во утро́бе Твое́й/ происхо́дит сообра́зно непрело́жно к челове́ческому ро́ду./ Того́ о рабе́х Твои́х моли́ при́сно, от бед спасти́ся душа́м на́шим.
				</p>
				<p><style>Песнь 5</style></p>
				<p>
					<emphasis><style>Ирмо́с:</style></emphasis>
					<emphasis>
						<style>С</style>ве́та пода́телю и веко́в Тво́рче, Го́споди,/ во све́те Твои́х повеле́ний наста́ви нас,/ ра́зве 6о Тебе́, ино́го бо́га не зна́ем.</emphasis>
				</p>
				<p>Си́лою слове́с твои́х не́мощь нечести́вых обличи́л еси́,/ и сою́зом связа́л еси́ Боже́ственныя любве́ ста́до твое́,/ и наде́ждею и ве́рою сохраня́еши невреди́мо.</p>
				<p>Оттря́с воздержа́нием пи́щу,/ пита́л еси́ твою́ ду́шу, хлеб име́я чи́стыя моли́твы,/ поуче́ние же Боже́ственное и вознося́щее смире́ние.</p>
				<p>Ты ри́зу, му́дре, церко́вную оте́чески истка́л еси́,/ в ню́же Христо́с честны́м о́бразом оде́яв тя ве́ры ра́ди,/ и правосла́вия уясни́л еси́ уче́ния.</p>
				<p><style>Богоро́дичен:</style>
					<style>Т</style>я Предста́тельницу, Чи́стая, и наде́жди кре́пкое основа́ние,/ и подпо́р, и покро́в, и сте́ну и́мамы вси́,/ и к Ца́рствию приводя́щий мо́ст.
				</p>
				<p><style>Песнь 6</style></p>
				<p>
					<emphasis><style>Ирмо́с:</style></emphasis>
					<emphasis>
						<style>В</style> бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли́, Бо́же, мя возведи́.</emphasis>
				</p>
				<p>Же́ртва и заколе́ние быв,/ повину́л еси́ себе́ Бо́гу ве́рою/ и соблюда́еши безкро́вныя слу́жбы Его́ соверше́ние.</p>
				<p>Ны́не в невеще́ственную сла́ву преше́д от земли́,/ веще́ственными страстьми́ оскве́рншуюся, преподо́бне, ду́шу мою́/ приле́жною моли́твою твое́ю исцели́.</p>
				<p>Острога́л еси́ дебе́льство писа́ния ра́зума глубо́ким истонче́нием,/ Це́ркви был еси́ скоропи́сца, Тара́сие, тро́сть.</p>
				<p><style>Богоро́дичен:</style>
					<style>Н</style>едоуме́нием покрыва́ется Рождество́ Твое́,/ стра́нно бо, Де́во, дои́ши Пита́теля,/ и млеко́м пита́еши Невеще́ственнаго,/ и на руку́ держи́ши Зижди́теля.
				</p>
				<p><style>Конда́к, глас 3.</style></p>
				<p><style>Подо́бен:</style> Дева <style>Днесь</style>:</p>
				<p>Правосла́вными догма́ты Це́рковь уясни́в,/ и Христо́ву, блаже́нне, честну́ю ико́ну почита́ти/ и покланя́тися всех научи́в,/ обличи́л еси́ иконобо́рцов безбо́жное веле́ние./ Сего́ ра́ди вопие́м ти:/ о о́тче, ра́дуйся, му́дре Тара́сие!</p>
				<p><style>Песнь 7</style></p>
				<p>
					<emphasis><style>Ирмо́с:</style></emphasis>
					<emphasis>
						<style>О́</style>бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.
					</emphasis>
				</p>
				<p>Прему́дрости ча́ша яви́лся еси́, доброде́тельми испо́лнена,/ и, созва́в пропове́данием высо́каго жития́ твоего́,/ наслади́л еси́ ста́до, Богому́дре,/ и с ним, о́тче, взыва́вши:/ благослове́н еси́, Бо́же оте́ц на́ших.</p>
				<p>Оби́тели та́мошния и наслажде́ния честна́я предвари́л еси́,/ и ра́дуешися с Бо́гом твои́м, и весели́шися у́бо./ Те́мже тя чту́ще, преблаже́нне, со дерзнове́нием взыва́ем:/ благослове́н еси́, Бо́же оте́ц на́ших.</p>
				<p>Му́жеством ра́зума препоя́сан в чре́сла, Тара́сие,/ и житие́м оде́ян, вводя́щим в ве́ру,/ на трапе́зу вы́шняго Царя́ восте́кл еси́, поя́:/ благослове́н еси́, Бо́же оте́ц на́ших.</p>
				<p><style>Богоро́дичен:</style>
					<style>Б</style>ез Отца́ из Тебе́, И́же без ма́тере из Отца́, прохо́дит/ и, чистоты́ Твоея́ зна́мения сохра́нь невре́дна,/ показа́ пречи́сто Рождество́ и Де́вство нескве́рно,/ обновля́ется бо в Тебе́ зако́на рождество́.
				</p>
				<p><style>Песнь 8</style></p>
				<p><style>Ирмо́с:</style>
					<style>В </style>пещи́ о́трочестей прообрази́л еси́ иногда́ Твою́ Ма́терь, Го́споди,/ о́браз же Сия́ из огня́ изыма́ше, неопа́льно входя́щия./ Ю́же пое́м, явльшуюся Тобо́ю конце́м <style>Днесь</style>,/ и превозно́сим во вся ве́ки.
				</p>
				<p>Ты, я́ко о́блак у́тренний, и я́ко ка́пля ка́плющая, и роса́, яви́лся еси́,/ благотворе́ния бога́тство собра́л еси́ на земли́, а́лчущих сердца́ умасти́л еси́/ и светлу́ вже́гл еси́, му́дре, душе́вную свещу́.</p>
				<p>Святи́тельства оде́ждею дел твои́х све́том просве́щся,/ и яви́лся еси́ целому́дрия ключ,/ воздержа́ния пи́ща, и́стинныя моли́твы учи́тель,/ и покая́ния путь, и зако́н жития́.</p>
				<p>Покая́ния вре́мя и обраще́ния плод принеси́/ и смоко́вницы непло́дныя посече́ния преще́ния, душе́ моя́, кля́твы убо́йся,/ напита́й же Христа́ доброде́телей благопло́дием.</p>
				<p><style>Богоро́дичен:</style>
					<style>Н</style>е забу́ди гла́са, Предста́тельнице стра́шная, раб Твои́х,/ но от вся́кия беды́ моли́твами Твои́ми и вся́каго преще́ния исхити́,/ преклоня́ет бо Бо́га Твоя́ Ма́терняя моли́тва.
				</p>
				<p><style>Песнь 9</style></p>
				<p>
					<emphasis><style>Ирмо́с:</style></emphasis>
					<emphasis>
						<style>О</style>т Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от святы́я Де́вы неизрече́нно воплоти́вшагося на́с ра́ди,/ ве́рнии, единому́дренно пе́сньми велича́ем.</emphasis>
				</p>
				<p>Увяди́л еси́, о́тче, кова́рствия и стре́лы вра́жия огне́м воздержа́ния/ и чистоты́ уѓльми, пло́ти ве́щный гне́в попали́л еси́ и́стинно,/ о́наго светозаре́ния, Тара́сие, сподо́бився.</p>
				<p>С патриа́ршескими ли́ки водворя́яся, пое́ши пе́снь А́нгельскую с ни́ми:/ Свят, Свят, Свят Оте́ц Роди́тель, и Сын рожде́йся,/ и Дух, исходя́й неразде́льно./ Тро́ице Свята́я, сла́ва Тебе́.</p>
				<p>Я́ко вшедшу в Вы́шняя с Па́влом, вопие́м:/ преблаже́нне, Божие блаже́нство, Це́ркви утвержде́ние,/ во́инству побе́ду, нам же дарова́ти очище́ние,/ чту́щим тя любо́вию, Тара́сие, помоли́ся.</p>
				<p><style>Богоро́дичен:</style>
					<style>В</style>опло́щься неизрече́нно от чи́стых Твои́х крове́й,/ я́ко со́лнце, яви́ся нам, Пречи́стая Ма́ти безневе́стная,/ век всех и́же пе́рвее, Отцу́ Собезнача́лен Сын/ и, тьму́ отгна́в, просвети́ вся́ческая.
				</p>
				<p>Родился в Константинополе в семье патрициев Георгия и Енкратии. Воспитанный в благочестии, он получил глубокое и разностороннее образование: изучил Священное Писание и философию. За добрый нрав и благоразумие его все любили и почитали. При дворе императора Константина VI Порфирородного (780—797) и его матери, святой царицы Ирины (797—802), святой Тарасий получил звание сенатора и стал одним из ближайших царских советников. Император Константин Порфирородный воцарился в десятилетнем возрасте. Он был внуком императора-иконоборца Константина Копронима (741—775) и сыном императора Льва IV Хазара (775—778), также иконоборца. Ересь иконоборчества, начавшаяся при императоре Льве III Исаврянине (716—741), продолжала распространяться. Поборники иконопочитания, особенно монахи, подвергались жестоким гонениям и казням; бесчестию и поруганию подвергались не только иконы, но и мощи святых угодников. Святитель Павел IV, Патриарх Константинопольский (780—784), не проявлял решительных мер в борьбе с ересью. Не имея помощников, чтобы противостать заблуждениям нечестивых, укрепить немощных, воодушевить борющихся за истину, он скрывал, что почитает святые иконы. После четырехлетнего пребывания на патриаршем престоле святитель Павел с глубокой скорбью и покаянием тайно удалился в монастырь святого Флора и принял схиму (†784; память 30 августа).</p>
				<p>Когда об этом узнала святая царица Ирина, она вместе с сыном Константином пришла к нему за советом. Святитель указал на сенатора Тарасия, как на возможного преемника, обладавшего несомненными достоинствами, необходимыми на тернистом пути Предстоятеля Церкви. По словам святого Павла, сенатор Тарасий был «силен жезлом разума еретическое лжесловесие отгнати, упасти же добре словесное Христово стадо, и собрати <style>е</style> в едину правоверия ограду».</p>
				<p>Вскоре святой Павел публично исповедал свой грех, и так в покаянии преставился к Богу. Царица Ирина собрала совет и народ для избрания Патриарха. Все единодушно говорили: «Никто другой не может быть, кроме Тарасия»<a type="note" xlink:href="#note23">23</a>. Тогда святой Тарасий отвечал: «Вижу расторженную и разделенную Божию Церковь, восток же и запад <style>вся</style> дни проклинают нас: люта есть клятва и отсечение от Царствия Божия. Если будет собран Вселенский Собор, и все согласно соединимся в вере (как Крещение едино, так и вера должна быть едина, ибо ничто так не угодно Богу, как пребывать всем в единстве веры и любви), то согласен, хотя и недостоин и неискусен, принять управление Церковью. Если же не будет Вселенского Собора и не истребится еретичество, и вера со всеми Православными Восточными и Западными Церквами не соединится, то я проклятым и осужденным быть не хочу и патриаршество принять не согласен, ибо никакой царь не изымет меня от Божия суда и вечной казни».
				</p>
				<p>При всеобщем согласии, что будет созван Вселенский Собор для осуждения иконоборческой ереси, святой Тарасий, в короткое время прошел все иерархические ступени и в 784 году был возведен на патриарший престол.</p>
				<p>В 787 году в г. Никее состоялся VII Вселенский Собор под председательством святителя Тарасия, Патриарха Константинопольского. Присутствовало на Соборе 367 епископов. Деяниями Собора было утверждено почитание святых икон. Те епископы, которые принесли покаяние в иконоборчестве, были вновь приняты Церковью. Деяния Собора были красноречиво восхвалены сицилийским диаконом Епифанием. В обращении к Собору, святому Патриарху Тарасию, городу Никее и ко всей Кафолической Церкви говорится: «Радуйся и ты, разлившаяся по всему земному шару Кафолическая Церковь; торжествуй и веселись о собрании детей своих; сними с себя раздранное рубище и оденься в неповрежденную тунику Православия и единения. Тебе как Невесте Царя веков, Сына и Слова Божия прилично носить живописно сделанный человекообразный образ Его, чтобы видно было, что ты —  Невеста Царская. Прилично тебе также иметь внутри себя живописно сделанные иконы всех святых апостолов и пророков, исповедников, Патриархов, святых отцов, также и мучеников, а равно всего сонма благочестивых мужей».</p>
				<p>Еще находясь в миру, святой Тарасий вел праведную жизнь. Когда он стал святителем, то еще более усилил подвиги Богомыслия и молитвы. Он не разрешал никому послужить себе, но всегда был сам себе слугой, подавая образец смирения. Имение свое истратил на строительство монастырей, больниц, странноприимных домов. Святой Тарасий заступался за обиженных, установил для нищих и убогих повседневную трапезу в патриаршем дворе, где на некоторые праздники, особенно на Пасху, прислуживал сам.</p>
				<p>В делах, касающихся нравственности, Патриарх был непоколебим. Он бесстрашно обличил императора Константина Порфирородного, когда тот оклеветал свою супругу Марию, внучку святого праведного Филарета Милостивого (†1 декабря 792), приписав ей попытку отравить его. Эта клевета понадобилась императору Константину для того, чтобы заточить Марию в монастырь, а самому жениться на своей родственнице. Патриарх решительно отказался расторгнуть брак, за что был изгнан с престола. За нечестие император был наказан Богом: его низложила собственная мать святая царица Ирина. После этого святой Патриарх вернулся к своей пастве. Он ежедневно совершал Божественную литургию, до преставления к Богу в 806 году.</p>
				<p>Святителя погребли в созданном им монастыре в честь всех святых мучеников на о. Босфоре.</p>
			</section>
		</section>
		<section>
			<title>
				<p>26-й день</p>
			</title>
			<section>
				<title>
					<p>
						<style>И́же во святы́х отца нашего Порфи́рия, архиепи́скопа Га́зскаго</style>
					</p>
				</title>
				<p>На Го́споди, воззва́х:
					<style>стихи́ры, глас 8.</style>
				</p>
				<p><style>Подо́бен:</style> О, пресла́внаго чудесе́:</p>
				<p>Преподобне о́тче Порфи́рие,/ ты, Крест Христо́в на ра́мо взем,/ оста́вил еси́ вся,/ и дости́гл еси́ пусты́ню,/ и бра́лся еси́ с Кумироде́ржцем,/ моли́твами и посто́м воору́жься;/ те́мже низложи́л еси́/ с сим мудрова́ние плотско́е,/ храм быв Боже́ственнаго Ду́ха.</p>
				<p>Я́коже три древле/ спасл есть от огня́ Бог А́нгелом,/ и ны́не тобо́ю о́троки три,/ в ров попо́лзшияся, спа́се:/ в ко́шнице бо я́коже носи́ми бя́ху,/ све́том о́блака сих осени́,/ три вообрази́вша кресты́ в телесе́х/ на обличе́ние проти́вящимся, тебе́, Порфи́рие,</p>
				<p>Кто по достоя́нию воспое́т/ напа́сти и боле́зни, беды́ и ско́рби твоя́,/ и́же по ве́ре, по́двиги твоя́, Порфи́рие?/ Мно́гое бо твое́ су́щее,/ е́же по Бо́зе, показа́л еси́ дерзнове́ние./ Темже мо́лим тя,/ дерзнове́ние бо и́маши:/ о нас моли́ся ко Го́споду спасти́ся нам.</p>
				<p>Сла́ва, и ны́не. Богоро́дичен, глас 8.</p>
				<p>Подо́бен то́йже:</p>
				<p>Плоть от крове́й Твои́х прие́м,/ Первове́чный Бог/ Тя предста́тельницу пока́за челове́ком, Чиста́я./ Те́мже изба́ви рабы́ Твоя́/ от всякия беды́, и обстоя́ния,/ и се́тей лука́ваго врага́/ и сия́ния причасти́тися сподо́би избра́нных,/ вся сла́вящия и покланя́ющияся Тебе́.</p>
				<p>Крестобогоро́дичен:</p>
				<p>Подо́бен то́йже:</p>
				<p>Тя ви́дящи, пригвожда́ема на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Владыко,/ увы́ Мне, вопияше,/ Ча́до сла́дкое,/ ра́ны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли всех изба́вивый милосе́рдием Твои́м?</p>
				<p>Тропа́рь, глас 4:</p>
				<p>Труды́ и боле́зни твоя́, я́же по благоче́стию,/ кто испове́сть, о́тче?/ день бо и нощь не преста́л еси́ трудяся,/ <style>дóндеже</style> от нече́стия Га́зу очи́стив, благоче́стие насади́л еси́,/ тем я́ко всегда́ еси́ предста́тель о ста́де твое́м,/ та́ко, свя́те Порфи́рие,/ моли́ Христа́ Бо́га да спасе́т ду́ши на́ша.</p>
				<p>Кано́н, творе́ние Георгиево, глас 4.</p>
				<p><style>Песнь 1</style></p>
				<p><style>Ирмо́с:</style> Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</p>
				<p>Порфи́рою Це́рковь <style>Днесь</style> я́коже ца́рскою укра́шена,/ уче́ньми твои́ми, святи́телю Порфи́рие,/ си́ми украша́ется и воспева́ет всех Го́спода.</p>
				<p>Житием просия́в, преподо́бие, и словесы́ Бо́жественными твои́ми,/ свети́льник яви́лся еси́ всем челове́ком,/ при́сно сия́я делы и уче́ньми и озаря́я концы́.</p>
				<p>Кропле́нием Пресвята́го Ду́ха, Порфи́рие, очи́щься/ и Боже́ственных доброде́телей во оде́жду оде́явся,/ вшел еси́ в незаходи́мая свяще́ннодействовати тебе́ пома́завшему.</p>
				<p><style>Богоро́дичен:</style> Сказа́ти су́щим на земли́ неизрече́нное и па́че ума́ человеколю́бие/ хотя́, Сын Бо́жий, Богоневе́сто,/ из Тебе́ пло́тию роди́ся, ве́рным подая порожде́ние.</p>
				<p><style>Песнь 3</style></p>
				<p><style>Ирмо́с:</style> Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибежище, и утвержде́ние.</p>
				<p>Покори́л еси́ под но́зе злочести́вых мудрова́ния,/ и́же на Сама́го Бо́га вся́ческих веща́ющая.</p>
				<p>Глаго́л твои́х огне́м хвра́стие Ма́нентово му́дре попали́л еси́/ и ве́рным просвеще́ние уче́ния простерл еси́.</p>
				<p>Водрузи́в на твердем камени но́ги ве́рных,/ поколеба́л еси́ от основа́ния самого́ основа́ние нече́ствующих, Порфи́рие.</p>
				<p><style>Богоро́дичен:</style> Испо́лнися вся земля́ Сы́на Твоего́ и Бо́га, Чи́стая, и́стиннаго ра́зума,/ и сла́вы неизрече́нныя, и благода́ти.</p>
				<p><style>Седа́лен, глас 3.</style></p>
				<p><style>Подо́бен:</style> Боже́ственный ве́ры:</p>
				<p>Де́лы просия́л еси́, я́ко денни́ца,/ всю е́ресь отгна́л еси́ от Це́ркве, святи́телю Порфи́рие,/ и ве́рных сердца́ просвети́л еси́ воспева́ти и сла́вити Го́спода./ Те́мже, <style>Днесь</style> па́мять творя́ще, вопие́м ти:/ моли́ Христа́ Бо́га спасти́ся ду́шам на́шим.</p>
				<p><style>Сла́ва, и ны́не, Богоро́дичен:</style></p>
				<p>Боже́ственнаго естества́ не отлу́чься, плоть быв во чре́ве Твое́м,/ но Бог вочелове́чься и пребысть,/ И́же по Рождестве́ Ма́терь Тя Де́ву,/ я́ко пре́жде Рождества́, сохрани́в Всенепоро́чну, Еди́н Госпо́дь./ Того́ приле́жно моли́ дарова́ти нам ве́лию ми́лость.</p>
				<p>Крестобогоро́дичен:</p>
				<p>Нескве́рная А́гница Сло́ва, нетле́нная Де́ва Ма́ти,/ на Кресте́ зрящи пове́шена из Не́я без боле́зни прозя́бшаго,/ матерски подо́бно рыда́ющи, вопия́ше:/ увы́ Мне, Ча́до Мое́, ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
				<p><style>Песнь 4</style></p>
				<p><style>Ирмо́с:</style> Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи;/ сла́ва си́ле Твое́й, Го́споди.</p>
				<p>Пресветлаго ве́ры сияния,/ в души́ со́лнце пра́вды име́я, просвети́л еси́ словесы́, Порфи́рие,/ церко́вное все исполне́ние.</p>
				<p>Утве́рждься в любви́ Бо́жия Сло́ва,/ ви́димых, Порфи́рие, пристра́стия вся́каго возгнуша́лся еси́;/ те́мже тя почита́ем, я́ко равноа́нгельна и святи́теля честна́.</p>
				<p>В прича́стии тайн неизрече́нных я́коже быв, Порфи́рие,/ сия́ чи́стыми соблю́л еси́ дея́ньми чи́сто и неизрече́нно,/ я́ко таи́нник сим досто́ин.</p>
				<p><style>Богоро́дичен:</style> Украша́ется сла́вно Твои́ми Це́рковь вели́чествии, Пречи́стая, Боже́ственными,/ и удобря́ется си́ми я́сно, и любовию сла́вит Тя,/ песносло́вя Твое́ Рождество́.</p>
				<p><style>Песнь 5</style></p>
				<p><style>Ирмо́с:</style> Ты, Го́споди, мой Свет,/ в мир прише́л еси́,/ Свет Святы́м, обраща́ли из мрачна́ неве́дения/ ве́рою воспева́ющий Тя.</p>
				<p>Вети́ям плени́цы разоря́я, Порфи́рие, словесы́ и́стинными,/ ве́ры держа́ву утверди́л еси́ всячески.</p>
				<p>Поче́рп на земли́ Уте́шителя, преподо́бие,/ уче́ний незави́стныя ре́ки благоче́стия источи́л еси́, Порфи́рие.</p>
				<p>Изсуши́в огне́м слове́с твои́х, Порфи́рие, пото́ки нече́стия,/ благоче́стия веща́нием челове́ки просвети́л еси́.</p>
				<p><style>Богоро́дичен:</style> Укре́пльшеся Тобо́ю,/ си́лою духо́вною супоста́ты проти́вныя Христо́вы и́стины побежда́ем, Пречи́стая.</p>
				<p><style>Песнь 6</style></p>
				<p><style>Ирмо́с:</style> Пожру́ Ти со гла́сом хвале́ния, Го́споди,/ Це́рковь вопиет Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кше́ю Кро́вию.</p>
				<p>Духо́вно тя одушевле́н доброде́телей о́браз, Порфи́рие,/ и при́сно сия́ющ иму́ще в дела́ Боже́ственна вси́ вои́стинну,/ сего́ ра́ди тя почита́ем.</p>
				<p>Си́лою Утеши́теля оде́явся, я́коже самови́дцы Сло́ва,/ враги́ непобеди́м яви́лся еси́,/ отгоня́ и посека́я сих нече́стия.</p>
				<p>Водо́ю сыноположе́ния креще́ния обновля́я челове́ки,/ сыны́ творя́щаго, сих приве́л еси́/ и преда́л еси́ чи́сты, непоро́чны, Порфи́рие.</p>
				<p><style>Богоро́дичен:</style> Разуме́вше Твоя́, я́же па́че сло́ва Боже́ственная та́инства/ и неизрече́нну сла́ву, и́же о Тебе́ хва́лящийся, Пречи́стая,/ вои́стинну Тя, Богоро́дицу, непреста́нно сла́вим.</p>
				<p><style>Конда́к, глас 2.</style></p>
				<p><style>Подо́бен:</style> Вы́шних ища́:</p>
				<p>Свяще́ннейшими твои́ми нра́вы украша́емь,/ свяще́нства оде́ждею озари́лся еси́,/ всеблаже́нне Богому́дре Порфи́рие,/ и исцеле́ний удобря́еши возвыше́ньми,/ моляся непреста́нно о всех нас.</p>
				<p><style>Песнь 7</style></p>
				<p><style>Ирмо́с:</style> В пещи́ Авраамстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твое́я, Го́споди.</p>
				<p>Коле́блемую проти́вными ве́тры и прило́ги,/ о́тче, Христо́ву водрузи́л еси́ держа́вно Це́рковь, Сему́ пою́щую:/ благослове́н еси́ в хра́ме сла́вы Твое́я, Го́споди.</p>
				<p>Собо́ры до́блественне ерети́ческия победи́л еси́, о́тче му́дре, ору́жии слове́сными оде́явся,/ и Христу́ благода́рно взыва́л еси́:/ благослове́н еси́ в хра́ме сла́вы Твоея, Го́споди.</p>
				<p>В рай мы́сленных вшел еси́ доброде́телей,/ от ни́хже цветы́ пожа́л еси́ и́стинныя и кра́сныя, о́тче Порфи́рие,/ и́ми́же в ми́ре благоуха́л еси́.</p>
				<p><style>Богоро́дичен:</style> Кре́пость и держа́ву Тя немощным всем си́льное Сло́во Бо́жие, Де́во,/ из Тебе́ ро́ждшееся, дарова́ взыва́ющим:/ благослове́н еси́ в хра́ме сла́вы Твое́й, Го́споди.</p>
				<p><style>Песнь 8</style></p>
				<p><style>Ирмо́с:</style> Ру́це распросте́р, Дании́л/ льво́в зия́ния в ро́ве затче́:/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели, о́троцы, взыва́юще/ благослови́те, вся дела́ Госпо́дня, Го́спода.</p>
				<p>Вооружи́л еси́ словесы́ твои́ми, му́дре, Це́рковь Христо́ву и утверди́л еси́,/ те́мже побежда́ет всегда́ наше́ствие е́ресей/ и победоно́сно Христу́ пое́т, взыва́ющи:/ благослови́те, вся дела́ Госпо́дня, Го́спода.</p>
				<p>Ум на Небеса́ вы́ну име́я, Порфи́рие,/ Божественна́го улучи́л еси́ премене́ния неизрече́нно,/ и чу́вством непости́жна ви́дя та́инства Христо́ва,/ и ве́рою взыва́л еси́ Ему́:/ благослови́те, вся дела́ Госпо́дня, Го́спода.</p>
				<p>Уста́ льво́в мы́сленных, зле ху́лящих, загради́л еси́ моли́твами твои́ми, Порфи́рие,/ и че́люсти сокруши́л еси́ стре́лами тве́рдыми Боже́ственных слове́с твои́х,/ Сему́ взыва́я приле́жно, укрепля́ющему тя:/ благослови́те, вся дела́ Госпо́дня, Го́спода.</p>
				<p><style>Богоро́дичен:</style> И́же на престо́ле сла́вы Отца́ седя́й Сын и Сло́во Его́/ Тя, Боже́ственно носи́ло, Чи́стая, и седа́лище пресла́вно,/ из Тебе́ рожде́йся пло́тию,/ еди́ну соде́ла, Ю́же вси земни́и воспева́ют, я́ко Влады́чицу.</p>
				<p><style>Песнь 9</style></p>
				<p><style>Ирмо́с:</style> Ка́мень нерукосе́чный/ от несеко́мыя горы́ Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</p>
				<p>Честны́я прине́сл еси́ дары́, благоприя́тный доброде́тели твоя́, великодарови́тому Влады́це,/ изба́вльшияся от ле́сти е́ресей тобо́ю, о́тче преподобие,/ Зижди́теля всех велича́ющия.</p>
				<p>Ту́чами слез твои́х страсте́й угаси́л еси́ пламень,/ и безстра́стием Зижди́телю послужи́л еси́,/ и сла́вы лу́чшия сподо́бился еси́, Порфи́рие,/ Сего́ поя́ и велича́я присно.</p>
				<p>С Вы́шними лику́я А́нгелы, и святы́ми, и преподо́бными,/ о и́же ве́рою чту́щих тя и восхваля́ющих, о́тче Порфи́рие,/ Благоде́теля Го́спода непреста́нно моли́.</p>
				<p><style>Богоро́дичен:</style> О на́шем спасе́нии вочелове́чився Влады́ка,/ Тя, Хода́таицу всем, и покро́в, и враче́вание, Чи́стая, дарова́,/ ве́рно Тя сла́вящим и Сего́ любо́вию велича́ющим.</p>
				<p>Родился около 346 года в Фессалониках, в Македонии. Родители его были люди состоятельные, и он получил хорошее образование. Юноша полюбил иноческую жизнь, и в двадцать пять лет оставил родину и отправился в Египет. Там он подвизался на горе Нитрийской, пользуясь руководством святого Макария Великого (память 19 января). В то время блаженный Иероним (память 15 июня) посещал египетские монастыри. Вместе с ним святой Порфирий отправился в Иерусалим на поклонение святым местам и Животворящему Кресту Господню, затем поселился в пустыне Иорданской, предаваясь молитве и посту. Там святой Порфирий впал в тяжкий недуг и, чтобы исцелиться, снова отправился в Иерусалим. Несмотря на болезнь, он ежедневно посещал святые места и храм Воскресения Христова. Однажды, когда святой Порфирий в полном расслаблении и забытьи лежал у подножия Голгофы, Господь посетил Своего усердного ученика в спасительном сновидении. Святой Порфирий увидел Иисуса Христа, сошедшего с Креста и обратившегося к нему со словами: «Прими это Древо и храни его». Проснувшись, он почувствовал себя здоровым. Слова Спасителя вскоре сбылись: Иерусалимский патриарх посвятил святого Порфирия в пресвитерский сан и поставил хранителем Честного Древа Креста Господня. Около этого времени святой получил свою часть родительского наследства — 4000 золотых монет. Он все раздал нуждавшимся и на украшение храмов Божиих.</p>
				<p>В 395 году скончался епископ города Газы (в Палестине). Христиане этого города отправились в Кесарию к митрополиту Иоанну с просьбой поставить им нового епископа, который бы мог противодействовать язычникам, преобладавшим в их городе и притеснявшим христиан. Господь внушил митрополиту призвать иерусалимского пресвитера святого Порфирия. Со страхом и трепетом принял святой подвижник новое назначение. Он со слезами поклонился Животворящему Древу и отправился к месту новых своих подвигов.</p>
				<p>Когда святитель Порфирий прибыл в Газу, там было всего лишь три церкви, а языческих капищ и идолов — великое множество. В тот год, как святитель прибыл в Газу, случилось бездождие и великая засуха. Жрецы приносили жертвы идолам, но бедствие не прекращалось. Тогда святитель Порфирий заповедал всем христианам пост, совершил всенощное бдение и обошел с крестным ходом весь город. После этого небо покрылось тучами, загремел гром и пролился обильный дождь. Видя такое чудо, многие язычники уверовали и восклицали: «Один Христос есть Бог Истинный!» После этого к Церкви присоединились, приняв святое Крещение, 127 мужчин, 35 женщин и 14 детей. А вскоре и еще 110 человек. Однако язычники по-прежнему притесняли христиан: устраняли их от общественных должностей, обременяли налогами. Тогда святитель Порфирий и митрополит Кесарии Иоанн отправились в Константинополь, чтобы просить защиты у императора. Их принял архиепископ Константинопольский святитель Иоанн Златоуст (память 13 ноября) и оказал действенную помощь.</p>
				<p>Святители Иоанн и Порфирий были представлены императрице Евдоксии, которая в то время ждала ребенка. «Потрудись за нас, — сказали епископы императрице, — и Господь пошлет тебе сына, который воцарится при твоей жизни». Евдоксия горячо желала иметь сына, ибо прежде у нее рождались лишь дочери. И, действительно, в императорском семействе по молитве святителей родился наследник. После этого в 401 году император дал указ разрушить в городе Газе идольские капища и предоставить христианам различные привилегии. Кроме того, императрица дала святителям средства на построение в Газе нового храма, который был сооружен на месте самого главного капища.</p>
				<p>Святой епископ Порфирий к концу жизни полностью утвердил христианство в Газе и совершенно оградил свою паству от притеснения язычников. По молитвам Святителя совершались многочисленные чудеса и исцеления. Он пас свое словесное стадо около 25 лет (†420).</p>
			</section>
		</section>
		<section>
			<title>
				<p>27-й день</p>
			</title>
			<section>
				<title>
					<p>
						<style>Преподо́бнаго отца́ на́шего и испове́дника Проко́пия Декаполи́та</style>
					</p>
				</title>
				<p>На Го́споди, воззва́х:
					<style>стихи́ры, глас 4.</style>
				</p>
				<p><style>Подо́бен:</style> Яко до́бля:</p>
				<p>По о́бразу быв Бо́жию и по подо́бию/ от нача́ла созда́ния, всеблаже́нне,/ о́браза достоя́ние соблюсти́ потща́лся еси́/ по́мыслом всеблагочести́вым,/ и ума́ чистото́ю и святости,/ и страсте́й воздержа́нием,/ и соблюде́нием Христо́вых веле́ний/ и благоче́стия, пребога́те.</p>
				<p>Поще́нием пе́рвее прие́м/ и страда́нием Богому́дренно последи́,/ благоугоди́л еси́ обои́ми Созда́вшему,/ Еди́ному очище́ние истязу́ющему от нас и душе́вное благоро́дие./ Е́гоже плотско́е прише́ствие сла́вя,/ покланя́лся еси́ о́бразу свято́му,/ и́же по Того́ вочелове́чению.</p>
				<p>И́же Сло́ва воплоще́ние/ злочести́ве отве́ргшия облича́я, преподо́бие,/ соверши́л еси́ я́звенными истяза́нии,/ и вся́цеми озлобле́ньми, и у́зами, и темни́цею,/ утвержда́я и́стину./ Темже был еси́ Христо́ва Ца́рствия насле́дник,/ и ра́дости неизрече́нныя,/ и присносу́щнаго сия́ния.</p>
				<p><style>Сла́ва, и ны́не, Богоро́дичен.</style></p>
				<p>Глас и подо́бен то́йже:</p>
				<p>Я ко моли́тву неусыпа́ющую/ и мольбу́ пребыва́ющую/ иму́щи, Пречи́стая, к Бо́гу,/ напа́сти успи́,/ во́лны укроти́ окая́нныя моея души́,/и в ско́рби су́щее се́рдце мое́ уте́ши,/ Отрокови́це, молю́ Тя,/ и облагодати́ ум мой,/ я́ко да досто́йно сла́влю Тя.</p>
				<p>Крестобогоро́дичен.</p>
				<p>Подо́бен то́йже:</p>
				<p>А́гнца и Па́стыря Тя/ на Дре́ве я́ко ви́де,/ Агница ро́ждшая рыда́ше/ и Матерски Тебе́ веща́ше:/ Сы́не возжеле́нне,/ ка́ко на дре́ве Крестнем пове́шен еси́, Долготерпели́ве?/ ка́ко руце и но́зи Твои́, Сло́ве,/ пригвозди́шася от беззако́нных,/ и кровь Твою́ излиял еси́, Владыко?</p>
				<p>Тропа́рь, глас 8:</p>
				<p>Слез твои́х тече́ньми пусты́ни безпло́дное возде́лал еси́,/ и и́же из глубины́ воздыха́ньми во сто трудо́в уплодоноси́л еси́,/ и был еси́ свети́льник вселе́нней,/ сия́я чудесы́, Проко́пие о́тче наш./ Моли́ Христа́ Бо́га спасти́ся ду́шам на́шим.</p>
				<p>Кано́н, его́же краегране́сие: Твоя́ по́двиги благоле́пие пою́, блаже́нне.
					<style>Творе́ние Феофа́ново. Глас 6.</style>
				</p>
				<p><style>Песнь 1</style></p>
				<p><style>Ирмо́с:</style> Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу, побе́дную песнь пои́м, вопия́ше.</p>
				<p>Благоче́стия любо́вию объят быв/ и Боже́ственным раче́нием треволне́ния мирска́я оттря́сл еси́, преподо́бие,/ Бо́гу побе́дную песнь взыва́я,/ я́ко прославися.</p>
				<p>Светоно́сное твое́ житие́, и све́тлое души́, и спротя́женное,/ благоче́стию срастворе́нно доброде́тели воображе́ние,/ в тебе́, преподо́бие, я́ве соде́лаша.</p>
				<p>Преесте́ственным уче́нием и светоза́рным Христо́вым освеща́емь,/ страстны́я прило́ги воздержа́нием увяди́л еси́,/ вопия́ побе́дную песнь Вседержи́телю.</p>
				<p><style>Богоро́дичен:</style> Воплоще́нное Сло́во Боголе́пно заче́нши, Пречи́стая, е́же пре́жде безпло́тное,/ нам па́че естества́ родила́ еси́, Чи́стая,/ по Рождестве Де́ва пребы́вши.</p>
				<p><style>Песнь 3</style></p>
				<p><style>Ирмо́с:</style> Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Блаже,/ и утверди́вый нас на ка́мени/ испове́дания Твоего́.</p>
				<p>Твоя́ Богоприя́тная душа́, ве́ры ра́ди ре́вностию распаля́ема, блаже́нне,/ беззако́нных го́рькое не́истовство и я́рость,/ Богоно́се, держа́вно разори́ла есть.</p>
				<p>Твои́ми кровьми́ обагри́вся,/ му́ченическим страда́нием уподо́бился еси́, треблаже́нне,/ ра́ны нечести́вых му́жественною душе́ю претерпе́л еси́ терпели́вно, Проко́пие.</p>
				<p>Подъя́л еси́, преподо́бие, сугу́бы по́двиги, му́дре,/ е́реси облича́я и львов стремле́ния му́жески претерпе́в Богому́дренно,/ прему́дре Проко́пие.</p>
				<p><style>Богоро́дичен:</style> Му́дрость и Сло́во О́тчее,/ е́же пре́жде всех век напосле́док време́н неизрече́нно вопло́щься от Неискусому́жныя Матере,/ Богоро́дицу Сию́ соде́ла.</p>
				<p>Седа́лен, глас 4.</p>
				<p><style>Подо́бен:</style> Яви́лся еси́:</p>
				<p>Воздержа́ния добро́тами укра́шен,/ муче́ния кровьми́ уясни́л еси́ ду́шу/ и па́че со́лнца просия́л еси́, чудоно́сне Проко́пие преподо́бие.</p>
				<p><style>Сла́ва, и ны́не, Богоро́дичен:</style></p>
				<p>Те́плое заступле́ние су́щим в бе́дах,/ и помо́щницу на́шу,/ и к Бо́гу премене́ние,/ Еюже тли изба́вихомся,/ Богоро́дицу, ве́рнии, ублажа́ем.</p>
				<p>Крестобогоро́дичен:</p>
				<p>На Дре́ве ви́дяши воздви́жена Сы́на Твоего́, Пречи́стая,/ утро́бою ма́тернею растерза́ема,/ жа́лостно взыва́ла еси́:/ увы́ Мне, ка́ко заше́л еси́,/ Све́те Мой Безле́тный?</p>
				<p><style>Песнь 4</style></p>
				<p><style>Ирмо́с:</style> Христо́с моя́ си́ла,/ Бог и Госпо́дь,/ че́стная Це́рковь/ Боголе́пно пое́т, взыва́ющи,/ от смы́сла чиста́ о Го́споде пра́зднующи.</p>
				<p>Напая́я, преподо́бие, сле́зными тече́ньми се́рдце твое́, блаже́нне,/ доброде́телей се́мя возде́лал еси́ по́мыслом чи́стым, преподо́бие Проко́пие.</p>
				<p>Земно́е мудрова́ние Боже́ственному Ду́ху повину́л еси́, о́тче,/ по́стническое житие́ прие́м и сочетаемь ли́ком му́ченическим, всеблаже́нне.</p>
				<p>Я́ко му́ченик Боже́ствен и и́стиннейш по бла́гочестии, ерети́ческое обличи́л еси́ безу́мие,/ не́истовство бо му́жески безбо́жных пренебре́гл еси́.</p>
				<p><style>Богоро́дичен:</style> Зако́нных кро́ме уста́вов, Всенепоро́чная, заче́нши Зижди́теля,/ и без тли Сего́ породи́ла еси́,/ и Богоро́дица и́стинная и госпо́дьственно была́ еси́.</p>
				<p><style>Песнь 5</style></p>
				<p><style>Ирмо́с:</style> Божиим све́том Твои́м, Бла́же,/ у́тренюющих Ти ду́ши любовию озари́, молюся,/ Тя ведети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</p>
				<p>Освяще́нна по́стнически и сконча́вшася кро́вию, о́тче, досто́йно почита́ем:/ па́мять бо пра́ведных с похвала́ми при́сно/ ве́рно соверша́ется и помина́ется.</p>
				<p>Мудре все претворя́я и устроя́я к лу́чшему, я́коже хо́щет Госпо́дь,/ злоче́ствующих скверноуби́йство твои́м воздержа́нием/ и муче́ния сла́вою преложи́.</p>
				<p>На ра́мо взем Кре́стное всеору́жие, о́тче, Христу́ после́довал еси́,/ вся за́дняя забве́нию творя́, к пре́дним тече́нием простира́лся.</p>
				<p><style>Богоро́дичен:</style> Пое́м, Пречи́стая, из Тебе́ в плоть стра́стну же и ме́ртвенну оде́явшагося Го́спода/ и обоже́ну соде́лавшаго/ соедине́нием неслия́нным по Ипоста́си.</p>
				<p><style>Песнь 6</style></p>
				<p><style>Ирмо́с:</style> Жите́йское мо́ре,/ воздвиза́емое зря/ напа́стей бу́рею,/ к ти́хому приста́нищу Твоему́ прите́к, вопию Ти:/ возведи́ от тли живо́т мой,/ Многоми́лостиве.</p>
				<p>Преходя́, приснопа́мятне, от сла́вы вои́стинну по́стническия,/ восте́кл еси́ к му́чеников сла́ве и че́сти,/ твое́ю кро́вию в багряни́цу очервле́ну оде́ян.</p>
				<p>Теку́щих непостоя́нное преоби́дев,/ душе́ю и по́мыслом Богому́дренным, приснопребыва́ющим, благи́м и конца́ не иму́щим/ благоче́стно впери́лся еси́, всеблаже́нне.</p>
				<p>Воздержа́нием благомо́щным и кро́тостию Христо́с зря тя обогати́вшася,/ человеколю́бие призре́ на тя и сла́вы пока́за прича́стника,/ страстоте́рпче пресла́вне.</p>
				<p><style>Богоро́дичен:</style> Всенепоро́чная Влады́чице,/ души́ моея тя́жкая и лю́тая сокруше́ния рукодея́ньми исцели́ та́йными,/ действи́тельный лечбы́ Сы́на Твоего́ полага́ющи стра́сти.</p>
				<p><style>Конда́к, глас 4.</style></p>
				<p><style>Подо́бен:</style> Яви́лся еси́:</p>
				<p>Денни́цу <style>Днесь</style> Це́рковь иму́щи,/ вся́кую злосла́вия мглу разгоня́ет,/ почита́ющи Тя, Небе́снотаи́нниче, Проко́пие пресла́вне.</p>
				<p><style>Песнь 7</style></p>
				<p><style>Ирмо́с:</style> Росода́тельну у́бо пещь/ соде́ла А́нгел/ преподо́бным о́троком,/ халде́и же опаля́ющее/ веле́ние Бо́жие мучи́теля увеща́ вопи́ти:/ бла́гослове́н еси́, Бо́же оте́ц на́ших.</p>
				<p>Я́ко пресве́тло житие́ твое́, Богому́дре, бысть по́стничеством,/ та́ко яви́ся твое́ я́ве страда́ние тве́рдо,/ Христа́ бо просла́вил еси́, вопия́:/ бла́гослове́н еси́, Бо́же оте́ц на́ших.</p>
				<p>Целому́дрия чистото́ю, чу́дный о́тче, препоя́сався,/ му́жеством же муче́ния вене́ц све́тел прия́л еси́ благода́тию, зовы́й:/ благослове́н еси́, Бо́же оте́ц на́ших.</p>
				<p>Не покланя́ющиися о́бразу Твоему́ Пречи́стому, Спа́се, нечести́вии/ раба́ Твоего́ я́звят, стру́жуще лю́те, пою́ща и глаго́люща к Тебе́:/ благослове́н еси́, Бо́же оте́ц на́ших.</p>
				<p><style>Богоро́дичен:</style> Веселя́щеся Рождество́м Твои́м, Всенепоро́чная, вси́ Тя ублажа́ем./ Того́ бо ра́ди ны́не плотска́го мы изба́вльшеся тле́ния, вопие́м Ему́:/ благослове́н еси́, Бо́же оте́ц на́ших.</p>
				<p><style>Песнь 8</style></p>
				<p><style>Ирмо́с:</style> Из пла́мене преподо́бным росу́ источи́л еси́/ и пра́веднаго же́ртву водо́ю попали́л еси́,/вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</p>
				<p>Разреше́н от тли и пре́жде сме́рти я́влься,/ преста́вился еси́ отсюду к нетле́нней, преподо́бие, жи́зни,/ смерть прие́м ле́ствицею светло́, Проко́пие, Богому́дре.</p>
				<p>Испо́лнен яви́лся еси́ зари́ благода́тныя/ и к незаходи́мому све́ту, о́тче, отше́л еси́,/ вся́ко ве́щное отложи́в жела́ние./ Темже тя почита́ем, Проко́пие Богому́дре.</p>
				<p>Вооруже́н си́лою Боже́ственнаго Ду́ха, лука́вствия духо́в победи́л еси́ полки́./ Темже Небе́сныя две́ри тебе́ отверзо́шася, блаже́нне,/ воспева́ющу Христа́ во ве́ки вся.</p>
				<p><style>Богоро́дичен:</style> Блажа́т вси ро́ди, Влады́чице,/ я́коже прорекла́ еси́, Еди́на Богоблаже́нная,/ Тя, и́стинную Богоро́дицу Пречи́стую,/ Ю́же превозно́сим во вся ве́ки.</p>
				<p><style>Песнь 9</style></p>
				<p><style>Ирмо́с:</style> Бо́га/ челове́ком невозмо́жно ви́дети,/на Него́же не сме́ют чи́ни А́нгельстии взира́ти./ Тобо́ю же, Всечи́стая, яви́ся челове́ком/ Сло́во воплоще́нно,/ Его́же велича́юще/ с Небе́сными во́и, Тя ублажа́ем.</p>
				<p>Пострада́ти зако́нно, му́чениче, изво́лив,/ страсте́й стремле́ния воздержа́нием умертви́л еси́/ и пло́тская взыгра́ния, уго́дниче Христо́в:/ те́мже безстр́стия ны́не безсме́ртное с безпло́тными во́инствы обре́л еси́ наслажде́ние.</p>
				<p>Судий пра́ведному светло́ предстои́ши,/ я́ко победи́тель, венцы́ неувяда́емыя прие́м,/ приле́жно, Проко́пие, моляся о соверша́ющих твою́ свяще́нную па́мять/ и Боже́ственный пра́здник преставле́ния твоего́.</p>
				<p>Заря́ми тре́ми ны́не озаря́ем,/ от еди́наго несказа́нно происходя́щими Божества́,/ пребога́тнаго насле́дия сподо́бился еси́ и кра́снаго весе́лия,/ радуяся с преми́рными во́инствы, о́тче Проко́пие.</p>
				<p><style>Богоро́дичен:</style> Тле́нен Сло́во Божие нетле́нное зрак прие́м,/челове́ки в нетле́ние облече́,/ благоволе́нием О́тчим всели́вся в Тя, Обра́дованную./ Те́мже, Пречи́стая, с Небе́сными во́инствы Тя велича́ем.</p>
			</section>
			<section>
				<title>
					<p>Преподобный Прокопий Декаполит († ок. 750)
						<strong/>
						<emphasis/>
					</p>
				</title>
				<p>Преподобный Прокопий Декаполит († ок. 750) уроженец Декаполиса, или Десятиградия, воспоминаемого в благовестии святого Евангелиста Марка (<a xlink:href="https://azbyka.ru/biblia/?Mk.7:31&amp;c~r&amp;rus">Мк. 7:31</a>).</p>
				<p>В этих святых местах, расположенных близ Галилейского озера, где проповедовал Господь наш Иисус Христос, святой Прокопий принял иночество и, непрестанно подвизаясь в молитве и посте, достиг высокой, благодатной чистоты и духовной ревности о Боге.</p>
				<p>В те времена православных христиан постигло великое испытание — гонение на святые иконы.</p>
				<p>Преподобный Прокопий мужественно выступил против иконоборческой ереси, обличая заблуждения еретиков и разъясняя безумие нечестиво хулящих «Воплощенное Слово». По повелению беззаконного гонителя икон — императора Льва Исаврянина (716–741) — святой исповедник был схвачен, предан жестокому бичеванию, истязанию железными орудиями и брошен в темницу вместе со своим другом, преподобным Василием Исповедником (память 28 февраля). Святые узники, претерпевая множество лишений, томились в заключении до самой смерти царямучителя и когда прекратилось гонение они были освобождены вместе с другими ревнителями Православия, страдавшими за святые иконы. Выйдя на свободу, святой вернулся к иноческим трудам, наставляя многих на путь добродетели и приводя ко спасению.</p>
			</section>
			<section>
				<title>
					<p>Преподо́бнаго Ти́та свяще́нника, в Бли́жних пеще́рах почива́ющаго</p>
				</title>
				<p>Тропа́рь, глас 1:</p>
				<p>Братолю́бие тя живу́ща ви́дев любве ненави́стник,/ победи́л тя во гнев,/ но, ве́дый твоя́ пре́жния труды́ любве́ исто́чник — Господь,/ преложи́ тя па́ки на братолю́бие,/ в не́мже ты про́чее пожи́в Богоуго́дне,/ моли́ся о нас, я́ко да поживе́м братолю́бне.</p>
				<p><style>Конда́к, глас 7:</style></p>
				<p>Смире́нию Госпо́дню подо́бяся,/ смири́лся еси́, священник сый пред лице́м гордаго диакона Ева́грия,/ беззло́бне Ти́те,/ за что прия́л еси не то́кмо временныя жизни неотпадение,/ Ангелу тя воздвигшу,/ но и вечныя наслаждение,/ в <style>нейже</style> ликуя, избавляй нас лютаго гнева и памятозло́бия.</p>
			</section>
			<section>
				<title>
					<p>Преподобный Тит, пресвитер Печерский (ХIII)
						<strong/>
						<emphasis/>
					</p>
				</title>
				<p>Преподобный Тит, пресвитер Печерский (ХIII), подвизавшийся в Ближних пещерах Киево-Печерского монастыря и достигший преклонных лет в духовной чистоте и великом смирении, поведал братии повесть о своей жизни, «О том, как Божий гнев открывается в ответ на гнев человеческий, а мир Господний, всякий ум превосходящий, нисходит на человека, мира взыскующего, соблюдая его душу, сердце, тело и разум». Был у преподобного Тита некогда близкий друг, инок того же монастыря — диакон Евагрий, с которым его соединяла великая, истинная любовь, такая, что другие иноки дивились их единомыслию и согласию. Ненавидящий добро враг рода человеческого, стремящийся везде и всюду посеять рознь между людьми, по зависти омрачил эту дружбу и превратил ее в такую вражду, что бывшие друзья не могли смотреть друг на друга. Когда один кадил в храме, другой избегал фимиама, а кадивший обходил его при каждении. Так они пребывали в греховном мраке, дерзая не примиряться даже тогда, когда вместе совершали Литургию и причащались Божественным дарам. Братия старались примирить их, но бывшие друзья не хотели об этом даже слышать.</p>
				<p>Однажды, по воле Божией, случилось Титу впасть в тяжкую болезнь. Не надеясь выздороветь, он стал горько плакать о своем согрешении и послал одного из братьев к диакону Евагрию с просьбой о прощении. Евагрий не захотел прийти к покаявшемуся брату и не только не простил его, но проклял с жестокими словами. Видя, что Тит умирает, братия привели его насильно. Увидев Евагрия, Тит пал к его ногам и со слезами просил: «Прости меня, отче, и благослови». Евагрий же в своей бесчеловечной жестокости, отвернувшись от брата, произнес перед всеми лютые слова: «Не хочу примириться с ним, ни в сем веке, ни в будущем!» Сказав это, он вдруг упал. Иноки хотели поднять его, но увидели, что Евагрий мертв. Ему не смогли ни рук согнуть, ни глаза и уста закрыть, словно он давно уже умер. Больной же пресвитер Тит в тот самый миг получил исцеление и встал здоровым. На расспросы братии преподобный Тит поведал, что, когда Евагрия привели к нему, а тот отказался его простить, он увидел грозного Ангела, поразившего Евагрия пламенным копьем, а ему самому подавшего руку и воздвигшего его с одра болезни.</p>
				<p>Иноки в страхе и трепете много плакали об умершем диаконе Евагрий, погребли его тело, а сами с тех пор стали особенно удерживаться от гнева, чтобы не случилось им умереть во вражде. Ведь Господь сказал: «всякий, гневающийся на брата своего напрасно, подлежит суду» (<a xlink:href="https://azbyka.ru/biblia/?Mt.5:22&amp;c~r&amp;rus">Мф. 5,22</a>). А преподобный Тит за взыскание мира с братом обрел мир с самим Богом, был сохранен от смерти телесной и душевной и приобрел особый дар смирения.</p>
				<p>Он предал Богу свою душу в мире и любви к братии после 1196 года и был погребен в Ближних пещерах преподобного Антония. Память его празднуется также 28 сентября и во 2-ю неделю Великого поста.</p>
			</section>
			<section>
				<title>
					<p>Преподо́бнаго Ти́та, бы́вшаго воина, в Дальних пещерах почива́ющаго</p>
				</title>
				<p>Тропа́рь, глас 3:</p>
				<p>Во́инство тле́нное оста́вль,/ в нетле́нном ввоени́лся еси́ Христо́ви,/ и оружием Его́ кре́стным победи́в подзе́мных ефио́пов,/ победы венец от Христа́, Ти́те, сла́вно прия́л еси,/ Емуже моли́ся дарова́ти нам мир и ве́лию милость.</p>
				<p><style>Конда́к, глас 6:</style></p>
				<p>Во́ина Христо́ва хра́браго,/ щитом преподо́бия обло́жшагося/ и во́ев неви́димых крепко победи́вши,/ прииди́те, вернии, восхва́лим,/ Ти́та крепкоду́шнаго и возопии́м:/ прииди́, свя́те, к нам и никто́же озло́бит ны.</p>
			</section>
			<section>
				<title>
					<p>Преподобный Тит
						<strong/>
						<emphasis/>
					</p>
				</title>
				<p>Преподобный Тит, бывший в миру воином, подвизался в Дальних пещерах в XIV веке. Кроме тропаря и кондака, имя преподобного Тита-воина упоминается в 5 песне канона службы преподобным Дальних пещер. Там говорится, что во время одной из битв враги тяжело ранили его в голову. После выздоровления преподобный Тит пришел подвизаться в Киево-Печерский монастырь, где оплакивал свои грехи. Получив известие от Бога о прощении, преподобный Тит радостно отошел к Горним селениям.</p>
				<p>Память его также празднуется 28 августа и во 2-ю неделю Великого поста.</p>
			</section>
		</section>
		<section>
			<title>
				<p>28-й день</p>
			</title>
			<section>
				<title>
					<p>Преподо́бнаго отца на́шего и испове́дника Васи́лия, спо́стника свята́го Проко́пия</p>
				</title>
				<p>На Господи, воззва́х: стихиры, глас 4.</p>
				<p><style>Подо́бен:</style> Дал еси́ зна́мение:</p>
				<p>Блаже́нства су́щаго па́че ума жела́я,/ вмени́л еси́, чу́дне,/ пи́щу воздержа́ние,/ нищету бога́тство,/ нестяжа́ние име́ние оби́льно/ и благосла́вие смире́ние./ Те́мже и жела́ние,/ е́же по ра́зуму, получи́л еси́,/ в ски́ниих водворя́яся святы́х, Васи́лие.</p>
				<p>Тече́ние воздержа́ния/ непрело́жно соверши́л еси́/ и ве́ру соблю́л еси́./ Те́мже и венце́м украси́лся еси́, о́тче, пра́вды,/ Его́же тебе́ угото́ва Христос,/ по достоян́ию подава́яй возмез́дия,/ и по́чести да́руя, и боле́зней воздаяния./ Его́же моли́, Богодухнове́нне,/ спасти́ души на́ша.</p>
				<p>Вся́кое сладостра́стие,/ порабоща́я тело твое, отвергл еси́, Богому́дре,/ огорчева́я чувство воздержания болезньми/ и жестокопребыва́ньми,/ терпе́нием же напа́стей/ и пожда́нием обстоя́ний,/ и́ми́же безко́нечное прие́млеши наслажде́ние,/ и сла́дость непрее́мную,/ и ра́дость неизглаго́ланную.</p>
				<p>Сла́ва, и ны́не, Богоро́дичен, глас 4.</p>
				<p>Подо́бен то́йже:</p>
				<p>Де́монскими преклоне́на прило́ги/и в ров погибели вве́ржена/ уще́дри, Владычице,/ и утверди́ мя на ка́мени доброде́телей,/ и, наве́ты вра́жия разори́вши,/ сподо́би мя творити повеления/ Твоего Сына и Бога нашего,/ я́ко да улучу́/ оставле́ние в День Суда́.</p>
				<p>Крестобогоро́дичен.</p>
				<p>Подо́бен то́йже:</p>
				<p>Распина́ема Христа Человеколю́бца/ ви́дящи, Пречистая,/ и ре́бра ископова́ема копие́м,/ пла́чущи, вопия́ше:/ что́ сие, Сыне Мой?/ Что́ Ти безблагода́тнии лю́дие возда́ша,/ за я́же сотворил еси́ до́брая им?/ И тщи́шися безча́дствовати Мя, вселюбе́знейший,/ удивляю́ся, Благо́утробне, Твоему во́льному распя́тию.</p>
				<p>Тропарь, глас 1:</p>
				<p>Пусты́нный житель, и в телеси́ Ангел,/ и чудотво́рец я́вился еси́, Бого́носе, о́тче наш Ва́силие,/ посто́м, бдением, молитвою́ Небесная дарова́ния приим,/ исцеля́еши недужныя и ду́ши верою притека́ющих ти./ Сла́ва Да́вшему ти крепость,/ сла́ва Венча́вшему тя,/ сла́ва Де́йствующему тобою всем исцеле́ния.</p>
				<p>Кано́н, <style>егоже</style> краегране́сие: Веры основание тя знаю, отче. Творение Феофа́ново. Глас 4.</p>
				<p><style>Песнь 1</style></p>
				<p><style>Ирмо́с:</style> Моря чермну́ю пучин́у/ невлажными стопа́ми/ древний пешеше́ствовав Израиль,/ крестообра́зныма Моисе́овыма рука́ма/ Амали́кову силу в пусты́ни победи́л есть.</p>
				<p>Восхожде́ние на ка́мени положи́в, о́тче, веры,/ напа́стей не убоя́лся еси́ стремле́ния,/ но непоколеби́м пребыл еси́, я́ко доброде́тели побо́рник/ и я́ко царствия тезоимени́т.</p>
				<p>Благода́ть Пресвятаго Духа тя укрепи́вши,/ боле́зненныя ра́ны претерпе́ти утверди́/ и победоно́сца показа́ на мучи́теля суему́дреннаго.</p>
				<p>Сострада́льца и своина му́дра, о́тче, получи́л еси́, доброде́тельми преспева́юща присно,/ с ни́мже, ра́дуяся, пребога́те, по́двиг страда́ния проше́л еси́ мучением.</p>
				<p><style>Богородичен:</style> Предстата́льницу, и спасе́ния Хода́таицу, и сте́ну необориму,/ Тя предлагаю моея жизни, Богородице Всепе́тая,/ Бога ро́ждшую, Благоде́теля всея́ твари.</p>
				<p><style>Песнь 3</style></p>
				<p><style>Ирмо́с:</style> Весели́тся о Тебе Церковь Твоя, Христе, зову́щи:/ Ты моя кре́пость, Господи,/ и прибе́жище, и утвержде́ние.</p>
				<p>Напра́вил еси́ усердно твое́ сердце к Богу, преподо́бне,/ постною благода́тию и испове́данием просия́л еси́.</p>
				<p>Во́инство восприи́м и всеору́жие Креста́,/ победи́л еси́ мы́сленнаго змия и чувственнаго, о́тче, льва.</p>
				<p>Соблю́дше благочести́ве, еже по образу души́, преподо́бнии,/ Христов пречистый чтуще образ, пострада́сте.</p>
				<p><style>Богородичен:</style> Благослови́ся Тобою пе́рвая клятва,/ и тле́нием держи́мое естество́ наше, Чистая, нетле́ние прия́т.</p>
				<p><style>Седа́лен, глас 3.</style></p>
				<p><style>Подо́бен:</style> Красоте́ де́вства:</p>
				<p>Бо́гатство тле́нное и славу теку́щую оста́вив,/ Небесное бога́тство восприя́л еси́/ и славу, о́тче, вои́стинну, блаже́нне, вечную./ Те́мже блажи́м свято́е твое успе́ние/ и, торжествующе, в нем вопие́м ти:/ помина́й нас, к Богу име́я дерзнове́ние, Васи́лие.</p>
				<p>Сла́ва, и ны́не, <style>Богородичен:</style></p>
				<p>Недомы́сленно и непостижи́мо есть, Владычице Богора́дованная,/ е́же соде́ланное о Тебе́ стра́шное Божие та́инство,/ ибо, необыме́ннаго заче́нши, родила́ еси́/ пло́тию обложе́нна от пречистых крове́й Твоих./ <style>егоже</style> всегда, Чистая, я́ко Сына Твоего́ моли́/ спасти́ся душам на́шим.</p>
				<p>Крестобогоро́дичен:</p>
				<p>Неискусобра́чная Чистая и Ма́ти Твоя, Христе,/ ви́дящи Тя, ме́ртва ви́сяща на Кресте, матерски пла́чущи, глаго́лаше:/ что́ Тебе воздаде́ еврейский беззако́нный собор и неблагода́рный,/ и́же многих и вели́ких Твоих, Сыне Мой, даро́в наслади́выйся?/ Пою Твое Божественное снизхожде́ние.</p>
				<p><style>Песнь 4</style></p>
				<p><style>Ирмо́с:</style> Вознесе́на Тя ви́девши Церковь на Кресте,/ Солнце Пра́ведное,/ ста в чи́не своем,/ досто́йно взыва́ющи:/ сла́ва си́ле Твоей, Господи.</p>
				<p>Яко красно́ твое, всеблаже́нне, терпе́ние,/ в</p>
				<p>ста́рости ю́ностную показу́я, преподо́бне, тве́рдость,/ в не́йже взыва́л еси́:/ сла́ва силе Твоей, Господи.</p>
				<p>Соедине́н любовию твоему́ Владыце и Того по́мощию оде́явся,/ боле́зни не чу́вствовал еси́ плотски́я,/ взыва́я же, пел еси́:/ слава силе Твоей, Господи.</p>
				<p>Ца́рства я́ко тезоимени́т Небеснаго, иже к нему веду́щим путем ше́ствовал еси́,/ спу́тника обрет Проко́пия, зовуща:/ сла́ва силе Твоей, Господи.</p>
				<p><style>Богородичен:</style> Неискусобра́чно родила́ еси́, о Дево,/ и по Рождестве́ яви́лася еси́ девствующи па́ки./ Те́мже немо́лчными гласы, — радуйся,— Тебе, Владычице,/ ве́рою несумне́нною зове́м.</p>
				<p><style>Песнь 5</style></p>
				<p>Ирмос: Ты, Господи, мо́й Свет,/ в мир прише́л еси́,/ Свет Святы́и, обраща́яй из мра́чна неве́дения/ верою воспева́ющий Тя.</p>
				<p>Ты, преподо́бне, све́тло подвиза́лся еси́, Васи́лие,/ льво́ву укори́в неукроти́мую де́рзость, и нрав неразу́мный.</p>
				<p>Равномо́щна обре́т Проко́пия в труде́х,/ соверша́еши страда́ние пре́спеянии многообра́зными,/ Божественне венча́емь.</p>
				<p>Ны́не ви́диши мы́сленно Христа, Его́же возжела́л еси́/ и Его́же издалеча явле́ния де́йственно видел еси́,/ преблаже́нне свяще́ннейше.</p>
				<p><style>Богородичен:</style> Тя, ору́жие непобеди́мое на враги предлага́ем,/ Тя, утвержде́ние и надежду нашего спасе́ния, Богоневесто, стяжа́хом.</p>
				<p><style>Песнь 6</style></p>
				<p><style>Ирмо́с:</style> Пожру́ Ти со гласом хвале́ния, Господи,/Церковь вопие́т Ти,/ от бесо́вския крове очи́щшися/ ради ми́лости от ре́бр Твоих/ исте́кшею Кровию.</p>
				<p>Раче́нием Царствие Вы́шнее восприе́м,/ земна́го царя несмы́сленный нрав, и повеле́ния, и заповеди, Богоно́се,/ до́блественне пренебре́гл еси́.</p>
				<p>Наг убо су́щих на земли́, му́дростне подвиза́лся еси́,/ оде́ян же Боже́ственною силою,/ яви́лся еси́ венцено́сец,/ я́ко победи́в безбо́жных мучи́телей противле́ние.</p>
				<p><style>Богоро́дичен:</style> Се ны́не проро́ков исполня́ются пропове́дания/ Тебе́, Деве, ро́ждшей проро́ки дре́вле пропове́даннаго/ и исполня́ющаго прорече́нная Духа благода́тию.</p>
				<p><style>Конда́к, глас 2.</style></p>
				<p><style>Подо́бен:</style> Вышни́х ища́:</p>
				<p>Свысоты́ прии́м Боже́ственное открове́ние,/ изше́л еси́, му́дре, от среды́ молв/ и, мона́шествовав преподобно,/ чуде́с прия́л еси́ де́йство/ и неду́ги исцеля́ти благода́тию,/ Васи́лие всеблаже́нне свяще́ннейший.</p>
				<p><style>Песнь 7</style></p>
				<p><style>Ирмо́с:</style> В пещи́ Авраамстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в храме славы Твое́я, Господи.</p>
				<p>Укрепле́н Боже́ственною си́лою, о́тче,/ обличи́л еси́ вся, честна́го образа Христо́ва отмета́ющияся, я́ко пребезу́мны,/ благослове́н еси́, вопия, в храме славы Твоея, Господи.</p>
				<p>Возделанна и очищена воздержанием, о́тче,/ и пощением возсиявша терпеливно, Христос тя прият,/ благословен еси́, зовуща, в храме славы Твоея, Господи.</p>
				<p><style>Богоро́дичен:</style> Яко Богородицу и Царицу всея́ тва́ри, вси ве́рнии, поем Тя, Чи́стую,/ и —еже радуйся,— Тебе́ взываем:/ благослове́на Ты в жена́х еси́, Всенепоро́чная Владычице.</p>
				<p><style>Песнь 8</style></p>
				<p><style>Ирмо́с:</style> Ру́це распросте́р, Дании́л/ львов зия́ния в рове затче́:/ о́гненную же силу угаси́ша,/ доброде́телию препоя́савшеся, I благоче́стия рачи́тели, о́троцы, взыва́юще:/ благослови́те, вся дела Господня, Господа.</p>
				<p>Те́ло, Богоно́се, и ум во всепло́дие Христу прине́сл еси́,/ я́ко всесожже́ние соверше́но огне́м сведе́ния, и пла́менем ран всесожега́емь, и зовы́й:/ благослови́те, вся дела Господня, Господа.</p>
				<p>Погна́в твоя́ враги́ и гони́м, отче, низложил еси́/ и попра́л еси́, преподобне, безу́мие высокому́дреннаго,/ неукроти́мы ви́дя тебе́ му́чащия, взыва́я:/ благослови́те, вся дела Господня, Господа.</p>
				<p>Я́коже не́кий худо́жник, нам уче́ньми изря́ден яви́лся еси́, пребога́те:/ пе́рвее бо воздержа́ние к страда́нием му́жественнейше предложи́л еси́,/ сострада́льца име́я ученика́ Проко́пия, и вопию́ща:/ благослови́те, вся дела Господня, Господа.</p>
				<p><style>Богородичен:</style> Две́рь светоно́сну Небесную Тя имену́ем,/ е́юже про́йде Бог и воплоти́ся, Пречи́стая, безпло́тный пе́рвее,/ я́ко Бог и Отцу Сый Единосу́щен,/ Ему́же вопи́ем:/ благослови́те, вся дела Господня, Господа.</p>
				<p><style>Песнь 9</style></p>
				<p><style>Ирмо́с:</style> Камень нерукосе́чный/ от несеко́мыя горы́ Тебе, Дево, I краеуго́льный отсече́ся,/ Христос, совокупи́вый разстоя́щаяся естества́./ Тем, веселя́щеся, Тя, Богородице, велича́ем.</p>
				<p>Вся́ко чу́вство, отче, ныне превозше́д, ко Владыце, радуяся, преше́л еси́ любо́вию,/ твоих подвиго́в бога́тство обра́в,/ а́нгельскую красоту и рая́ сладость непреста́нную,</p>
				<p>С твои́м ученико́м и сострада́льцем восприе́мля, Богоно́се,/ блаже́нных наде́жду и ве́чнующее весе́лие,/ ва́ше торжество́ творя́щих назира́йте.</p>
				<p>От земли́ к Небе́сному наслажде́нию, венцено́сцы, преста́вльшеся,/ иде́же святы́х собо́ри, и Ангел Боже́ственная во́инства,/ учени́к сосло́вие ва́шими моли́твами спаса́йте.</p>
				<p><style> Богоро́дичен:</style> Расто́ргни плени́цы прегреше́ний Тя поющих, Богома́ти,/ уста́ви стремле́ния напа́стей, греховную ути́ши молву́,/ бу́рю сокруши́ бед, Мати Дево.</p>
				<p>Был иноком. Он пострадал в царствование иконоборца Льва Исаврянина (716 –741). Когда началось гонение на почитателей святых икон, святой Василий вместе с преподобным Прокопием (память 27 февраля) был предан многим истязаниям: их терзали железными крючьями, заключили в темницу, где оба мученика томились долгое время, до самой смерти нечестивого императора. Когда преподобных Василия и Прокопия освободили вместе с другими почитателями святых икон, они снова стали подвизаться в иноческих подвигах, наставляя многих в православной вере и добродетельной жизни. В 750 году преподобный Василий мирно отошел ко Господу.</p>
				<p><style>Свята́го блаже́ннаго Никола́я Са́ллоса, Христа ра́ди юро́диваго, Пско́вскаго</style></p>
				<p>Тропа́рь, глас 4:</p>
				<p>Слове́нска язы́ка, Пско́вския земли́/ плотски в юро́дстве быв,/ юро́дства притворе́нием Го́рняго Иерусали́ма граждани́н яви́ся,/ Ангелом, славне, свесели́шися,/ мироточи́ваго святи́теля Никола́я зва́ние восприи́м,/ с ни́мже всегда Христа́ Бо́га моли́/ дарова́ти нам ве́лию ми́лость.</p>
				<p><style>Конда́к, глас 8:</style></p>
				<p>Чудотво́рец яви́ся, Нико́лае,/ ца́рску держа́ву и смы́сла свире́пство на ми́лость обрати́в,/ и сего́ ра́ди своему́ оте́честву тепл моле́бник показа́ся,/ и ны́не мо́лим тя, свя́те,/ пребу́ди в нас еще, защити́ от кова́рств вра́жиих,/ ты бо еси гра́ду Пско́ву и всем христолюби́вым лю́дем похвала́ и утвержде́ние.</p>
				<p>Жил в городе Пскове во времена царя Иоанна Грозного (1533—1584). Он взял на себя высокий подвиг юродства, получившего на Руси расцвет, как особый вид подвижничества, в XVI столетии. «Блаженный Николай Псковский вобрал в себя основные черты святых юродивых Христа ради, включая особенности его времени» («Журнал Московской Патриархии», 1976, №1).</p>
				<p>Псковичи звали его Микула (Микола, Никола) Саллос, что в переводе с греческого означает «блаженный, юродивый», и еще при жизни почитали как святого, называя также Микула Свят. Блаженный Николай зимой и летом ходил в ветхой одежде, почти нагой, перенося с терпением и сильнейшие морозы, и чрезмерную жару. Жил он в келье под соборной колокольней, мало заботясь о пропитании, но возрастая духовно. За внешне безумными поступками, бессмысленными словами, блаженный Николай скрывал свое духовное богатство и внутреннюю близость к Богу. Еще задолго до своей кончины блаженный Николай стяжал благодатные дары Святого Духа и был удостоен от Бога дара чудотворения и пророчества. Так, он предсказал преподобному Никандру Псковскому (†1581; память 24 сентября) испытания, которые ждали того в дальнейшей пустыннической жизни.</p>
				<p>В 1569 году опричные войска во главе с царем Иоанном Грозным выступили походом против Новгорода и Пскова. Мнительный царь подозревал эти города в измене. Разгромив Новгород, перебив мирян и духовенство, бояр и простых людей, в первую неделю Великого поста в феврале 1570 года царь подошел ко Пскову и остановился, не доходя до города, в Никольском монастыре. Псков ожидала та же участь, что и Новгород. Жители города не знали, что делать: защищаться или бежать. Блаженный Николай посоветовал встретить грозного царя хлебом с солью. Все жители города вышли на улицы, и каждая семья встречала царя хлебом с солью у своего дома. Это смягчило Иоанна, и он решил разграбить городскую казну, но жителей не трогать. Тогда блаженный Николай, увещевавший царя «покушать хлеба-соли, а не христианской крови», сказал ему, чтобы он не грабил город, в противном случае — «не на чем ему будет бежать» из Пскова. Не поверивший пророчеству, царь уже приказал снимать колокол с Троицкого собора, как вдруг ему сообщили, что пал его лучший конь. В преданиях сохранилось также свидетельство об обличении юродивым неправедной жизни Иоанна Грозного. Блаженный Николай предложил царю кусок сырого мяса; на это царь сказал, что он — христианин и не ест мяса в Великий пост. Тогда блаженный Николай возразил царю так: «Ты делаешь хуже: питаешься плотию и кровию человеческою, забывая не только пост, но и Бога». Испугавшись сбывшегося пророчества и обличений в злодеяниях от блаженного Николая, царь вместе со своими опричниками покинул город.</p>
				<p>Скончался блаженный Николай 28 февраля 1576 года. По особому почитанию жителей Пскова он был погребен под соборным храмом; такой почести удостаивались только князья и архипастыри. В 1581 году, перед осадой Пскова войсками польского короля Стефана Батория, кузнецу Дорофею было явление Божией Матери с сонмом псковских святых, молившихся за город. Среди этих святых был и блаженный Николай. Согласно этому видению была написана икона, на которой среди других святых был изображен и блаженный Николай. С того времени была установлена память святого блаженного Николая Псковского. Мощи блаженного Николая Псковского почивают ныне в кафедральном соборе города Пскова во Имя Пресвятой Троицы.</p>
			</section>
		</section>
		<section>
			<title>
				<p>29-й день</p>
			</title>
			<section>
				<title>
					<p>Преподобнаго отца на́шего и испове́дника Кассиа́на Ри́млянина</p>
				</title>
				<p>Егда́ и́мать февраль месяц дней 28, тогда служба свята́го Кассиа́на поется на повече́рии.</p>
				<p>А́ще же есть ви́сект, стихи́ры, глас 6.</p>
				<p><style>Подо́бен:</style> Всю отложи́вше:</p>
				<p>Му́дре проразуме́л еси́/ теку́щую прелесть, о́тче пресла́вне,/ и сию́ тре́бующим име́ти возбрани́л еси́,/ никако пребыва́ющую по исхожде́нии отсю́ду ко Го́споду:/ мимотеку́щее сие́ и вре́менное житие́ и устрое́ние./ Темже и к лу́чшей жи́зни преста́вился еси́,/ я́ко смотри́тель и мудр,/ житием и де́лом, Кассиа́не, Христу́ угоди́в.</p>
				<p>Крест от младе́нства взе́м/ и стезе́ю, отче, жесто́кою и те́сною/ ше́ствовал еси́ спе́шно,/ и честно́ю па́че,/ повину́яся, сла́вне, веле́нием призва́вшаго./ Тем́же сугу́бо обре́л еси́/ трудо́в воздая́ние и досто́йну мзду:/ Небесное Царствие Христо́во/ и со все́ми святы́ми ликова́ние во Све́те, Кассиа́не./ С ни́миже непреста́нно моли  о душах наших.</p>
				<p>Чудесе́ вещь вся́кия есть доброде́тели, Богомудре,/ с не́юже и в пло́ти  на  земли́ пе́рвее,/ смотря́я молча́, преподо́бне,/ и глаго́ля по́слежде и словесы́, и вещми́,/ смире́н  и кро́ток, незло́бив/ и вельми́ благогла́сник проро́ческий:/ мно́жае же ныне па́че,/ егда́ к Богу восте́к, удиви́лся еси́/ и прия́л благода́ть исцеле́ний.</p>
				<p><style>Сла́ва, и ны́не, Богоро́дичен.</style></p>
				<p>Подо́бен то́йже:</p>
				<p>Нра́вом злым поползо́хся/ и порабоще́н лестию лука́вною, Богоневе́стная,/ к пречу́дному Твоему милосе́рдию и те́плому заступле́нию,/ Пресвята́я Отрокови́це, прибега́ю, окая́нный:/ сою́з мя изба́ви напа́стей и печа́лей/ и спаси́ мя, Пренепоро́чная, бесо́вских прилог,/ да прославля́ю Тя,/ и любо́вию пою́, и покланя́юся,/ и велича́ю Тя, Владычице, Присноблаже́нную.</p>
				<p>Крестобогоро́дичен.</p>
				<p>Подо́бен то́йже:</p>
				<p>Ору́жие, я́коже рече́ Симео́н,/ сердце Твое про́йде,/ Пречистая Владычице,/ егда́ узрела еси́ из Тебе́ возсия́вшаго неизрече́нным словом,/ от беззако́нных я́ко осужде́на/ возноси́ма на Крест,/ о́цтом и же́лчию напая́емаго,/ ребра́  же пробода́ема,/ и ру́це  и но́зе пригвожда́емы/ и, рыдающи, восклица́ла еси́, Ма́терски вопию́щи:/ что сие́, Чадо сладча́йшее, но́вое та́инство?</p>
				<p>Тропа́рь, глас 8:</p>
				<p>Посто́м предочи́сти́вся, прему́дрости пости́гл еси́ разуме́ние,/ от пусты́нных же Богоно́сных отец научи́лся еси страсте́й обузда́нию./ Того́ ради пода́ждь нам твоими моли́твами/ пло́ти  нашея ду́ху послуша́ние:/ еси бо наста́вник, Кассиа́не преподо́бне,/ всем пою́щим о Христе́ твою па́мять.</p>
				<p>Канон, глас 2.</p>
				<p><style>Песнь 1</style></p>
				<p><style>Ирмо́с:</style> Во глубине́ постла́ иногда́/ фараони́тское всевоинство преоруже́нная сила,/ вопло́щшееся же Слово всезло́бный грех потреби́ло е́сть, I Препросла́вленный Господь славно бо прослав́ися.</p>
				<p>Венча́в Боже́ственными доброде́тельми, преподо́бне, житие́ твое, Кассиа́не, к Богу отшел еси́,/ от Него́же нам проси́ избавле́ния прегреше́ний, мо́лимся,/ соверша́ющим ве́рою свято́е твое́ преставле́ние.</p>
				<p>Всеобра́зным мановением к Богу всех, достосла́вне,/ от стра́стных  помышлений уклонился еси́/ и свет был еси́, прича́стии невеще́ственными</p>
				<p>обожа́емь;/ препросла́вленнаго Господа  поя́, тя просла́вльшаго.</p>
				<p>Врач был еси́ душа́м, Боже́ственными твои́ми уче́нии, Кассиа́не,/ управля́я мудрова́ния мона́шествующих благода́тию,/ и к жизни ве́чней наставил еси́./ Сего́ ради тя вси любо́вию почита́ем.</p>
				<p><style>Богоро́дичен:</style> Во чре́ве носи́вшую, Чи́стая, вси́ вемы:/ Бога бо, в плоть ме́ртвенную обле́кшася, па́че ума роди́ла еси́,/ просвети́вшаго преподо́бных сосло́вие,/ препросла́вленнаго Господа, славно бо просла́вися.</p>
				<p><style>Песнь 3</style></p>
				<p><style>Ирмо́с:</style> Процвела́ есть пусты́ня, я́ко крин, Господи, I язы́ческая неплодящая церковь прише́ствием Твоим,/ в не́йже утвердися мое се́рдце.</p>
				<p>Звезду́ тя, на высоте́ церко́вней возсия́вшую,/ просвеще́ние показа́ су́щим во тьме Христос, всехва́льне,/ по́стников украше́ние, преподо́бне.</p>
				<p>Кресту приобщи́вшемуся и мир просве́щшему, Кассиа́не, подо́бяся,/ распя́лся еси́ мирски́м страсте́м,/ коварствия бесо́в победив.</p>
				<p>Му́дрости испо́лнися твое се́рдце, прему́дре,/ уче́ния бе́здну Святым источи́ Духом,/ мона́хов  стада́ напая́ющу.</p>
				<p><style>Богоро́дичен:</style> Исцели́, Всенепоро́чная, ду́шу  мою   молю́ся,/ изнемо́гшую страстьми́ и вся́кими настоя́нии зле́йших де́монов,/ Боже́ственным хода́тайством Твоим.</p>
				<p>Седа́лен, глас 4.</p>
				<p><style>Подо́бен:</style> Вознесы́йся:</p>
				<p>Преподо́бен быв, Бо́гу возложи́лся еси́/ и, просве́щься до́брыми ви́ды, Кассиане,/ я́ко солнце, облиста́л еси́ сия́нием Боже́ственных твоих учений/  сердца́ всех, чту́щих тя, всегда просвеща́я./ Но приле́жно моли Христа о иже любовию тепле́ восхваля́ющих тя.</p>
				<p><style>Сла́ва, и ны́не, Богоро́дичен:</style></p>
				<p>Грехолюби́в сый,  молю́ Тя, безгре́шнаго Бога ро́ждшую, взе́млющаго грехи́ мира, Пречи́стая,/ многогре́шную ду́шу  мою  уще́дрити и грехи́ моя мно́гия очи́стити:/ грешных бо Ты еси́ очище́ние, и спасе́ние верных, и заступление.</p>
				<p>Крестобогоро́дичен:</p>
				<p>Иже во́лею нас ради распе́ншагося на Дре́ве/ А́гница зрящи, рыда́ющи, глаго́лаше, слезя́щи:/ что́ Ти безблагода́тный евре́йский собо́р воздаде́,/ и́же многих и великих, Сыне Мой, даро́в наслажде́йся?/ Но воспева́ю Твое, Боже Мой, долготерпе́ние.</p>
				<p><style>Песнь 4</style></p>
				<p><style>Ирмо́с:</style> Прише́л еси́ от Девы, не хода́тай, ни Ангел,/ но Сам, Господи, вопло́щся,/ и спасл еси всего мя, человека./ Тем зову  Ти: сла́ва силе Твоей, Господи.</p>
				<p>По́двиги твоими плотска́я покори́л еси́ игра́ния духу, преподо́бне,/ и свяще́нными учении твоими вся обнажил еси́ кова́рствия льсти́ваго и ловле́ния.</p>
				<p>Умерщвля́емь волею от мирски́я ме́ртвости,/ бу́дущия жизни насле́дие приял еси́, Кассиа́не пресла́вне,/ законы же написал еси́ монахов в наставле́ние и соверше́ние.</p>
				<p>Вселися в ду́шу твою благода́ть Духа/ и всех вы́шша плотски́х мудрова́ний тя показа́, пребога́те,/ и льсти́ваго сете́й явле́нно.</p>
				<p><style>Богоро́дичен:</style> Безле́тнаго, в лето бы́вша,  родила́ еси́ неизрече́нно, Всенепорочная,/ преподо́бныя просвети́вшаго, ве́рою пожи́вшия,/ и злонача́льнаго зми́я смири́вшаго.</p>
				<p><style>Песнь 5</style></p>
				<p><style>Ирмо́с:</style> Хода́тай Богу и человеком был еси́, Христе Боже:/ Тобою бо, Владыко, к Светонача́льнику, Отцу Твоему,/ от но́щи неве́дения/приведе́ние и́мамы.</p>
				<p>Восхи́тился  еси́, твоими добродетельми, Богоприя́тне, носи́м,/ и, радуяся, достигл еси́ к Небесным селе́нием,/ трудо́в по́чести достойно прие́мля.</p>
				<p>Умо́м чистым ты взирая доброт́у Христо́ву,/ стоял еси́ непрекло́нен в нощи́ и во дни, пресла́вне,/ Боже́ственная явле́ния отту́ду прие́мля.</p>
				<p>Сле́з  тече́нии, Богоно́се отче, напая́емь,/ я́ко дре́во высокове́твенно, прине́сл еси́ плоды́ исправле́ния,/ веселя́щая всех Божественно помышления.</p>
				<p><style>Богоро́дичен:</style> Из Тебе Жизнь па́че ума возсия́вши, Де́во,/ врага умертви́, вся ны умертви́вшаго,/ и оживи́ мир, непреста́нно воспева́ющий Тя.</p>
				<p><style>Песнь 6</style></p>
				<p><style>Ирмо́с:</style> В бе́здне грехо́вней валя́лся,/ неизсле́дную милосе́рдия Твоего призыва́ю бе́здну:/ от тли, Боже, мя возведи́.</p>
				<p>Путе́м те́сным, отче, ше́ствовал еси́,/ всем же словесы твои́ми сей показал еси́,/ и́мже добре ходя́щии, в ра́йскую широту́ вводи́ми бывают.</p>
				<p>Жизнь твоя преподо́бна бы́сть,/ и кончи́на блаже́нна и честна́, Кассиа́не отче наш,/ святы́х А́нгелов собесе́дниче.</p>
				<p>Дрема́ние уны́ния отвергл еси́/ и, пребдева́я в виде́ниих и дея́ниих, а́нгельски пожи́л еси́ на  земли́,/ Богоно́се, всеблаже́нне.</p>
				<p><style>Богоро́дичен:</style> Я́ко добру́, яко красну́ возлюби́в Тя, добротворя́й Иисус, Всенепоро́чная,/ из Тебе пло́тию ражда́ется и обожа́ет мя за милосе́рдие безме́рное.</p>
				<p><style>Конда́к, глас 4:</style></p>
				<p>Преподо́бен быв, Бо́гу возложи́лся еси,/ и просвеща́я до́брыми ви́ды, Кассиа́не,/ яко со́лнце облиста́л еси/ сия́нием Боже́ственных твоих уче́ний,/сердца́ всех чту́щих тя всегда просвеща́я./ Но приле́жно  моли́ Христа́,/ о иже любо́вию те́пле восхваля́ющих тя.</p>
				<p><style>Песнь 7</style></p>
				<p><style>Ирмо́с:</style> Богопроти́вное веле́ние беззако́ннующаго мучи́теля/ высо́к пла́мень вознесло́ е́сть:/ Христо́с же простре́ Богочести́вым отроко́м ро́су духо́вную,/ Сы́й благослове́н и препросла́влен.</p>
				<p>Всегда́ воззре́ньми светле́йшими, Богомудре, обожа́емь,/ свети́льник яви́лся еси́ незаходи́м,/ отню́дуже облиста́л еси́ сло́во спаси́тельное,/ всех нас разумы просвеща́ющее, восхваля́ющих тя.</p>
				<p>Язы́к твой Ду́хом обощре́н, я́ве начерта́вший закон спаси́телен,/ и о́бразы изложи́, и́миже управля́ются вся, всеблаже́нне,/ присно мона́шествующих  стада́, ра́дующеся.</p>
				<p>Ра́зумы, преподо́бне, спасительныя и глаго́лы,/ неве́дение серде́чное отгоня́ющия, богатно исто-</p>
				<p>чи́л еси́, отче Богому́дре./ Те́мже тя почита́ем верно, всесвяту́ю соверша́юще память твою.</p>
				<p><style>Богоро́дичен:</style> Черто́г была еси́ Боже́ственныя сла́вы и престол огнезра́чен,/ на не́мже почи́ Слово, воплоще́нное за кра́йнюю благосты́ню./ Того убо  моли́, Чистая, уще́дрити и поми́ловати ны.</p>
				<p><style>Песнь 8</style></p>
				<p><style>Ирмо́с:</style> Пе́щь иногда́ о́гненная в Вавило́не действа разделя́ше, I Божиим веле́нием халде́и опаля́ющая,/ верныя же ороша́ющая, поющия:/ бла́гослови́те  вся дела   Господня, Господа.</p>
				<p>Сия́я, я́коже звезда, сло́вом и жити́ем, Кассиа́не,/ просвеща́еши вся земны́я концы,/ неве́дения изыма́я мглы и пе́ти повелева́я всегда:/ благослови́те, вся дела  Господня, Господа.</p>
				<p>Заше́л еси́, умер, я́ко со́лнце, преблаже́нне,/ я́ко зарю́ же, оста́вил еси́ незаходи́ма словеса́ твоя, просвеща́ющая ду́ши наша,/ ве́рою святую твою, преподо́бне, соверша́ющих память.</p>
				<p>Доброты́ мысленныя неизрече́нно наслажда́ешися, оста́вль тле́нное тело,/ и ви́дети сподо́бился еси́, я́же ви́дят, сла́вне, а́нгельская во́инства, поюще:/ благослови́те, вся дела Господня, Господа.</p>
				<p><style>Богоро́дичен:</style> Яви́лася еси́ Небес ши́рши, Де́во,/ Его́же бо та́я  не вмести́ша,  несказа́нно вмести́вши/ и ро́ждши па́че смы́сла, сугу́ба су́ща естество́м,/ еди́ну же иму́ща Боголе́пно Ипоста́сь.</p>
				<p><style>Песнь 9</style></p>
				<p><style>Ирмо́с:</style> Безнача́льна Роди́теля Сын, Бог и Господь,/ вопло́щься от Девы, нам яви́ся,/ омраче́нная просвети́ти, собра́ти расточе́нная.  Те́м Всепе́тую Богоро́дицу велича́ем.</p>
				<p>Кре́пость тебе дарова́ся от Бо́га и сила начала  отгони́ти мироде́ржца,/ темже до́блествовав вельми́,/ я́ко вои́стинну, отче Богому́дре, лико́м счи́слился еси́ преподо́бных, ра́дуяся.</p>
				<p>Я́ко ши́пок сладково́нен, нас благоуха́ют Богодухнове́нная словеса́ Боже́ственнаго язы́ка твоего:/ ты бо благоуха́ние был еси́ нас ради излия́вшагося за милосе́рдие/ и в плоть обле́кшася, Богоносе всече́стне.</p>
				<p>Па́мять твоя́, <style>Днесь</style> преподо́бно возсия́вши,/ озаря́ет с сердца́ восхваля́ющих твое а́нгельское житие, Кассиа́не,/ в не́йже мо́лимся согреше́ний проще́ние дарова́ти всем, помоли́ся.</p>
				<p><style>Богоро́дичен:</style> Гла́с Ти прино́сим Гаврии́лов, взыва́юще:/ ра́дуйся, трапе́зо, Боже́ственный хлеб носи́вшая;/ ра́дуйся, непроходи́мая две́ре;/ ра́дуйся, радо́сте всех спаса́емых,/ преподо́бных похвало́, Богородице Приснодево.</p>
				<p>Моли́тва</p>
				<p>Богоблаже́нне и приснопа́мятне о́тче наш Кассиа́не! От юности возлюби́в паче всего Христа, земна́я и вре́менная презре́л еси, и, ангелоподо́бным житие́м твоим душу  и тело от страсте́й очи́стив, безстра́стия сокро́вище стяжа́л еси, и, Боже́ственными дара́ми обогати́вся, зако́ны Богому́дрые в наказа́ние и исправле́ние и́ноком написа́л еси, и усе́рдный де́латель в вертогра́де Христове яви́лся еси, сам творяи иных словом и делом научая, сугу́бое восприя́л еси воздая́ние от Бога. Емуже ныне с чинонача́лии Ангельскими предсто́я, при́зри на нас, обурева́емых житейских попече́ний волна́ми, и помози́ нам, да не увлече́т нас буря страсте́й наших в бе́здну грехо́вную. Услыши нас, грешных, святую память твою ублажа́ющих, и молися Христу Богу о нас, немощны́х, мглою уныния омрачаемых и малодушием недугующих, да Божественною благода́тию своею просвети́т омрачение ума нашего и укрепи́т нас на пути спасе́ния, имже право ходя́ще, вни́дем в Живот вечный. Виждь, отче святый, немощь нашу душе́вную, сердечное озлобление и неду́ги теле́сныя, одержащие нас по грехо́м нашим; виждь,я благими делы обнища́хом зело, виждь и ми́лостива сотвори к нам Человеколю́бца Бога моли́твами твоими, да не воздаст нам по злым де́лом нашим, но да яви́т над нами непобеди́мое Свое человеколю́бие и милосе́рдие и да́рует нам проще́ние прегреше́ний на́ших. Ты, подвижник быв и учитель и́ноческому житию,  моли Подвигополо́жника Христа́, да и нас, немощны́х, укрепи́т благодатию Своею в по́двигах воздержа́ния, поще́ния, моли́твы, целому́дрия и самоотверже́ния. Тебе́ дадеся благода́ть плода́ми присноживо́тнаго учения твоего насыща́ти и услажда́ти  сердца́ рачи́телей благоче́стия, помози и нам предста́тельством твоим терпели́вно и ра́достно восприя́ти и нести́и благо́е иго Христово и добре подвиза́тися в исправле́нии и обновле́нии жития нашего. О всеблаже́нне отче наш Кассиа́не, чудотво́рней ико́оне твоей покланя́ющеся и святое имя твое в помощь призыва́юще, мо́лим тя, я́ко хода́тая и засту́пника нашего: моли Господа Бога, Спаси́теля мира, да сохранит первопресто́льный град сей и святую обитель сию от всякия беды и напа́сти, от врагов ви́димых и невидимых, да дару́ет нам благостоя́ние с преспе́янием в Православной вере и благочестии, земле плодоно́сие и изоби́лие, и нас всех, недосто́йных, изба́ви моли́твами твоими от належа́щия нам ско́рби и ну́жды. Испроси у великодаровитаго Господа исполнение вся́каго блага́го проше́ния и всего, яже к животу временному и ве́чному поле́знаго, благодатию и человеколю́бием Го́спода нашего Иису́са Христа, Емуже подоба́ет слава, честь и поклоне́ние во веки веко́в. Ами́нь.</p>
				<p>Молитва иная:</p>
				<p>О Богоблаже́нне и приснопа́мятне отче наш Кассиа́не! Боже́ственных Ангелов сожи́телю, понесы́й тяготу́ дневную, в нищете пожи́вый, Божественными дара́ми обогати́выйся! Ты ны́не с преподобных соборы водворя́яся, с праведных ли́ки веселяся, помяни́ нас, доброде́тельное твое́ житие́ похваляющих, и не остави нас безпомощных! Призри на наше житие, волнуемое житейскими волна́ми, да не пото́пит нас грехо́вная буря, ниже́ да пожре́т нас па́губнаго отча́яния глубина́. Услыши молитву нас, гре́шных, моля́щихтися, и не пре́зри моления нас, немощны́х, уловля́емых диа́вольскими се́тьми, всюду злыми угнета́емых, всякаго блага лиша́емых, уны́нием омрачаемых и малоду́шием одержи́мых. Виждь, святе, яко смири́ся в персть душа наша, и враго́м ненави́дящим нас, быхом в пора́дование, лукавыми делы умерщвля́еми весь день: заблуди́хом бо воистинну, яко о́вцы, неиму́щия пастыря. Ты твоими блаоприятными моли́твами ми́лостива сотвори нам Еди́наго Человеколю́бца Бога, да не возда́ст нам по злым дело́м нашим и по нечистоте́ сердец наших, но да предваря́т ны благия Его щедро́ты, в мире, единодушии и благоче́стии утверждая живот наш. Мы, о Богоблаженне, на тя по Бозе упова́ем, тобою хва́лимся, твое святое имя на помощь призываем и, к твоему́ чудотворному образу, недосто́йнии, припа́дающе, тя моли́м: моли, отче наш Кассиа́не, Христа Бога, да изба́вльшеся от злых наших, с тобою вечных благ сподо́бимся благодатию и щедротами Господа нашего Иисуса Христа, суща Благослове́нна, со Безнача́льным Его Отце́м и с Пресвяты́м Духо́м во веки веков, аминь.</p>
				<p>(Преподобный Кассиа́н Ри́млянин †ок. 433—448)</p>
				<p>По происхождению римлянин, был сыном знатных, богатых родителей, владевших имениями в Галлии, в частности в Массилии (теперь Марсель, Франция).Там он,вероятно, и родился около 350—360 гг. Преподобный Иоанн получил хорошее образование: изучил философию, астрономию и другие науки, — но преимущественно направил все силы своей души на постижение тайн духовной жизни. Он отличался смирением, целомудрием и рассудительностью. В юности преподобный Иоанн ушел в Вифлеемский монастырь в Палестине, где принял постриг. Через два года (около 390) он в сопровождении своего духовного брата Германа предпринял путешествие по египетским и малоазийским монастырям, которые славились строгим подвижничеством и множеством благочестивых старцев — опытных руководителей на пути ко спасению. В течение семи лет они путешествовали по Фиваиде и Скитской пустыне, приобщаясь духовному опыту многих подвижников.</p>
				<p>В 397 году духовные братья вернулись в Вифлеем и три года подвизались в полном уединении. В то время начали распространяться заблуждения оригенистов и антропоморфистов, производившие раздоры среди христиан в египетских областях и в Палестине, нарушавшие спокойствие в монастырях. Это, вероятно, и заставило преподобных Кассиана и Германа отправиться в Константинополь, чтобы поучиться у святого мужа, просвещенного Богослова и знаменитого проповедника, — святого Иоанна Златоустого (†407; память 13 ноября). Святителъ принял их с благосклонностью, рукоположил святого Кассиана во иеродиакона, а Германа, как старшего летами, — во пресвитера.</p>
				<p>Когда на святого Иоанна Златоуста было воздвигнуто гонение и враги приговорили его к заточению, друзья невинного страдальца послали святого Кассиана и Германа как людей разумных, благочестивых и преданных Православию, к папе в Рим просить о помощи и заступлении. Посольство это не имело желаемого успеха, так как святителя Иоанна уже отправили в ссылку в Каманы, а всех близких ему по духу начали злобно преследовать.</p>
				<p>Святой Иоанн Кассиан остался в Марселе, в области Римского папы. Там он вскоре был посвящен во пресвитера и, продолжая подвизаться как научился у египетских подвижников, устроил два монастыря — мужской и женский (по правилам палестинских и египетских монастырей).</p>
				<p>Благоустройство этих монастырей и святость жизни их основателя — преподобного Кассиана — скоро обратили на себя внимание многих иерархов и настоятелей монастырей Галльской области. Они просили написать им о правилах жизни палестинских и египетских общежитий и сообщить высокое учение египетских подвижников о разных вопросах деятельной и созерцательной монашеской жизни.</p>
				<p>В ответ на просьбу епископа Аптского Кастора, преподобный Иоанн написал для него 12 книг: об одежде монахов, о молитвах, псалмопениях и о восьми главных страстях (417—419). Десять собеседований старцев, обитавших в Скитской пустыне, преподобный Кассиан изложил и посвятил по смерти епископа Кастора епископам Леонтию, брату Кастора, и Елладию. Семь собеседований старцев, живших в Фиваиде, преподобный написал для епископа Гонората и настоятеля монастыря Евхерия. Остальные семь собеседований отцов, подвизавшихся в Нижнем Египте, написаны в 426—428 годах для настоятелей Иоавиниана, Минервия, Леонтия, Феодора и для монахов, живших на островах Стихадских недалеко от Марселя.</p>
				<p>Около 430 года по просьбе архидиакона Льва, впоследствии знаменитого Папы Римского, преподобный Кассиан написал трактат о воплощении Сына Божия. В этом творении преподобный Кассиан обличил нечестивое учение как Нестория, так и его предшедственника Пелагия.</p>
				<p>О значении трудов преподобного Кассиана можно судить по отзывам святых отцов. Преподобный Венедикт в своих правилах (гл. 27 и 73) предлагал монахам своего монастыря каждый вечер прочитывать писания преподобного Кассиана как глубоко назидательные и полезные для желающих достигнуть высшего нравственного совершенства. Он ценил их наравне с правилами святого Василия Великого. Преподобный Иоанн Лествичник говорил: «Великий Кассиан прекрасно и весьма высоко любомудрствует в своем слове (соб. 2, гл. 10) о рассуждении». Святой Патриарх Фотий также ценил писания преподобного и считал их назидательными и весьма полезными для стремящихся к благочестивой жизни.</p>
				<p>Чтобы получить представление о трудах Преподобного, приведем некоторые его наставления.</p>
				<p>«Цель всякого монаха и совершенство сердца состоит в непрерывном постоянстве молитвы, и, сколько возможно бренному человеку, в невозмущаемом спокойствии ума и всегдашней чистоте его. К достижению сего нужны: неослабный телесный труд и сокрушение духа, так чтобы между тем и другим находилась тесная, взаимная связь. Ибо как все добродетели стремятся к совершенству молитвы, так и сами они не могут быть твердыми и постоянными, если не будут соединены и скреплены оною. Как без добродетелей нельзя вполне приобрести постоянного молитвенного покоя, так и без этого покоя невозможно в точности исполнить добродетелей, споспешествующих оному... Чтобы молитва была возносима с надлежащей горячностию и чистотою, должно... убегать всяких развлечений, пустословия или многословия, равно как и всяких шуток, а более всего надобно исторгнуть с корнем расположение к гневу или унынию и вовсе истребить пагубное разжжение плотской похоти и любостяжания
					<emphasis>».</emphasis>
				</p>
				<p>«...отцы считают более полезным совершать молитвы хоть краткие, но чаще, чтобы чрез частовременные молитвы пребыть в непрестанном союзе с Богом»..., «они почитали важным не то, чтобы прочитать много стихов, но то, чтобы понять содержание их.»</p>
				<p>Для приобретения непрестанной памяти о Боге преподобный Кассиан предлагает, как можно чаще повторять стих псалма: «Боже, в помощь мою вонми, Господи, помощи ми потщися» (<a xlink:href="https://azbyka.ru/biblia/?Ps.69:2&amp;c~r&amp;rus">Пс. 69,2</a>). «Этот стих содержит горячность любви и расположения, содержит усмотрение наветов, страх врагов, которыми видя себя окруженным днем и ночью, сознается, что без помощи своего Защитника он не может избавиться от них... Этот, говорю, стишок всякому из нас необходим и полезен во всяком состоянии».</p>
				<p>Особое внимание преподобный Кассиан уделяет в своих трудах описанию борьбы подвижника с главными страстями, которых насчитывается восемь: чревоугодие, блуд, сребролюбие, гнев, печаль, уныние, тщеславие и гордость. Он подробно рассматривает происхождение и качества каждой страсти, уясняет, какой должен быть порядок борьбы с ними для каждого индивидуальный, в зависимости от того, какая страсть преобладает в подвижнике, показывает в какую пагубу они ввергают предавшуюся им душу и приходит к такому заключению: «Мы не можем победить страсти без помощи Божией, и победою над ними не должно превозноситься».</p>
				<p>Если побеждена одна из страстей, нельзя ослаблять бодренного внимания, воздержания и трезвения, враги наши коварны, мы никогда не бываем безопасны от нападения. Не встречая более со стороны подвижника мужественного сопротивления, «побежденный тобою дух говорит, как бы так: «возвращусь в дом мой, откуда вышел» (<a xlink:href="https://azbyka.ru/biblia/?Lk.11:24-26&amp;c~r&amp;rus">Лк. 11, 24—26</a>). Тогда тотчас происходящие от него семь духовпороков будут для тебя злее, нежели та страсть, которая в начале была побеждена тобою, и они скоро увлекут тебя к худшим грехам».</p>
				<p>Всякому, стремящемуся приобрести истинное знание, необходимо глубоко в сердце напечатлеть такое наставление преподобного Кассиана: «Если хочешь достигнуть истинного знания Священного Писания, то тебе надобно постараться сначала приобрести непоколебимое смирение сердца, которое усовершением в любви приведет тебя не к тому знанию, которое надмевает, а к тому, которое просвещает. Ибо невозможно неочищенной душе приобрести дар духовного знания. И потому со всею осторожностью избегай, чтобы у тебя чрез упражнение в чтении, вместо света знания и вечной славы, приобретаемой просвещением науки, не произошли качества, ведущие к погибели, от суетной гордости. Потом надобно тебе всячески стараться, по отвержении всякой заботы и помышления земного, рачительно и даже непрестанно заниматься чтением Священного Писания, пока постоянное размышление напитает твой дух.</p>
				<p>Смирение есть наставник всех добродетелей; оно есть крепчайшее основание небесного здания; оно есть собственный и великий дар Спасителя. Кто последует кроткому Господу не в явлении высоких знамений, но в добродетели терпения и смирения, тот совершает все чудеса, сотворенные Христом. А кто желает повелевать нечистыми духами, или чудесно подавать здравие болящим, или являть пред народом какое-либо из дивных знамений, тот хотя призывает Имя Христово, но бывает чужд Христа; поелику, надменный гордостию, не следует Учителю смирения».</p>
				<p>«Какое точное понимание духовной жизни, —  восклицает в предисловии к Писаниям преподобного Кассиана переводчик его сочинений — епископ Петр, — какое высокое учение о духовных предметах, какая глубина смирения, чистота сердца и другие добродетели раскрыты в писаниях преподобного Кассиана, без сомнения, те же были осуществляемы и в его жизни; все написанное было им самим передумано, перечувствовано, усвоено, пройдено самым делом и вылилось из его светлого ума и чистого сердца».</p>
				<p>Скончался преподобный Кассиан между 433 и 448 годами. Мощи его находятся в монастыре святого мученика Виктора в Марселе, где преподобный Кассиан был настоятелем.</p>
			</section>
			<section>
				<title>
					<p>
						<style>Преподо́бных оте́ц Пече́рских и всех святых, в Ма́лой Росси́и просия́вших</style>
					</p>
				</title>
				<p>На Го́споди, воззва́х: стихи́ры, глас 1.</p>
				<p><style>Подо́бен:</style> Прехва́льнии му́ченицы:</p>
				<p>По́стницы Богому́дрии!/ вас не потаи́ла есть земля́, но Бог изъяви́,/ во всех концех вселе́нныя чудеса́ излива́ющих/ и ми́ро исцеле́ний источа́ющих,/ Тому́ помоли́теся/ дарова́ти душа́м на́шим мир и ве́лию ми́лость.</p>
				<p>Ра́дуйся, ту́чнейшая Бо́жия горо́ Пече́рская,/ усыре́нная Ду́хом,/ ра́дуйся, ра́ю насажде́ний безсме́ртных:/ в тебе́ бо благоволи́ водворя́тися всегда́ Бог наш,/ обогаща́ющий тя чуде́с излия́нии,/ я́же источа́еши преподо́бными Его́.</p>
				<p>Христолюбивый гра́де Ки́еве,/ в Бо́зе лику́й, веселя́ся,/ содержа́щ, я́ко многоце́нное сокро́вище,/ гра́жданы твоя́ в не́дрех свои́х,/ святы́я по́стники же и му́ченики,/ с ни́ми же сочиня́ется и Варва́ра при́сносла́вная,/ ея́же мо́щи доброту́ тебе́ прилага́ют.</p>
				<p>Ра́дуйтеся, преподо́бных по́стников честна́я пребыва́ния,/ Ду́ха Боже́ственнаго испо́лненная,/ облагоуха́ющая на́ша чу́вствия душ же и теле́с,/ ими́же на не́бо восхо́дим и земны́я прогоня́ем сла́сти,/ Христа́ ви́дяще, святы́м ве́нцы подава́юща.</p>
				<p>Сла́ва:</p>
				<p>Прииди́те, восхва́лим, ве́рнии,/ святы́х тве́рдая исправле́ния,/ и́миже до́бреТворцу́ благоугоди́ша до́блии,/ и с Дави́дом Бо́гу воспои́м:/ нам же зело́ че́стни бы́ша дру́зи твои́, Го́споди,/ зело́ утверди́шася нача́льства их в Тебе́, Христе́/ и Спаси́телю душ на́ших.</p>
				<p><style>И ны́не:</style></p>
				<p>Тя, честне́йшую Царе́ву пала́ту, мо́лю, Многопета́я:/ ум мой очи́сти, оскверне́нный вся́кими грехи́,/ и пребыва́ние кра́сное пребоже́ственныя Тро́ицы сотвори́,/ я́ко да держа́ву Твою́ и безме́рную ми́лость велича́ю, спаса́емь,/ непотре́бный раб Твой.</p>
				<p>На стихо́вне стихи́ры, глас 2.</p>
				<p><style>Подо́бен:</style> До́ме Евфра́фов:</p>
				<p>Пеще́ру разбо́йников святи́лище сотвори́ Изра́иль;/ по́стницы же разбо́йников обита́ния/ хра́мы Бо́жия соде́лаша.</p>
				<p><style>Стих:</style> Восхва́лятся преподо́бнии во сла́ве/ и возра́дуются на ло́жах свои́х.</p>
				<p>Илию и Моисе́я подража́юще и́стинно,/ в гора́х и ка́менех/ Бо́жияго наслажда́етеся явле́ния, сла́внии.</p>
				<p><style>Стих:</style> Блаже́ни вси, боя́щиися Го́спода,/ хо́дящий в путе́х Его́.</p>
				<p>Криле́ голуби́не от Бо́га прие́мше,/ возлете́сте весьма́ в Бо́жия упокое́ния,/ преподо́бнии, ду́хом.</p>
				<p><style>Сла́ва, глас то́йже:</style></p>
				<p>Преподо́бнии отцы́, ми́ра красо́ты и пи́щу вре́менную возненави́девший/ и и́ноческое житие́ возлю́бльшии,/ а́нгелом собесе́дницы яви́стеся/ и свети́льницы многосве́тлии вселе́нныя,/ чудесы́ свои́ми, я́коже второ́е со́лнце, сия́юще,/ о всех нас моли́теся ко Го́споду,/ соверша́ющих свяще́нную па́мять ва́шу,/ мы бо ча́да ва́ша и о́вцы слове́сныя уче́ний ва́ших/ и вас на по́мощь призыва́ем,/ прося́ще ва́ми прия́ти мир и ве́лию ми́лость.</p>
				<p>И ны́не, <style>Богоро́дичен:</style></p>
				<p>Бо́га, из Тебе́ воплоти́вшагося, разуме́хом,/ Богоро́дице Де́во,/ Того́ моли́ о спасе́нии душ на́ших.</p>
				<p>Тропа́рь, глас 2:</p>
				<p>Егда́ снидо́сте во гробы́/ и саме́х себе́ заключи́сте,/ тогда́, стра́сти умертви́вше плотски́я,/ спогребо́стеся Христу́, Богоно́снии,/ и диа́вольския в подзе́мных разруши́сте огра́ды,/ сего́ ра́ди Ангели венцы́ с Небе́с вам подаю́т.</p>
				<p>Сла́ва и ны́не:</p>
				<p>Вся па́че смы́сла,/ вся пресла́вная Твоя́, Богоро́дице, та́инства,/ чистоте́ запеча́танной и де́вству храни́му,/ Ма́ти позна́лася еси́ нело́жна,/ Бо́га ро́ждши и́стинаго,/ Того́ моли́ спасти́ся душа́м на́шим.</p>
				<p><style>На у́трени</style></p>
				<p>Кано́н преподо́бным отце́м Пече́рским. Глас 8.</p>
				<p><style>Песнь 1</style></p>
				<p><style>Ирмо́с:</style> Во́ду проше́д, я́ко су́шу,/ и еги́петскаго зла избежа́в, I изра́ильтянин вопия́ше:/ Изба́вителю и Бо́гу на́шему пои́м.</p>
				<p>Припе́в: Преподо́бнии отцы́ Пече́рстии, моли́те Бо́га о нас.</p>
				<p>Мно́гими окруже́нный опечале́ньми,/ от грехо́в мои́х напа́дающими мне неща́дно,/ к вам притека́ю, о Богоно́снии!/ дви́жа ва́ша моли́твы в по́мощь.</p>
				<p>Анто́ние Богоно́се и Феодо́сие Богому́дре,/ в Росси́и и́ноком первонача́льницы и наста́вницы,/ пе́рвую мя погу́бльша ума́ добро́ту/ ва́шими к Бо́гу хода́тайствы па́ки удо́брите,/ наставля́юще мя ко покая́нию.</p>
				<p>Стефа́не всехва́льне и Ни́коне всече́стне,/ Христо́ва ста́да бы́вший предводи́теле/ и о́ное упа́сший Богоуго́дно в неусы́пных стра́жах нощны́х,/ Бо́га мне ва́шими благоприя́тными моли́твами уми́лостивите.</p>
				<p>Сла́ву ми́ра сего́ и вся кра́сная нивочто́же вмени́вый, всеизря́дне Варлаа́ме,/ сла́вы небе́сныя прича́стника покажи́ мя/ твои́ми моли́твами.</p>
				<p>Боже́ственне Влади́мире царю́,/ Рома́не же с Дави́дом, му́чеников красота́, ча́да су́ще о́наго,/ со Еле́ною, ва́шею прабабою,/ Бо́гу мя предста́вите.</p>
				<p><style>Богоро́дичен:</style> Твои́ми моли́твами к Своему́ Сы́ну, Богоро́дице,/ ско́ро спаси́ мя от лю́тых:/ Тебе́ бо помо́щницу су́щий в беда́х вси стяжа́хом всегда́.</p>
				<p>А́ще пое́ши моле́бен:</p>
				<p>Катава́сия: Моли́те Бо́га о нас,/ преподо́бнии отцы́ на́ши Анто́ние и Феодо́сие и вси преподо́бнии Пече́рстии,/ я́ко мы усе́рдно к вам прибега́ем,/ ско́рым помо́щником и моли́твенником о душа́х на́ших.</p>
				<p><style>Песнь 3</style></p>
				<p><style>Ирмо́с:</style> Небе́снаго кру́га Верхотво́рче, Го́споди,/ и Це́ркве Зижди́телю,/ Ты ме́не утверди́ в любви́ Твоей,/ жела́ний кра́ю, ве́рных утвержде́ние,/ Еди́не Человеколю́бче.</p>
				<p>Безме́зднии враче́ве яви́стеся,/ исцеле́ния пресла́вно соверша́ющий, Дамиа́не и Ага́пите блаже́ннии,/ темже и аз к вам прихожду́, о святи́и:/ исцели́те ми я́звы душе́вныя и теле́сныя, не́мощну су́щу.</p>
				<p>Ониси́форе блаже́нне,/ предви́девый вся и предве́щая я́сне,/ со Иереми́ем же Матфе́е,/ я́ко проро́цы, предви́дяще,/ беды́, належа́щия ско́ро, мя изба́вите моли́твами ва́шими.</p>
				<p>Исаа́кий, премно́гими страда́нии низложи́вый диа́вольскую пре́лесть,/ Тя, Христе́, мо́лит:/ изба́ви нас от того́ искуше́ний и спаси́, Многоми́лости́ве.</p>
				<p>Лавре́нтие, затвори́вый себе Го́сподеви и дерзнове́ние мно́гое стяжа́вый отту́ду к Нему́,/ не преста́й моли́ся всегда́,/ е́же изъя́тися нам от разли́чных страсте́й.</p>
				<p>Предвари́те, раби́ Бо́жии,/ пре́жде да́же не поглоти́т мя до конца́ всегуби́тель,/ изба́вите вско́ре ду́шу мою от лю́тых и мир вожделе́нный да́руйте.</p>
				<p><style>Богоро́дичен:</style> Зол мно́жество смуща́ет мя отвсю́ду,/ и беззако́ний потоцы обурева́ют мя,/ потщи́ся, предвари́ и настоя́щия ну́жды изми́ мя, Влады́чице,/ хода́тайством Твои́м.</p>
				<p>Седа́лен, глас 8.</p>
				<p><style>Подо́бен:</style> Повеле́нное та́йно:</p>
				<p>Пове́ленная от Бо́га тепле́ исполня́юще/ и сове́том Того́ пра́во ше́ствующий,/ в пусты́нях, и гора́х, и разсе́линах земны́х обита́ша великоду́шнии по́стницы,/ вся́каго лише́ни челове́ческаго утеше́ния,/ те́мже труды́ плодо́в свои́х пожина́юще, ны́не с Го́сподем ра́дуются.</p>
				<p>Сла́ва, и ны́не:</p>
				<p>Безпло́тных Твои́х, Христе́, и Предте́чи Твоего́,/ и учени́к, проро́к и му́ченик, преподо́бных и всех святы́х/ и Богоро́дицы Неискусому́жныя и благи́я Ма́тере Твоея́ моли́твами/ умоле́н быв, даждь нам во све́те Твое́м ходи́ти/ и сподо́би нас улучи́ти Ца́рствие Твое за милосе́рдие ми́лости Твоея́.</p>
				<p><style>Песнь 4</style></p>
				<p><style>Ирмо́с:</style> Услы́шах, Го́споди,/ смотре́ния Твоего́ та́инство, I разумех дела́ Твоя́/ и просла́вих Твое́ Божество́.</p>
				<p>Али́пие, до́бре соблюды́й о́браз Бо́жий в души́ твоей/ и зра́ки изобразу́я святы́х,/ не́мощны́я исцели́вый тро́стию свое́ю,/ изобрази́ и во мне доброде́тельныя ви́ды, все́славне.</p>
				<p>Григо́рие всеблаже́нне, чуде́с благода́ть от Бо́га прие́мый/ и тезоиме́ние от дел подо́бных ны́не предвари́в,/ удиви́ и на нас твои́ми моли́твами Его благода́ть.</p>
				<p>Моисе́я, чистоты́ храни́теля кре́пкаго,/ яко она́го прекра́снаго Ио́сифа,/ дви́жем, Христе́, к Тебе́ в моли́тву: поми́луй нас.</p>
				<p>Иоа́нне многострада́льне,/ и́же смире́нное те́ло свое́ стесне́нии неосла́бными порабоще́й и жи́во погребы́йся,/ жела́я разреши́тися и со Христо́м соедини́тися, от тли мя изба́ви.</p>
				<p>Про́хоре всеблаже́нне,/ хле́бы су́щими от был́ий и со́лию от пе́пела/ гла́дом та́ющия препита́вый,/ умоли́ Христа́ препита́ти и нас,/ душе́вным гла́дом исчеза́ющих.</p>
				<p><style>Богоро́дичен:</style> Не оста́ви ме́не, к Тебе́ прибега́ющая в ра́дование бе́сом бы́ти, Влады́чице,/ но необори́мая Твоя моли́тва да низложи́т сих сове́тования.</p>
				<p><style>Песнь 5</style></p>
				<p><style>Ирмо́с:</style> Просвети́ нас повеле́нии Твои́ми, Го́споди,/ и мы́шцею Твое́ю высо́кою I Твой мир пода́ждь нам,/ Человеколю́бче.</p>
				<p>Ма́рко, его́же повеле́ния ме́ртвии послу́шаху,/ умерщвле́на мя паде́нии возста́вив,/ моли́твами твои́ми спаси́.</p>
				<p>Фео́филе треблаже́нне,/ сле́з ра́ди очи́стивый славолю́бия оскверне́ние,/ и мне  моли́ дарова́тися избавле́нию.</p>
				<p>Всеблаже́нне Иоа́нне,/ иже бра́та твоего́ по преставле́нии подвиже́нием те́ла твоего́ поче́т,/ и спасл еси того,/ Творца́ нам ми́лостива сотвори́.</p>
				<p>Одушевле́нная бы́вше сокро́вища,/ от сребролюби́ваго мучи́теля, тле́нна сокро́вища у вас истязу́ющаго,/ пострада́вшии непови́нне,/ Небе́сных</p>
				<p>сокро́вищ прича́стника мя покажи́те,/ Васи́лие и Фео́доре всеблаже́ннии.</p>
				<p>И́овлю терпе́нию подо́бяся,/ многовре́менную боле́знь претерпе́л еси́ усе́рдно/ и, ны́не в неболе́зненном сый поко́и,/ боле́зней мя вся́ких изба́ви, равноа́нгельне Пи́мене.</p>
				<p><style>Богоро́дичен:</style> Виждь наша нало́ги, Многоми́лостиве,/ и сия́ яко Бог обле́гчи,/ прие́мь о нас моля́щуюся Ма́терь Твою,/ Юже Ти во умилостивле́ние приво́дим.</p>
				<p><style>Песнь 6</style></p>
				<p><style>Ирмо́с:</style> Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молюс́я, яко Ио́на:/ от тли, Бо́же, возведи́ мя.</p>
				<p>Спиридо́не незло́биве,/ иже о́гненную пещь ма́нтиею свое́ю угаси́л еси,/ яко огнь, любовь вжег в се́рдце твое́м, о́тче, ко Го́споду,/ я́же на ны Велиа́рова угаси́ стреля́ния, молю́ тя.</p>
				<p>Никодиме, по́стников сия́ние,/ и́же никогда́же устне́ возбрани́л еси воспева́ти во псалме́х Влады́ку,/ не преста́й моля́ся Ему приле́жно/ изба́вити вся от тли, и бед, и скорбе́й, преподо́бне.</p>
				<p>Распны́йся умерщвле́нием пло́ти пе́рвее,/ от иуде́й же распны́йся второ́е, кре́пкий Евстра́тие,/ и мно́гое дерзнове́ние у Христа́ обре́т,/ от бе́д изба́ви мя.</p>
				<p>Изба́ви мя твои́ми моли́твами, Ни́коне сла́вне,/ и́же мы́шцею Христо́вою высо́кою от плене́ния изба́влен,/ спасл еси своего́ мучи́теля.</p>
				<p>Безсме́ртие обре́т о Христе́, Безсме́ртнем Царе́ и Бо́зе, Афана́сие блаже́нне,/ по сконча́нии свое́м пожи́л еси во мно́гих ле́тех, пла́ча всегда́,/ те́мже ныне оживи́ мя.</p>
				<p><style>Богоро́дичен:</style> Пречи́стая, Очище́ние ро́ждши, Отцу́ Примири́вшаго мир,/ вем, Чи́стая, яко раздражи́х Его безме́рными мои́ми согреше́нии,/ но молю́: уми́лостиви ми Того́ паки/ Ма́терними Твои́ми мольба́ми.</p>
				<p><style>Конда́к, глас 8.</style></p>
				<p><style>Подо́бен:</style> Взбра́нной:</p>
				<p>Отцы всечестни́и, ли́че Богокра́сный,/ чуде́с мно́гих исто́чницы, ми́ро источа́ющий,/ сокро́вища краснобога́тная Госпо́дня, в земли́</p>
				<p>сокрове́нная/ не преста́йте, мо́лим вы, о нас моли́тися ко Го́споду, да зове́м вам:/ ра́дуйтеся, всему́ ми́ру свети́льницы.</p>
				<p><style>И́кос:</style></p>
				<p>А́нгельски пожи́вшия земли́/ и А́нгелом равностоя́тели я́вльшияся на Небеси́,/ с те́мижде и неизрече́нныя о́ныя наслажда́ющийся доброты́,/ достоблаже́нныя отцы́ на́ши, помо́щники и засту́пники те́плыя,/ прииди́те, ве́рнии, восхва́лим, к ним вопию́ще:/ ра́дуйся, Анто́ние, со́лнцу подо́бный свети́льниче;/ ра́дуйся, зерца́ло и о́бразе всем преподо́бным Росси́йским;/ ра́дуйся, вторы́й Моисе́е, мы́сленный скрижа́ли, доброде́тели твоя́ нам от горы́ святы́я принесы́й./ Ра́дуйся, Феодо́сие, ангелови́дный челове́че;/ ра́дуйся, звездо́ у́тренняя, тьму неве́дения прогоня́ющая;/ ра́дуйся, забра́ло необори́мое от враг ви́димых и неви́димых./ Ра́дуйтеся, вси преподо́бнии отцы́ на́ши Пече́рстии;/ ра́дуйтеся, земни́и а́нгели и Небе́снии челове́цы;/ ра́дуйтеся, благоуха́ннии цве́ти ра́йстии;/ ра́дуйтеся, пребога́тая сокро́вища сокрове́нная в земли;/ ра́дуйтеся, би́серие многоце́ннии, от пеще́ры, аки от мо́ря, просия́вший;/ ра́дуйтеся, на́ша похвало́ и всем прибега́ющим к вам изба́вители  от бед;/ ра́дуйтеся, всему ми́ру свети́льницы.</p>
				<p><style>Песнь 7</style></p>
				<p><style>Ирмо́с:</style> От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще;/ отце́в Бо́же, благослове́н еси́.</p>
				<p>Нико́лае чу́дне, помо́щниче в ско́рбех,/ иже о саме́м еди́нем сло́ве исцеля́еши стра́сти немощны́х,/ изъяви́ся ско́ро, и от обдержа́щих мя скорбе́й изба́ви,/ и боле́зни се́рдца моего́ облегчи́.</p>
				<p>Ера́зме мудре, иже бога́тство свое истощи́л еси во благоле́пие хра́ма Бо́жия,/ твои́ми моли́твами храм мя покажи́ духо́вный.</p>
				<p>Сребролю́бия потопи́вый зми́я слез ту́чами, Аре́фо сла́вне,/ я́ко име́я дерзнове́ние, моли́ся о нас ко Го́споду.</p>
				<p>Ти́те блаже́нне, гне́внаго бе́са смире́нием попра́вый,/ и Пи́мене, по́стником единоревни́телю,/ изба́вите мя от искуше́ний бесо́вских ва́шими моли́твами.</p>
				<p>Анто́ние муче́ниче и тве́рдый Евста́фие, вку́пе со Иоа́нном/ горды́ню Олге́рдову до земли́ низложи́вший,/ умерщвля́ющий мя стра́сти успи́те.</p>
				<p><style>Богоро́дичен:</style> На моле́ние мое ныне умилосе́рдися и ра́дость в печа́ли ме́сто да́руй ми,/ да пою́ Тя, Влады́чице, и вопию́ Сы́ну Твоему́:/ благослове́н Бог оте́ц на́ших.</p>
				<p><style>Песнь 8</style></p>
				<p><style>Ирмо́с:</style> Царя́ Небе́снаго,/ Его́же пою́т вой А́нгельстии,/ хвали́те и превозноси́те во вся ве́ки.</p>
				<p>О Ку́кше му́чениче,/ свяще́нником пра́вило, по́стником и преподо́бным украше́ние,/ иже в про́поведи Ева́нгелия/ со ученико́м твои́м честны́м коне́ц прие́м, чко апо́стол,/ моли́твами твои́ми и мене́ на путь спасе́ния наста́ви.</p>
				<p>Не́сторе Богому́дре,/ жити́й святы́х спаса́телю перве́йший и ревни́телю о́нем до́брый,/ сла́вы о́нех моли́твами твои́ми яви́ мя о́бщника.</p>
				<p>Полика́рпе сла́вне,/ те́хже жития́ святы́х коне́чнее исписа́вый и во еди́но собра́вый,/ в кни́зе живо́тней твои́ми моли́твами и мне написа́тися сподо́би.</p>
				<p>Я́ко жи́ви су́ще, Богоно́снии, и по сме́рти/ блаже́нному Диони́сию от среды́ гробо́в отвеща́сте:/ вои́стину воскре́се Госпо́дь!/ умерщвле́нна мя страстьми́ оживи́те.</p>
				<p>Евфроси́нию, ра́дование По́лотское и де́вам сия́ние,/ Христе́ мой, Тебе́ привожду ́моли́твенницу,/ ея́же ра́ди спаси́ мя.</p>
				<p><style>Богоро́дичен:</style> Царя́ Небе́снаго ро́ждшая,/ дерзнове́ние Ма́тернее яко иму́щи к Нему́, Де́во,/ избави нас от бед.</p>
				<p><style>Песнь 9</style></p>
				<p><style>Ирмо́с:</style> Вои́стину Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</p>
				<p>Михаи́ле, Иларио́не, Пе́тре, Алекси́е,/ Ио́но, Фо́тие и Киприа́не, Боже́ственнии иера́рси,/ Ефре́ме, Нико́лае, Ники́то, Иса́ие,/ Ми́но же, Луко́ и Феокти́сте,/ Бога нам уми́лостивите.</p>
				<p>Лео́нтие, Стефа́не и Ге́рмане, Ни́фонте,/ Мари́не, Евфи́мие, Лавре́нтие же, Диони́сие и Си́моне,/ я́ко прие́мшии власть от Бо́га,/ проси́те и мне оставле́ние.</p>
				<p>Си́моне иера́рше, и́же А́гнца Бо́жия пе́рвее принося́й в же́ртву Вседержи́телю,/ последи́ же и себе́ сама́го, яко а́гня, приведы́й в же́ртву,/ спаси́ мя твои́ми моли́твами.</p>
				<p>Священному́чеников украше́ние, Мака́рие блаже́нне,/ иже пре́жде да́же прия́ти́ престо́л земли́ чу́вственный,/ на престо́лы мы́сленныя препосла́лся еси́,/ Бо́гу мя примири́.</p>
				<p>Привожду́ Ти, о Всеще́дре, Иулиани́ю,/ при́сносветя́щую свещу́, еле́ем благода́ти обдержи́мую,/ ея́же моли́твами от всякаго зла соблюди́ мя.</p>
				<p><style>Богоро́дичен:</style> Со святы́ми А́нгелы, с Боже́ственными Апо́столы,/ со сла́вными му́ченики и все́ми преподо́бными/ Твоего́ моли́ Сы́на и Бо́га, Богороди́тельнице Пречи́стая,/ от бед изба́вити ду́ши на́ша.</p>
				<p>На хвали́тех стихи́ры, глас 1.</p>
				<p><style>Подо́бен:</style> Прехва́льнии му́ченицы:</p>
				<p>Не терпя́ бе́сом принести́ же́ртву,/ тебе́ сама́го заколе́ние Бо́гу вся́ческих прине́слся еси́,/ в же́ртву непоро́чную и пресоверше́нную, Иоа́нне славне,/ с тобо́ю же и оте́ц спожре́ся./ Оба, сла́вяще Христа́ ва́шими удесы́,/ непреста́нно Того́ о нас моли́те.</p>
				<p>Му́чениче всехва́льне Христо́в Михаи́ле,/ мудрова́ние я́коже царь неужа́сное име́я,/ не стерпе́л еси тва́ри послужи́ти, па́че Сотво́ршаго,/ Его́же ра́ди вся́кия ра́ны претерпе́л еси и люту́ю смерть:/ сего́ ра́ди тя Христо́с Госпо́дь/ в Го́рняя преста́вил есть Ца́рствия.</p>
				<p>Ви́дя царя́ Михаи́ла, страда́льче Фео́доре,/ за владе́ющаго все́ми Бо́га/ умре́ти изво́лившаго па́че, не́жели ца́рствовати,/ сла́ву оста́вил еси́ и вся́кую сла́дость увяда́емую,/ и после́довал еси́ ему со вся́ким до́блеством,/ сего́ ра́ди со Христо́м</p>
				<p>спрославля́етеся.</p>
				<p><style>Сла́ва, глас 8:</style></p>
				<p>Преподо́бнии отцы́, поучи́вшеся день и нощь в зако́не Госпо́дни,/ досто́йни бысте древеса́ живо́тнаго са́да бы́ти,/ и плод ваш страда́ньми и венцы́ процвете́;/ дерзнове́ние у́бо иму́ще ко подвигополо́жнику Христу́ Бо́гу,/ и нам испроси́те очище́ние и ве́лию ми́лость.</p>
				<p>И ны́не, <style>Богоро́дичен:</style></p>
				<p>Богоро́дице, му́чеником украше́ние, по́стником сия́ние,/ иера́рхом наслажде́ние, царе́м благоле́пие,/ проро́ком сла́во, пропове́дником заложе́ние и всем святы́м похвало́,/ Христа́ моли́ с ними о рабе́х Твои́х/ изба́витися вся́каго озлобле́ния.</p>
				<p>Моли́тва к преподо́бным отцем Печерстим</p>
				<p>Преблаже́ннии, присносла́внии, преподо́бнии отцы́, святи́и первонача́льницы Пече́рстии, Анто́ние и Феодо́сие, свы́ше Бо́гом дарова́ннии, дво́ице благода́тная, сою́зом соверше́нства, любо́вию к Бо́гу и бли́жнему соедине́нная, не то́чию в жи́зни сей вре́менной друголю́бне труди́внгаися о по́льзе душе́вней и́ночествующих и в ми́ре благоче́стно живу́щих, но и по отше́ствии свое́м в жизнь ве́чную обеща́вшийся посо́бствовати всем и моли́тися ко Го́споду Бо́гу и Пресвяте́й Богоро́дице о спасе́нии всех, наипа́че гре́шников, от ни́хже пе́рвый есмь аз. К вам, уго́дником Бо́жиим и Пресвяты́я Богоро́дицы, яко и́стинным хода́таем спасе́ния, притека́я, смире́нно молю́ся: предста́ните мне в по́мощь, у́зами грехо́в свя́занному, и помоли́теся о мне, ку́пно же и всех насле́дников Богоуго́днаго ва́шего жития́ и насле́дников Ца́рствия Небе́снаго подви́гните на многомогу́щия моли́твы, всех бо вас, недосто́йный, призыва́ти на заступле́ние дерза́ю, жела́я от всех грехо́в мои́х ва́ми свобожде́ние получи́ти. Вси преподо́бнии отцы́ Пече́рстии, Богоуго́дно труди́вшийся и нетле́нно в пеще́рах почива́ющии, святи́и иера́рси, священнонача́льницы, священнои́ноцы, по́стницы, му́ченицы, де́вственницы, чудотво́рцы, вы есте род и́збран, ца́рское свяще́ние, язы́к свят, лю́ди обновле́ния, извести́телие доброде́телей из тьмы тле́нныя сея́ жи́зни Призва́вшаго вас в чу́дный свет, вас бо не земля́ потаи́ла есть, <style>Аще</style> же ки́их и потаи́ла, под спу́дом почива́ющих, но, ве́рую, я́ко всех Не́бо прия́ло есть, и яко сла́вы ва́шея испове́сти, та́ко и име́н ва́ших исчести́ ми не возмо́жно, мно́жеству бо зве́здному уподо́бистеся, ра́зве Сам, исчита́яй мно́жество звезд и всем им имена́ нарица́яй, испове́данный от вас на земли́ Царь сла́вы, Христо́с, всех вас, преподо́бных</p>
				<p>Свои́х, по и́мени напи́санных на Небесе́х, исчита́ет и соверше́нно испове́дует пред Отце́м Свои́м Небе́сным, помози́те мне, гре́шному, в сокруше́нии и смире́нии се́рдца моего́ припада́я, молю́ся вам, свет су́ще ми́ру и свети́льницы, из-по́д спу́да пеще́рнаго поста́влени душа́ми на све́щнице Небе́сном, осиява́йте мя, омраче́ннаго наве́ты вра́жиими, све́том благода́ти свы́ше, да в не́м ходя́щ, не преткну́ о камень ноги́ моея. Вы есте́ сосу́ди, в честь избра́ннии, испо́лненнии благода́ти Бо́жия оби́льно, молю́: сподо́бите мя, гре́шнаго, от исполне́ния ва́шего прия́ти. Вы есте́ соль земли́, аз же есмь земля́, бу́дите мне со́лию, соблюда́юще всеце́ло ду́шу и те́ло мое от согни́тия грехо́внаго. Вси вы, преподо́бнии Пече́рстии, враче́ве благода́тнии, исцеля́ющий всяк неду́г и вся́ку я́зю в лю́дех, молю́ся вам, святи́и: исцели́те и моя́ душе́вныя и теле́сныя я́звы, да досто́йно просла́вляю Бо́га в души́ и телеси́ мое́м, всех вас во все́м благодаря́. Вы бы́сте а́лчущий и жа́ждущии пра́вды, ны́не же блаже́ннаго обе́да в Ца́рствии Бо́жии досто́йно насыща́етеся. Смире́нно коле́на се́рдца моего́ преклоня́я, молю́ вас: подади́те и мне, а́лчущему и жа́ждущему, тоя́жде благода́ти поне́ от крупи́ц, па́дающих от трапе́зы ва́шея, и насы́тите ду́шу мою тщу и ду́шу а́лчущу испо́лните благ. О всеще́дрии госпо́дие, всех вас до́брый Па́стырь пасе́т, и ничто́же вас уже лиши́т. Ва́шими благоприя́тными моли́твами соде́лайте, да и ме́не, <style>Аще</style> и недосто́йнаго, ничто́же лиши́т бла́го, мо́жете бо, преподо́бнии вси, всем вся о укрепля́ющем всех вас Иису́се Христе́. Бу́дите, уго́дницы Бо́жий, и мне, окая́нному, вси вся, да с про́чими все́ми и ме́не, к вам всеусе́рдно притека́ющаго, приобря́щете. <style>Аще</style> бо мно́го мо́жет моли́тва еди́наго пра́веднаго, поспешеству́емая во благо́е, кольми́ па́че вас, пра́ведных и преподо́бных мно́гих, мо́гут моли́твы вся у всеми́лостиваго Бо́га. Не два и́ли трие ́во имя Христо́во со́брани есте́, и не два совеща́стеся на земли́ проси́ти во и́мя Христо́во Отца́ Небе́снаго, но ве́лие мно́жество вас, о преподо́бнии, помоли́теся о мне, еди́ном от гре́шных, аз же ве́рую, я́ко Бог, прославля́емый в сове́те всех вас, преподо́бных Свои́х, услы́шит проше́ние собра́нных и совеща́нных во имя Его́. Изгуби́х, окая́нный, грехопаде́ньми мои́ми благода́ть Бо́жию, вы, святи́и Пече́рстии, мно́жеством свои́м поищи́те, молю́, вои́стину обря́щете. Увы́ мне! затворе́ны предо́ мною, недосто́йным, две́ри милосе́рдия, вы, преподо́бнии уго́дницы Бо́жии, вси потолцы́те, и отве́рзутся ра́ди вас мне, гре́шному, яко да и аз к ва́шему мно́жественному числу́ с бо́льшею ва́шею сла́вою ва́шими святы́ми моли́твами причте́н бы́ти сподо́блюся. О достохва́льнии, преподо́бнии отцы́ Пече́рстии! вы есте́ ра́дование Царя́ Небе́снаго, вы благоприя́тная же́ртва Вы́шняго, вы гра́ждане но́ваго Иерусали́ма, вы насле́дницы Ца́рствия Бо́жия! Тако бо вси теко́сте, я́ко и жела́емое пости́гнусте. Молю́, и мои́м нога́м благо́е тече́ние в пути́ за́поведей Госпо́дних соде́лайте и жела́емое пости́гнути гре́шнаго мене́ сподо́бите ва́шими многомо́щными хода́тайствы, да, вшед в дом Ца́рствия Ве́чнаго, возра́дуюся и возвеселю́ся, благодаря́ всех вас, преподо́бных, о таково́й любви́ ва́шей ко бли́жнему, и ку́пно с ва́ми восхвалю́ и возвели́чу во хвале́нии Еди́наго в Тро́ице Пресвяте́й, от всея тва́ри на Небеси и на земли́ хвали́маго, благослови́маго и покланя́емаго Всеми́лостиваго Бо́га, Отца́ и Сы́на, и Свята́го Ду́ха, с Пречи́стою и Присноблаже́нною Де́вою Богоро́дицею, ны́не, и при́сно, и во ве́ки веко́в. Ами́нь.</p>
				<p>Во вторую Неделю Великого поста празднуется Собор всех преподобных отцов Киево-Печерских, почивающих в Ближних (преподобного Антония) и Дальних (преподобного Феодосия) пещерах. </p>
				<p>Канон, вошедший в службу этого праздника, составлен иеромонахом Мелетием Сиригом во 2-й половине XVII века (Служба преподобным отцам Печерским и всем святым, в Малой России просиявшим, напечатанная из акафистов с каноны. Киев, в типографии Киево-Печерской Успенской Лавры, 1866).</p>
				<p>Собор преподобных отцов Киево-Печерских, почивающих в Ближних пещерах, празднуется отдельно 28 сентября. Ранее эта общая память совершалась в первую субботу по отдании праздника Воздвижения Честного Креста, т. е. после 21 сентября. Установление празднования общей памяти преподобных, почивающих в Антониевой пещере, в субботу, по отдании праздника Воздвижения Честного Креста, относится к 1670 году. При возобновлении пещер, поврежденных землетрясением, было открыто несколько мощей древних подвижников и устроен храм в честь Воздвижения Честного Креста (Архимандрит Иннокентий к Гербинию, 1674 г. Kiowia Subterranea, р. 43).</p>
				<p>В 1760 году над пещерами была построена каменная церковь в честь Воздвижения Честного Креста. В 1886 году при Киевском митрополите Платоне празднование памяти Собора преподобных Ближних пещер было перенесено на 28 сентября в соответствии с совершаемым 28 августа празднованием памяти Собора преподобных Дальних пещер. Предполагают, что канон преподобным отцам, почивающим в Ближних пещерах, составлен святителем Димитрием, митрополитом Ростовским. Известно, что ему принадлежит 2-й канон службы преподобным Антонию и Феодосию на 2 сентября.</p>
				<p>В Собор преподобных отцов Ближних пещер входят (в скобках приводится дата кончины и основной памяти):
					<strong>преподобный Антоний Первоначальник </strong>(†1073; память 10 июля и 2 сентября),
					<strong>преподобный Прохор Чудотворец, называемый Лебедником (</strong>†1107; память 10 февраля),
					<strong>преподобный Иоанн Постник </strong>(XII;
					<strong/>память 7 декабря),
					<strong>преподобная Иулиания дева, княжна Ольшанская </strong>(†ок. 1550;
					<strong/>память 6 июля),
					<strong>преподобномученики Феодор и Василий </strong>(†1098; память 11 августа),
					<strong>преподобный Поликарп, архимандрит Печерский </strong>(†1182; память 24 июля),
					<strong>преподобный Варлаам, игумен Печерский </strong>(†1065; память 19 ноября),
					<strong>преподобный Дамиан пресвитер, </strong>
					<strong>Целебник</strong> (†1071; память 5 октября),
					<strong>преподобный Никодим Просфорник </strong>(XII; память 31 октября),
					<strong>преподобный Лаврентий Затворник, епископ Туровский </strong>(XII; память 29 января),
					<strong>преподобный Афанасий Затворник </strong>(†ок. 1176; память 2 декабря),
					<strong>преподобный Еразм Черноризец </strong>(ХII; память 24 февраля),
					<strong>преподобный Лука, эконом Печерский </strong>(ХIII; память 6 ноября),
					<strong>преподобный Агапит, врач безмездный </strong>(†ок. 1095; память 1 июня),
					<strong>преподобные Феофил Слезоточивый и Иоанн Богоугодный, </strong>во единой раке почивающие (ХII; память 29 декабря),
					<strong>преподобный Нектарий Послушливый </strong>(XII; память 29 ноября),
					<strong>преподобный Григорий Иконописец </strong>(ХII; память 8 августа),
					<strong>священномученик Кукша, просветитель вятичей </strong>(XII; память 27 августа),
					<strong>преподобный Алексий Затворник </strong>(ХIII; память 24 апреля),
					<strong>преподобный Савва Богоугодник </strong>(ХIII; память 24 апреля),
					<strong>преподобный Сергий Послушливый </strong>(ХIII; память 7 октября),
					<strong>преподобный Меркурий, епископ Смоленский </strong>(†1239; память 7 августа),
					<strong>преподобный Пимен Многоболезненный </strong>(†1110; память 7 августа),
					<strong>преподобный Нестор Летописец </strong>(†1114; память 27 октября),
					<strong>преподобномученик Евстратий </strong>(†1097; память 28 марта),
					<strong>преподобный Елладий Затворник </strong>(XII—XIII;
					<strong/>память 4 октября),
					<strong>преподобный Иеремия Прозорливый </strong>(XI;
					<strong/>память 5 октября),
					<strong>преподобномученик Моисей Угрин </strong>(†ок. 1031—1043; память 26 июля),
					<strong>преподобный Иоанн Многострадальный </strong>(†1160; память 18 июля),
					<strong>преподобный Марк Гробокопатель </strong>(ХII; память 29 декабря),
					<strong>преподобный Никола Святоша, князь Черниговский </strong>(†1143; память 14 октября),
					<strong>преподобномученик Григорий Чудотворец </strong>(†1093; память 8 января),
					<strong>преподобный Онисим Затворник </strong>(ХII—ХIII;
					<strong/>память 4 октября и 21 июля),
					<strong>преподобный Матфей Прозорливый </strong>(XI; память 5 октября),
					<strong>преподобный Исайя Чудотворец </strong>(†1115; память 15 мая),
					<strong>преподобный Аврамий Трудолюбивый </strong>(ХII—XIII;
					<strong/>память 21 августа),
					<strong>преподобный Нифонт, епископ Новгородский </strong>(†1156; память 8 апреля),
					<strong>преподобный Сильвестр Чудотворец </strong>(ХII; память 2 января),
					<strong>преподобный Пимен Постник </strong>(XII; память 27 августа),
					<strong>преподобный Онуфрий Молчаливый </strong>(ХII; память 21 июля),
					<strong>преподобный Анатолий Затворник </strong>(XII; память 3 июля),
					<strong>преподобный Алипий Иконописец </strong>(†1114; память 17 августа),
					<strong>преподобный Сисой Затворник </strong>(XII—XIII;
					<strong/>память 24 октября),
					<strong>преподобный Феофил Затворник </strong>(ХII—ХII; память 24 октября),
					<strong>преподобный Арефа Затворник </strong>(†ок. 1195; память 24 октября),
					<strong>преподобный Спиридон Просфорник </strong>(ХII; память 31 октября),
					<strong>преподобный Онисифор Исповедник </strong>(†1148; память 9 ноября),
					<strong>преподобный Симон, епископ Суздальский </strong>(ХII; память 10 мая),
					<strong>преподобный Никон, игумен Печерский </strong>(†1088; память 23 марта),
					<strong>преподобный Феофан Постник </strong>(ХII; память 11 октября),
					<strong>преподобный Макарий </strong>(XII; память 19 января),
					<strong>преподоб</strong>
					<strong>номученик Анастасий диакон </strong>(XII; память 22 января),
					<strong>двенадцать мастеров греческих, зодчих </strong>Киево-Печерской Великой церкви в честь Успения Пресвятой Богородицы (XI; память 14 февраля),
					<strong>преподобный Аврамий Затворник (XII—XIII; </strong>память 29 октября),
					<strong>преподобный Исаакий Затворник </strong>(†ок. 1090; память 14 февраля),
					<strong>мученик Иоанн младенец </strong>(†'ок. 2; общая память с 14 000 младенцами, от Ирода в Вифлееме избиенными, 29 декабря),
					<strong>преподобный Илия Муромец </strong>(†ок. 1188; память 19 декабря),
					<strong>преподобный Никон Сухой </strong>(XII;
					<strong/>память 11 декабря),
					<strong>преподобный Ефрем, епископ Переяславский </strong>(†ок. 1098; память 28 января),
					<strong>преподобный Тит иеромонах </strong>(†1190; память 27 февраля).
				</p>
				<p>Кроме перечисленных святых, среди Печерских преподобных известно
					<strong>30 угодников Божиих, </strong>от которых сохранились
					<strong>мироточивые главы. </strong>В службе преподобным отцам Ближних пещер на 28 сентября упоминаются также
					<strong>преподобный Ефрем священник </strong>(песнь 9, тропарь 4), о котором иеромонах Афанасий Кальпофийский в 1638 году писал, что его нетленное тело, облаченное в священнические одежды, лежит напротив святых мощей преподобного Илии Муромца;
					<strong>преподобный Евстафий, бывший в миру златарем </strong>(песнь 7, тропарь 3).
				</p>
				<p>В «Описании иеромонаха Афанасия Кальпофийского» 1638 года указывались еще святые, чьи мощи почивали открыто:
					<strong>преподобный Иероним, Затворник и чудотворец, преподобный Меладий, святой старец и чудотворец, преподобный Пергий, святой старец, преподобный Павел, инок чудесно-послушливый. </strong>В древних рукописных святцах сохранились имена иереев:
					<strong>преподобного Мелетия, преподобного Серапиона, преподобного Филарета, преподобного Петра </strong>(Tetaturgirna, р. 16—28). В одном из ответвлений Ближних пещер 24 мая 1853 года были найдены надписи XI века на сводах: «Господи, помози рабу Своему Феодосию
					<strong>и </strong>Феофилови, аминь, многа лета»; «Иванов гроб пещерника — Иван грешный се де жил и есть»; на дубовой дощечке: «Иван пещерник».
				</p>
				<p>Так открылись новые имена печерских отцов:
					<strong>Феофил, Феодосии и Иоанн.</strong>
				</p>
				<p>Собор преподобных отцов Киево-Печерских, почивающих в Дальних пещерах, празднует угодников Божиих, подвизавшихся, в основном, в XIII—XV веках. Помимо общей памяти 28 августа, каждый преподобный имеет свою память (в скобках приводится дата кончины и основной памяти):
					<strong>преподобный Феодосии Великоименитый </strong>(†1074; память 3 мая, 14 августа и 2 сентября),
					<strong>преподобный Моисей чудотворец </strong>(XIII—XIV; память 28 июля),
					<strong>преподобный Лаврентий Затворник </strong>(XIII—XIV; память 20 января),
					<strong>преподобный Иларион схимник </strong>(†1066; память 21 октября),
					<strong>преподобный Пафнутий Затворник </strong>(XIII; память 15 февраля),
					<strong>преподобный Мартирий диакон </strong>(XIV; память 25 октября),
					<strong>преподобный Феодор, князь Острожский </strong>(†ок. 1483; память 11 августа),
					<strong>преподобный Афанасий Затворник </strong>(XIII;
					<strong/>память 2 декабря),
					<strong>преподобный Дионисий иеромонах. Затворник </strong>(XV; память 3 октября);
					<strong>преподобный Феофил, архиепископ Новгородский </strong>(†ок. 1482; память 26 октября),
					<strong>преподобный Зинон Постник </strong>(XIV; память 30 января),
					<strong>преподобный Григорий Чудотворец </strong>(XIV; память 8 января),
					<strong>преподобный Ипатий Целебник </strong>(XIV; память 31 марта), священномученик
					<strong>Лукиан </strong>(†1243; память 15 октября),
					<strong>преподобный Иосиф Многоболезненный </strong>(XIV; память 4 апреля),
					<strong>преподобный Павел Послушливый </strong>(XIII;
					<strong/>память 10 сентября),
					<strong>преподобный Сисой схимник </strong>(ХIII; память 6 июля),
					<strong>преподобный Нестор Некнижный </strong>(XIV; память 27 октября),
					<strong>преподобный Памва Затворник </strong>(†1241; память 18 июля),
					<strong>преподобный Феодор Молчаливый </strong>(ХIII; память 17 февраля),
					<strong>преподобный Софроний Затворник </strong>(ХIII; память 11 марта),
					<strong>преподобный Панкратий Затворник </strong>(ХII; память 9 февраля),
					<strong>преподобный Анатолий Затворник </strong>(ХIII; память 3 июля),
					<strong>преподобный Аммон Затворник </strong>(ХIII; память 4 октября),
					<strong>преподобный Мардарий Затворник </strong>(XIII; память 13 декабря),
					<strong>преподобный Пиор Затворник </strong>(ХIII; память 4 октября),
					<strong>преподобный Мартирий Затворник </strong>(XIII—XIV; память 25 октября),
					<strong>преподобный Руф Затворник </strong>(XIV; память 8 апреля),
					<strong>преподобный Вениамин Затворник </strong>(XIV; память 13 октября),
					<strong>преподобный Кассиан Затворник </strong>(XIII—XIV; память 8 мая),
					<strong>преподобный Арсений Трудолюбивый </strong>(XIV; память 8 мая),
					<strong>преподобный Евфимий схимник </strong>(XIV; память 20 января),
					<strong>преподобный Тит воин </strong>(XIV; память 27 февраля),
					<strong>преподобный Ахила диакон </strong>(XIV; память 4 января),
					<strong>преподобный Паисий Богоугодник </strong>(XIV;
					<strong/>память 19 июля),
					<strong>преподобный Меркурий Постник </strong>(XIV; память 24 ноября),
					<strong>преподобный Макарий диакон </strong>(ХIII—XIV; память 19 января),
					<strong>преподобный Пимен Постник </strong>(XII; память 8 мая),
					<strong>преподобный Леонтий канонарх </strong>(XIV; память 18 июня),
					<strong>преподобный Геронтий канонарх </strong>(XIV; память 1 апреля),
					<strong>преподобный Захарий Постник </strong>(ХIII—XIV; память 24 марта),
					<strong>преподобный Силуан схимник </strong>(ХIII—XIV; память 10 июня),
					<strong>преподобный Агафон чудотворец </strong>(XIII—XIV;
					<strong/>память 20 февраля),
					<strong>преподобный Игнатий архимандрит </strong>(†1435; память 20 декабря),
					<strong>преподобный Лонгин Вратарь </strong>(XIII—XIV; память 16 октября). В каноне иеромонаха Мелетия Сирига службы во 2-ю Неделю Великого поста упоминаются и многие другие святые. Это первосвятители Русской земли:
					<strong>Михаил, первый митрополит Киевский </strong>(†992; память 30 сентября); Иларион,
					<strong>митрополит Киевский, </strong>первый из русских удостоенный первосвятительского сана (†ок. 1053; память 21 октября);
					<strong>Петр, митрополит Московский (Киевский) и всея России </strong>(†1326; память 21 декабря);
					<strong>Алексий, митрополит Московский (Киевский) </strong>(†1378; память 12 февраля);
					<strong>Иона, митрополит Московский </strong>(†1461; память 31 марта);
					<strong>Филипп, митрополит Московский </strong>(Ц569; память 9 января);
					<strong>Фотий, митрополит Московский </strong>(1431; память 2 июля);
					<strong>Киприан, митрополит Московский </strong>(†1406; память 16 сентября);
					<strong>Ефрем, </strong>по всей вероятности,
					<strong>Переяславский </strong>епископ (†1098; память 28 января),
					<strong>Николай </strong>(в древней России с именем Николай известно было три святителя: 1-й Николай, Грек, митрополит Киевский (1098—1101; 2-й Николай, епископ Переяславский, бывший в XI веке — см. П. Строев «Списки иерархов и настоятелей монастырей Российской Церкви». СПб., 1877, стлб. 1047 — далее. П. Строев «Списки иерархов...» и 3-й Николай, епископ Тмутараканский (Карамзин, История..., 11 прим. 201). Думают, что упоминаемый в каноне преподобным Печерским есть Николай, епископ Тмутараканский);
					<strong>Никита, епископ Новгородский </strong>(†1109; память 31 января);
					<strong>Исайя, епископ Ростовский </strong>(†1090; память 15 мая);
					<strong>Мина, неизвестно какой епархии епископ; Лука, </strong>или Новгородский (†1060; память 15 октября), или Белгородский епископ (†1088: см. П. Строев «Списки иерархов...», стлб. 1047);
					<strong>Феоктист, епископ Черниговский; </strong>он был избран на святительскую кафедру из Киево-Печерских игуменов (†1123; память 6 августа). В каноне иеромонаха Мелетия Сирига эти святители воспеваются в 1-м тропаре 9-й песни.
				</p>
				<p>Во 2-м тропаре 9-й песни канона иеромонаха Мелетия Сирига упоминаются святители:
					<strong>Леонтий, епископ Ростовский </strong>(обретение мощей 1164; память 23 мая);
					<strong>Стефан, епископ Волынский </strong>(†1094; память 27 апреля);
					<strong>Герман, епископ Новгородский </strong>(1078—1096; память 10 февраля);
					<strong>Нифонт, епископ Новгородский </strong>(†1156; память 8 апреля);
					<strong>Марин, </strong>вероятно,
					<strong>епископ Юрьевский </strong>(1091—1095)
					<strong/>(см. П.
					<strong/>Строев «Списки иерархов...» стлб. 1049);
					<strong>Евфимий </strong>и
					<strong>Лаврентий </strong>— неизвестно какие
					<strong>епископы; Симон, </strong>или Симеон (в светильне службы на 28 сентября между иерархами упоминается Симеон, а не Симон), не Суздальский епископ, а
					<strong>епископ Переяславский, </strong>окончивший свою жизнь мученическою смертью, как видно из канона иеромонаха Мелетия Сирига (песнь 9, тропарь 3). На старинной иконе печерских святых изображен в святительском одеянии «святый Симеон, епископ Переяславский». По летописям, святитель Симеон окончил свои дни страдальческой смертью при нападении татар на Переяславль в 1339 году (ПСРЛ, 1, 200; 3, 188; Никоновская летопись, 3, 4, 5 у архиепископа Филарета: Русские святые, 3-я книга, с. 106);
					<strong>Дионисий, архиепископ Суздальский </strong>(†1385; память 15 октября и 26 июня).
				</p>
				<p>
					<strong>Священномученик Макарий, митрополит Киевский </strong>(†1497; память 1 мая) (канон иеромонаха Мелетия Сирига, песнь 9, тропарь 4). Мощи его почивают в соборе в честь святого равноапостольного князя Владимира.
				</p>
				<p>
					<strong>Святые мученики Антоний, Иоанн, Евстафий, </strong>Виленские мученики (†1347; память 14 апреля) (канон иеромонаха Мелетия Сирига, песнь 7, славник).
				</p>
				<p>
					<strong>Святая равноапостольная Ольга </strong>(в святом Крещении Елена) (†969; память 11 июля);
					<strong>святой равноапостольный Владимир </strong>(в святом Крещении Василий) (†1015; память 15 июля) и чада его
					<strong>святые благоверные Борис </strong>(в святом Крещении Роман), князь Ростовский (†1015; память 24 июля) и
					<strong>Глеб </strong>(в святом Крещении Давид),
					<strong>князь Муромский </strong>(†1015; память 5 сентября). (Канон иеромонаха Мелетия Сирига, песнь 1, славник). В каноне на 28 сентября они также упоминаются (песнь 9, тропарь 6). В служебниках и других церковных книгах, печатанных в Киево-Печерской Лаврской типографии, вместе со святыми Борисом и Глебом воспоминается
					<strong>святой благоверный великий князь Игорь Киевский и Черниговский </strong>(†19 сентября 1147; перенесение мощей 5 июня 1150), но в обоих канонах печерским святым имя его не находится.
				</p>
				<p>
					<strong>Святая великомученица Варвара </strong>(†ок. 306; память 4 декабря), честные мощи которой почивают в Киевском соборе в честь святого равноапостольного князя Владимира, прославляется в службе на 28 сентября вместе с преподобной
					<strong>Евфросинией Полоцкой </strong>(†1173; память 23 мая) и праведной девой
					<strong>Иулианией Ольшанской </strong>(обретение мощей XVI в., память 6 июля) (песнь 9, слава).
				</p>
				<p>Нет сомнения, что известны далеко не все имена преподобных отцов Киево-Печерских. В икосе службы на 28 сентября об этом сказано так: «Восхвалити по единому, кто возможет святыя Твоя, Блаже, изочту их и паче песка умножатся. Но Сам, Владыко, Христе, исчитаяй множество звезд и всем имена нарицаяй, яви им мольбы наша...»</p>
			</section>
			<section>
				<title>
					<p>Богородичны воскресны на осмь гласов всего лета</p>
				</title>
				<p>Глас 1
					<strong> <style>Богоро́дичен:</style></strong>
				</p>
				<p>Всеми́рную сла́ву,/ от челове́к прозя́бшую/ и Влады́ку
					<strong> ро́ждшую,/ Небе́сную дверь воспои́м, Мари́ю Де́ву,/ безпло́тных песнь и ве́рных удобре́ние:/ Сия́ бо яви́ся Не́бо и храм Божества́,/ Сия́, прегражде́ние вражды́ разруши́вши,/ мир введе́ и Ца́рствие отве́рзе;/ Сию́ у́бо иму́ще ве́ры утвержде́ние,/ Побо́рника и́мамы из Ней ро́ждшагося Го́спода./ Дерза́йте у́бо, дерза́йте, лю́дие Бо́жий,/ и́бо Той победи́т враги,/ я́ко Всеси́лен.</strong>
				</p>
				<p>На стихо́вне <style>Богоро́дичен:</style></p>
				<p>Се испо́лнися Иса́иино прорече́ние:/ Де́ва бо родила́
					<strong> еси́/ и по рождестве́ яко пре́жде рождества́ пребыла́ еси,/ Бог бо бе рожде́йся,/ те́мже и естества́ новопресече́./ Но, о Богома́ти,/ моле́ния Твои́х рабо́в, в Твое́м хра́ме приноси́мая Тебе́, не пре́зри,/ но, яко Благоутро́бнаго Твои́ма рука́ма нося́щи,/ на Твоя́ рабы́ умилосе́рдися/ и моли́ спасти́ся душа́м на́шим.</strong>
				</p>
				<p>Глас 2
					<strong> <style>Богоро́дичен:</style></strong>
				</p>
				<p>Пре́йде сень зако́нная,/ благода́ти прише́дши:/ я́коже
					<strong> бо купина́ не сгара́ше, опаля́ема,/ та́ко Де́ва родила́ еси́/ и Де́ва пребыла́ еси́./ Вме́сто столпа́ о́гненнаго/ пра́ведное возсия́ Со́лнце,/ вме́сто Моисе́я — Христо́с,/ спасе́ние душ на́ших.</strong>
				</p>
				<p>На стиховне <style>Богоро́дичен:</style></p>
				<p>О, чудесе́ но́ваго, всех дре́вних чуде́с!/ Кто бо позна́
					<strong> Ма́терь, без му́жа ро́ждшую/ и на руку́ нося́щую всю тварь Содержа́щаго?/ Бо́жие есть изволе́ние Ро́ждшееся./ Его́же яко Младенца, Пречистая, Твои́ма рука́ма носи́вшая/ и Ма́терне дерзнове́ние к Не́му имущая,/ не преста́й моля́щи о чту́щих Тя,/ уще́дрити и спасти́ ду́ши на́ша.</strong>
				</p>
				<p>Глас 3
					<strong> <style>Богоро́дичен:</style></strong>
				</p>
				<p>Ка́ко не диви́мся/ Богому́жному Рождеству́ Твоему́,
					<strong> Пречестна́я?/ Искуше́ния бо му́жескаго не прие́мши, Всенепоро́чная,/ родила́ еси́ без отца́ Сы́на пло́тию,/ пре́жде век от Отца́ рожде́ннаго без ма́тере,/ ника́коже претерпе́вшаго измене́ния,/ или́ смеше́ния, или́ разделе́ния,/ но обою́ существу́ сво́йство це́ло сохра́ньшаго./ Те́мже, Ма́ти Де́во Влады́чице,/ Того́ моли́ спасти́ся душа́м/ правосла́вно Богоро́дицу испове́дающих Тя.</strong>
				</p>
				<p>На стиховне <style>Богоро́дичен:</style></p>
				<p>Без се́мене от Боже́ственнаго Ду́ха,/ во́лею же О́тчею
					<strong> зачала́ еси́ Сы́на Бо́жия,/ от Отца́ без ма́тере пре́жде век су́ща,/ нас же ра́ди из Тебе́ без отца́ бы́вша,/ пло́тию родила́ еси́/ и Младе́нца млеко́м пита́ла еси́./ Те́мже не преста́й моли́ти/ изба́витися от бед душа́м на́шим.</strong>
				</p>
				<p>Глас 4
					<strong> <style>Богоро́дичен:</style></strong>
				</p>
				<p>И́же Тебе́ ра́ди богооте́ц проро́к Дави́д/ пе́сненно
					<strong> о Тебе́ провозгласи́/ вели́чия Тебе́ Сотво́ршему:/ предста́ Цари́ца одесну́ю Тебе́./ Тя бо Ма́терь, Хода́таицу Живота́ показа́/ без отца́ из Тебе́ вочелове́читися благоволи́вый Бог,/ да Свой па́ки обнови́т о́браз, истле́вший страстьми́,/ и, заблу́ждшее горохи́щное обре́т овча́,/ на ра́мо восприи́м, ко Отцу́ принесе́т, и Своему́ хоте́нию/ с Небе́сными совокупи́т Си́лами,/ и спасе́т, Богоро́дице, мир/ Христо́с, име́яй ве́лию и бога́тую ми́лость.</strong>
				</p>
				<p>На стихо́вне <style>Богоро́дичен:</style>
					<strong> При́зри на моле́ния Твои́х раб, Всенепоро́чная,/ утоля́ющи лю́тая на ны воста́ния,/ вся́кия ско́рби нас изменя́ющи,/ Тя бо Еди́ну тве́рдое и изве́стное утвержде́ние и́мамы/ и Твое́ предста́тельство стяжа́хом,/ да не постыди́мся, Влады́чице, Тя призыва́ющий,/ потщи́ся на умоле́ние Тебе́ ве́рно вопию́щих:/ ра́дуйся, Влады́чице,/ всех по́моще, ра́досте, и покро́ве,/ и спасе́ние душ на́ших.</strong>
				</p>
				<p>Глас 5
					<strong> <style>Богоро́дичен:</style></strong>
				</p>
				<p>В Чермне́м мо́ри/ неискусобра́чныя Неве́сты о́браз
					<strong> написа́ся иногда́:/ та́мо Моисе́й, раздели́тель воды́,/ зде же Гаврии́л, служи́тель чудесе́./ Тогда́ глубину́ ше́ствова немо́кренно Изра́иль,/ ны́не же Христа́ роди́ безсе́менно Де́ва./ Мо́ре по проше́ствии Изра́илеве пребы́сть непрохо́дно,/ Непоро́чная по рождестве́ Емману́илеве пребы́сть нетле́нна./ Сый и пре́жде Сый,/ явле́йся яко Челове́к,/ Бо́же, поми́луй нас.</strong>
				</p>
				<p>На стиховне <style>Богоро́дичен:</style></p>
				<p>Храм и дверь еси́,/ пала́та и престо́л Царе́в,/ Де́во Всечестна́я,/ Е́юже Изба́витель мой, Христо́с Госпо́дь,/ во
					<strong> тьме спя́щим яви́ся,/ Со́лнце сый пра́вды,/ просвети́ти хотя́ я́же созда́ по о́бразу Своему́ руко́ю Свое́ю./ Те́мже, Всепе́тая,/ яко Ма́терне дерзнове́ние к Нему́ стяжа́вшая,/ непреста́нно моли спасти́ся душа́м на́шим.</strong>
				</p>
				<p>Глас 6
					<strong> <style>Богоро́дичен:</style></strong>
				</p>
				<p>Кто Тебе́ не ублажи́т, Пресвята́я Де́во?/ Кто ли не воспое́т Твоего́ пречи́стаго Рождества́?/ Безле́тно бо от Отца́
					<strong> возсия́вый Сын Единоро́дный,/ То́йже от <style>Тебе</style>́, Чи́стыя, про́йде,/ неизрече́нно вопло́щься,/ естество́м Бог сый/ и естество́м быв Челове́к нас ради,/ не во двою́ лицу́ разделя́емый,/ но во двою́ естеству́ несли́тно познава́емый./ Того моли, Чи́стая, Всеблаже́нная,/ поми́ловатися душа́м на́шим.</strong>
				</p>
				<p>На стиховне <style>Богоро́дичен:</style></p>
				<p>Творе́ц и Изба́витель мой, Пречи́стая,/ Христо́с
					<strong> Госпо́дь,/ из Твои́х ложе́сн проше́д,/ в мя оболки́йся,/ пе́рвыя кля́твы Ада́ма свободи́./ Те́мже Ти, Всечи́стая,/ яко Бо́жий Ма́тери же и Де́ве,/ вои́стину вопие́м немо́лчно:/ ра́дуйся, а́нгельски, ра́дуйся, Влады́чице,/ предста́тельство, и покро́ве,/ и спасе́ние душ на́ших.</strong>
				</p>
				<p>Глас 7
					<strong> <style>Богоро́дичен:</style></strong>
				</p>
				<p>Ма́ти у́бо позна́лася еси́/ па́че естества́, Богоро́дице,/
					<strong> пребыла́ же еси́ Де́ва/ па́че сло́ва и ра́зума,/ и чудесе́ Рождества́ Твоего́ сказа́ти язы́к не мо́жет,/ пресла́вну бо су́шу зача́тию, Чи́стая,/ непости́жен есть о́браз рожде́ния,/ иде́же бо хо́щет Бог, побежда́ется естества́ чин./ Те́мже Тя вси Ма́терь Бо́жию ве́дуще,/ мо́лимтися приле́жно:/ моли́ спасти́ся душа́м на́шим.</strong>
				</p>
				<p>На стиховне <style>Богоро́дичен:</style></p>
				<p>Под кров Твой, Влады́чице,/ вси земноро́днии, прибега́юще, вопие́м Ти:/ Богоро́дице, упова́ние на́ше,/ изба́ви
					<strong> ны от безме́рных прегреше́ний/ и спаси́ ду́ши на́ша.</strong>
				</p>
				<p/>
				<p/>
				<p/>
				<p>Глас 8
					<strong>   <style>Богоро́дичен:</style></strong>
				</p>
				<p>Царь Небе́сный за человеколю́бие на   земли́ яви́ся/
					<strong>   и с челове́ки   поживе́,/ от Де́вы бо Чи́стыя плоть прие́мый/ и из Ней   проше́дый с восприя́тием,/ Еди́н есть   Сын, сугу́б   естество́м,/ но не Ипоста́сию./ Те́мже соверше́нна Того   Бо́га и соверше́нна Челове́ка/ вои́стину   пропове́дающе,/ испове́дуем Христа́ Бо́га на́шего,/   Его́же   моли́, Ма́ти   Безневе́стная,/ поми́ловатися душа́м на́шим.</strong>
				</p>
				<p>На стихо́вне <style>Богоро́дичен:</style></p>
				<p>Безневе́стная Де́во,/ Я́же Бо́га   неизрече́нно заче́нши
					<strong>   пло́тию,/ Ма́ти   Бо́га Вы́шняго,/ Твои́х рабо́в мольбы́   приими́,   Всенепоро́чная,/ всем подаю́щи очище́ние прегреше́ний,/   ны́не на́ша моле́ния прие́млющи,/ моли́   спасти́ся всем нам.</strong>
				</p>
				<p/>
				<p>
					<style>Богоро́дичны осми́ гласо́в,   пое́мыя, егда́ есть Сла́ва: свято́му в   Мине́и</style>,
				</p>
				<p><style>И ны́не:</style> по гла́су сия́</p>
				<p>Глас 1
					<strong>   В неде́лю ве́чера   <style>Богоро́дичен:</style></strong>
				</p>
				<p>Небе́сных чино́в ра́дование,/ на   земли́ челове́ков
					<strong>   кре́пкое   предста́тельство,/ Пречи́стая Де́во,/ спаси́ ны,   и́же к Тебе́   прибега́ющия,/ я́ко на Тя упова́ние по Бо́зе,   Богоро́дице,   возложи́хом.</strong>
				</p>
				<p>В понеде́льник   на у́трени <style>Богоро́дичен:</style>
					<strong>   Святе́йшая святы́х   всех Сил,/ Честне́йшая всея тва́ри, Богоро́дице,   Влады́чице ми́ра,/ спаси́ ны, Спа́са ро́ждшая,/ от   прегреше́ний тьмори́чных и бед,/ я́ко Блага́я,   моли́твами Твои́ми.   </strong>
				</p>
				<p>В понеде́льник ве́чера <style>Богоро́дичен:</style></p>
				<p>Де́во Всепе́тая, ю́же в Тебе́ та́йну/ Моисе́й проро́ческима ви́де очи́ма,/ купину́ горя́щу и неопаля́ему:/
					<strong> Божества́ бо Огнь утро́бу Твою́, Чи́стая, не опали́./ Те́мже мо́лим Тя, я́ко Ма́терь Бо́га на́шего,/ мир испроси́ти ми́рови и ве́лию ми́лость.</strong>
				</p>
				<p>Во вто́рник у́тра <style>Богоро́дичен:</style></p>
				<p>Блудни́цу, и блу́днаго аз, и разбо́йника победи́х,/
					<strong> и мытаря́ прегреше́нии премину́х, и ниневи́тяны./ Увы́ мне, что бу́ду?/ Ка́ко убе́гну му́ки, аз окая́нный?/ Чи́стая, припа́даю Ти, уще́дри мя ми́лостию Твое́ю,/ я́коже о́ныя Сын Твой спасл есть.</strong>
				</p>
				<p>В сре́ду ве́чера <style>Богоро́дичен:</style></p>
				<p>Ра́дуйся, ра́досте пра́дедов,/ апо́столов и му́чеников
					<strong> весе́лие/ и покро́в нас, Де́во, Твои́х рабо́в.</strong>
				</p>
				<p>В четверто́к у́тра <style>Богоро́дичен:</style></p>
				<p>Ра́дуйся, Богоро́дице Де́во,/ ра́дуйся, похвало́ всея́
					<strong> вселе́нныя,/ ра́дуйся, Пречи́стая Ма́ти Бо́жия Благослове́нная.</strong>
				</p>
				<p>В пято́к ве́чера <style>Богоро́дичен:</style></p>
				<p>Вои́стину па́че ума́ чу́дная Твоя́ вели́чия,/ рождества́
					<strong> Твоего́, Богоневе́сто,/ я́же пропове́даша проро́цы вси, вся пресла́вная,/ зача́тие и рождество́, Всепе́тая, недомы́сленно и несказа́нно,/ и́мже мир спасл есть, я́ко Милосе́рд.</strong>
				</p>
				<p>В суббо́ту у́тра <style>Богоро́дичен:</style>
					<strong> Ра́дуйся, от нас Свята́я Богоро́дице Де́во,/ чи́стый сосу́де всея́ вселе́нныя,/ свеще́ неугаси́мая, вмести́лище Невмести́маго,/ хра́ме необори́мый;/ ра́дуйся, из Нея́же роди́ся А́гнец Бо́жий,/ взе́мляй грехи́ всего́ ми́ра.</strong>
				</p>
				<p>
					<strong/>
				</p>
				<p>Глас 2
					<strong> В неде́лю ве́чера <style>Богоро́дичен:</style></strong>
				</p>
				<p>Ра́дуйся, Мари́е Богоро́дице, хра́ме неразруши́мый,/
					<strong> па́че же святы́й, я́коже вопие́т проро́к:/ свят храм Твой, ди́вен в пра́вде.</strong>
				</p>
				<p>В понеде́льник у́тра <style>Богоро́дичен:</style></p>
				<p>На Тя упова́ние, Богоро́дице, возложи́хом,/ ча́яния
					<strong> да не отпаде́м,/ спаси́ нас от бед, Помо́щнице недоуме́емым,/ и сопроти́вных сове́ты разори́,/ Ты бо еси́ на́ше спасе́ние, Благослове́нная.</strong>
				</p>
				<p>В понеде́льник ве́чера <style>Богоро́дичен:</style></p>
				<p>Непроходи́мая врата́, та́йно запеча́тствованная,/
					<strong> Благослове́нная Богоро́дице Де́во,/ приими́ моле́ния на́ша/ и принеси́ Твоему́ Сы́ну и Бо́гу,/ да спасе́т Тобо́ю ду́ши на́ша.</strong>
				</p>
				<p>Во вто́рник у́тра <style>Богоро́дичен:</style></p>
				<p>Ра́дуйся, Мари́е Богоро́дице, хра́ме неразруши́мый,/
					<strong> па́че же святы́й, я́коже вопие́т проро́к:/ свят храм Твой, ди́вен в пра́вде.</strong>
				</p>
				<p>В сре́ду ве́чера <style>Богоро́дичен:</style></p>
				<p>Я́ко плодови́та ма́слина,/ Де́ва израсти́ Тебе́, Плода́
					<strong> Живо́тнаго,/ плодоноси́ти ми́рови ве́лию и бога́тую ми́лость.</strong>
				</p>
				<p>В четверто́к у́тра <style>Богоро́дичен:</style></p>
				<p>Все упова́ние мое́ на Тя возлага́ю,/ Ма́ти Бо́жия,/
					<strong> сохрани́ мя под кро́вом Твои́м.</strong>
				</p>
				<p>В пято́к ве́чера <style>Богоро́дичен:</style></p>
				<p>Спаси́ от бед рабы́ Твоя́, Богоро́дице Де́во,/ я́ко вси
					<strong> по Бо́зе к Тебе́ прибега́ем,/ я́ко к неруши́мей стене́ и предста́тельству.</strong>
				</p>
				<p>В суббо́ту у́тра <style>Богоро́дичен:</style></p>
				<p>Прииди́те, Ма́терь Све́та, пе́сньми немо́лчными
					<strong> зову́ще, вси просла́вим,/ Та бо роди́ Спасе́ние на́ше,/ и ра́дуйся принесе́м, я́ко Еди́ной ро́ждшей всех Нача́льнейшаго,/ И́же пре́жде век Бо́га;/ ра́дуйся, Я́же Е́ву па́дшую па́ки назда́вшая;/ ра́дуйся, Пречи́стая Де́во неискусобра́чная.</strong>
				</p>
				<p>Глас 3</p>
				<p>В неде́лю ве́чера <style>Богоро́дичен:</style></p>
				<p>Богоро́дице, Предста́тельнице всех моля́щихся Тебе́,/ Тобо́ю дерза́ем и Тобо́ю хва́лимся,/ и к Тебе́ все упова́ние на́ше есть,/ моли́ Ро́ждшагося из Тебе́ за непотре́бныя рабы́ Твоя́.</p>
				<p>В понеде́льник утра <style>Богоро́дичен:</style></p>
				<p>Святопервочи́стая похвало́ су́щи Небе́сных чино́в,/ апо́столов пе́ние и проро́ков сбытие́,/ Влады́чице, приими́ моли́твы на́ша.</p>
				<p>В понеде́льник ве́чера <style>Богоро́дичен:</style></p>
				<p>В жена́х Свята́я, Богоро́дице,/ Ма́ти Безневе́стная,/ моли́, Его́же родила́ еси́, Царя́ и Бо́га,/ да спасе́т нас, я́ко Человеколю́бец.</p>
				<p>Во вто́рник у́тра <style>Богоро́дичен:</style></p>
				<p>Без се́мене зачала́ еси́/ от Ду́ха Свята́го,/ и, славосло́вяще, воспева́ем Тя:/ ра́дуйся, Пресвята́я Де́во.</p>
				<p>В сре́ду ве́чера <style>Богоро́дичен:</style></p>
				<p>Вельми́ согреша́юща мя, Отрокови́це,/ исхити́ вели́кою Твое́ю моли́твою пла́мене ну́жднаго/ и испра́ви, Чи́стая, Твои́ми мольба́ми,/ ко спасе́нным стезя́м наставля́ющи шя/ ма́терними Твои́ми моли́твами.</p>
				<p>В четверто́к у́тра <style>Богоро́дичен:</style></p>
				<p>Без се́мене зачала́ еси/ от Ду́ха Свята́го,/ и, славосло́вяще, воспева́ем Тя:/ ра́дуйся, Пресвята́я Де́во.</p>
				<p>В пято́к ве́чера <style>Богоро́дичен:</style></p>
				<p>В жена́х Свята́я, Богоро́дице,/ Ма́ти Безневе́стная,/ моли́, Его́же родила́ еси́, Царя́ и Бо́га,/ да спасе́т нас, я́ко Человеколю́бец.</p>
				<p>В суббо́ту у́тра <style>Богоро́дичен:</style></p>
				<p>Без се́мене зачала́ еси́/ от Ду́ха Свята́го,/ и, славосло́вяще, воспева́ем Тя:/ ра́дуйся, Пресвята́я Де́во.  </p>
				<p/>
				<p>       Глас 4</p>
				<p>В неде́лю в́ечера <style>Богоро́дичен:</style></p>
				<p>Ра́дуйся, Све́та о́блаче;/ ра́дуйся, све́щниче све́тлый;/ ра́дуйся, ру́чко, в не́йже ма́нна;/ ра́дуйся, же́зле Ааро́нов;/ ра́дуйся, купино́ неопали́мая;/ ра́дуйся, черто́же; ра́дуйся, престо́ле;/ ра́дуйся, горо́ свята́я;/ ра́дуйся,          прибе́жище;/ радуйся, Божественная трапезо;/ радуйся, двере тайная;/ радуйся, всех радосте.</p>
				<p>В понеде́льник у́тра <style>Богоро́дичен:</style></p>
				<p>Богоро́дице, всех Цари́це,/ правосла́вных похвало́,/ ерети́чествующих шата́ния разори́/ и ли́ца их посрами́,/ не кла́няющихся, ниже́ чту́щих, Пречи́стая,/ честны́й Твой образ.</p>
				<p>В понеде́льник ве́чера <style>Богоро́дичен:</style></p>
				<p>Изба́ви нас от нужд на́ших,/ Ма́ти Христа́ Бо́га,/ ро́ждшая всех Творца́,/ да вси зове́м Ти:/ ра́дуйся, еди́но предста́тельство душ на́ших.</p>
				<p>Во вто́рник у́тра <style>Богоро́дичен:</style></p>
				<p>От всех бед рабы́ Твоя́ сохраня́й,/ Благослове́нная Богоро́дице,/ да Тя сла́вим, наде́жду душ на́ших.</p>
				<p>В среду вечера <style>Богоро́дичен:</style></p>
				<p>Иму́ще Тя, Богоро́дице, упова́ние и предста́тельство,/ вра́жиих наве́т не убои́мся,/ я́ко спаса́еши ду́ши на́ша.</p>
				<p>В четверто́к у́тра <style>Богоро́дичен:</style></p>
				<p>Тя сте́ну стяжа́хом, Богоро́дице Пречи́стая,/ и благоути́шное приста́нище, и утвержде́ние./ Те́мже молю́ся,/ и́же в житии́ обурева́ем:/ окорми́ и спаси́ мя.</p>
				<p>В пято́к ве́чера <style>Богоро́дичен:</style></p>
				<p>Свеще́ неугаси́мая, престо́ле пра́ведный,/ Пречи́стая Влады́чице,/ моли́ спасти́ся душа́м на́шим.</p>
				<p>В субботу утра <style>Богоро́дичен:</style></p>
				<p>Еди́на Чи́стая и Пречи́стая Де́во,/ Я́же Бо́га безсе́менно ро́ждшая,/ моли́ спасти́ся душа́м на́шим. </p>
				<p/>
				<p>       Глас 5</p>
				<p>В неде́лю ве́чера <style>Богоро́дичен:</style></p>
				<p>Стра́шно, и пресла́вно, и ве́лие та́инство:/ Невмести́мый во чре́ве вмести́ся/ и Ма́ти по рождестве́ па́ки пребы́сть Де́ва,/ Бо́га бо роди́, из Ней воплоще́нна./ Тому́ возопии́м, Тому́ песнь рцем,/ со А́нгелы воспева́юще:/ Свят еси́, Христе́ Бо́же,/ И́же нас ра́ди вочелове́чивыйся, сла́ва Тебе́.</p>
				<p>В понеде́льник у́тра <style>Богоро́дичен:</style></p>
				<p>Обра́дованная, хода́тайствуй Твои́ми моли́твами/ и испроси́ душа́м на́шим мно́жество щедро́т/ и очище́ние мно́гих прегреше́ний, мо́лимся.</p>
				<p>В понеде́льник ве́чера <style>Богоро́дичен:</style></p>
				<p>Утоли́ боле́зни/ многовоздыха́ющия души́ моея́,/ утоли́вшая вся́ку сле́зу от лица́ земли́:/ Ты бо челове́ков боле́зни отго́ниши/ и гре́шных ско́рби разруша́вши,/ Тебе́ бо вси стяжа́хом наде́жду и утвержде́ние,/ Пресвята́я Ма́ти Де́во.</p>
				<p>Во вто́рник у́тра <style>Богоро́дичен:</style></p>
				<p>Обра́дованная, ходата́йствуй Твои́ми моли́твами/ и испроси́ душа́м на́шим мно́жество щедро́т/ и очище́ние мно́гих прегреше́ний, мо́лимся.</p>
				<p>В сре́ду ве́чера <style>Богоро́дичен:</style></p>
				<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый, сте́ну необори́мую,/ тве́рдую Предста́тельницу/ и прибе́жище душ на́ших.</p>
				<p>В четверто́к у́тра <style>Богоро́дичен:</style></p>
				<p>Блажи́м Тя, Богоро́дице Де́во,/ я́ко из Тебе́ возсия́ Со́лнце пра́вды, Христо́с,/ име́яй ве́лию ми́лость.</p>
				<p>В пято́к ве́чера <style>Богоро́дичен:</style></p>
				<p>Тебе молимся, яко Божий Матери:/ Благословенная, моли/ о спасении душ наших.</p>
				<p>В суббо́ту у́тра <style>Богоро́дичен:</style></p>
				<p>О́ле окая́нная душе́!/ Кий отве́т и́маши реши́ Судии́ во он час,/ егда́ престо́ли поста́вятся на Суде́/ и Судия́ прии́дет от Небе́с,/ соше́д со тьма́ми а́нгельскими?/</p>
				<p>Егда́ ся́дет на Суди́щи,/ прю сотвори́ти с рабы́ непотре́бными, подо́бными мне,/ что отвеща́ти и́маши?/ Что же принести́ тогда́?/ Пои́стине ничто́же, ум и те́ло оскверни́вши твое́./ Те́мже припади́ к Де́ве и зови́ непреста́нно/ пода́ти тебе́ бога́тно грехо́в проще́ние.         </p>
				<p/>
				<p/>
				<p/>
				<p>       Глас 6</p>
				<p>В неде́лю ве́чера <style>Богоро́дичен:</style></p>
				<p>Арха́нгельски воспои́м,   ве́рнии,/ Небе́сный черто́г и дверь запеча́танну вои́стину:/   ра́дуйся, Ея́же ра́ди  отрасте́ нам Спас всех, Христо́с,/ Жизнода́вец и Бог./
					<strong>   Низложи́, Влады́чице, мучи́тели,/ безбо́жныя враги́   на́ша,/ руко́ю Твое́ю, Пречи́стая,/ упова́ние христиа́н.</strong>
				</p>
				<p>В   понеде́льник у́тра <style>Богоро́дичен:</style></p>
				<p>Арха́нгельское сло́во прия́ла еси́,/ и херуви́мский
					<strong>   престо́л показа́лася еси́,/ и на объя́тиих Твои́х носи́ла   еси́, Богоро́дице,/ Наде́жду душ на́ших.</strong>
				</p>
				<p>В понеде́льник ве́чера <style>Богоро́дичен:</style>
					<strong>   Никто́же притека́яй к Тебе́/ посра́млен от <style>Тебе</style>́ исхо́дит,/ Преч́стая Богоро́дице Де́во,/ но про́сит благода́ти/ и прие́млет дарова́ние к поле́зному проше́нию.</strong>
				</p>
				<p>Во вто́рник у́тра <style>Богоро́дичен:</style>
					<strong>   Вели́ких дарова́ний, Чи́стая Де́во Богома́ти,/ Ты сподо́билася еси́,/ я́ко родила́ еси́ пло́тию Еди́наго от Тро́ицы, Христа́ Жизнода́вца,/ во спасе́ние душ на́ших.</strong>
				</p>
				<p>В   сре́ду   ве́чера, <style>Богоро́дичен:</style></p>
				<p>О́ко се́рдца моего́/ воспуща́ю к Тебе́, Влады́чице:/
					<strong>   не пре́зри ма́лаго моего́ воздыха́ния/ в час, егда́ су́дит   Сын Твой ми́ру,/ бу́ди ми покро́в и Помо́щница.</strong>
				</p>
				<p>В четверто́к у́тра <style>Богоро́дичен:</style>
					<strong>   Преложе́ние скорбя́щих,/ премене́ние боля́щих еси́, Богоро́дице Всепе́тая,/ спаси́ град и лю́ди,/ бори́мых умире́ние, обурева́емых тишина́,/ еди́на Предста́тельнице ве́рных.</strong>
				</p>
				<p>В   пято́к   ве́чера <style>Богоро́дичен:</style></p>
				<p>Моли́твами Ро́ждшия Тя, Христе́,/ му́ченик Твои́х,
					<strong>   и апо́стол, и проро́к, и святи́телей,/ преподо́бных, и   пра́ведных, и всех святы́х,/ усо́пшия рабы́ Твоя упоко́й.</strong>
				</p>
				<p>В суббо́ту у́тра <style>Богоро́дичен:</style></p>
				<p>Бо́га, из Тебе́ воплоти́вшагося,/ разуме́хом, Богоро́дице
					<strong>   Де́во:/ Того́ моли́ о спасе́нии душ на́ших.   </strong>
				</p>
				<p/>
				<p>Глас 7
					<strong>   В неде́лю   ве́чера <style>Богоро́дичен:</style></strong>
				</p>
				<p>Е́же ра́дуйся, Тебе́ зове́м со А́нгелом, Богоневе́сто,/
					<strong>   черто́г, и дверь, и престо́л о́гненный нарица́юще   Тебе́,/ и несеко́мую го́ру, и купину́ неопали́мую.   </strong>
				</p>
				<p>В   понеде́льник утра <style>Богоро́дичен:</style></p>
				<p>Умири́ молитва́ми Богоро́дицы жизнь на́шу,/ вопию́щих
					<emphasis>Ти:/</emphasis>
					<emphasis/>Ми́лостиве Го́споди, сла́ва Тебе́.
				</p>
				<p>В понеде́льник ве́чера <style>Богоро́дичен:</style>
					<strong>   Ра́дуйся,   Со́лнца о́блаче мы́сленнаго и неизрече́ннаго, Влады́чице;/ ра́дуйся, всесве́тлая свеще́;/   р́дуйся, све́щниче всезлаты́й./ Тобо́ю, Пресвята́я,   Е́ва изба́вися от кля́твы./ Но, я́ко иму́щи дерзнове́ние/   ко Благопреме́нному   Сы́ну Твоему́ и Бо́гу,/ ма́тернею   Твое́ю   моли́твою/   не оскуде́й   моли́тися,   Пречи́стая.</strong>
				</p>
				<p>Во вто́рник у́тра <style>Богоро́дичен:</style></p>
				<p>Цвет, Христе́, прозя́бл
					<emphasis/>еси́ от Де́вы/ и просвети́л еси́
					<strong>   род челове́ческий./   Го́споди, слава Тебе.</strong>
				</p>
				<p>В сре́ду ве́чера <style>Богоро́дичен:</style>
					<strong>   Еди́ну   по рождестве́   Пречи́стую   Де́ву воспои́м,/ я́ко Ма́терь Бо́га Сло́ва,/ глаго́люще: сла́ва Тебе́.</strong>
				</p>
				<p>В четверто́к у́тра <style>Богоро́дичен:</style></p>
				<p>Роди́лся еси́ от Де́вы несказа́нно, Христе́,/ и просвети́л еси́ су́щия во тьме, вопию́щия:/ Го́споди, сла́ва
					<strong>   Тебе́.</strong>
				</p>
				<p>В пято́к ве́чера <style>Богоро́дичен:</style>
					<strong>   Я́же   еди́на   Невмести́маго   прии́мши/   и ро́ждши   Бо́га Сло́ва воплоще́нна,/ моли́ спасти́ся душа́м на́шим.</strong>
				</p>
				<p>В суббо́ту у́тра <style>Богоро́дичен:</style></p>
				<p>Моли́, Де́во,/ со апо́столы и му́ченики/ обрести́ на
					<strong>   Суде́   преста́вльшимся/   ве́лию ми́лость.   </strong>
				</p>
				<p/>
				<p>Глас 8
					<strong>   В неде́лю ве́чера <style>Богоро́дичен:</style></strong>
				</p>
				<p>Арха́нгела Гаврии́ла глас восприи́мше, рцем:/ ра́дуйся, Ма́ти Бо́жия,/ Я́же Жизнода́вца Христа́ ми́ру
					<strong>   ро́ждши.</strong>
				</p>
				<p>В понеде́льник у́тра <style>Богоро́дичен:</style></p>
				<p>Небе́сная пою́т Тя,/ Обра́дованная, Ма́ти Безневе́стная,/ и мы   славосло́вим/   неизсле́дованное   Твое́
					<strong>   Рождество́,   Богоро́дице,/   моли́   спасти́ся   душа́м   на́шим.   </strong>
				</p>
				<p>В понеде́льник ве́чера <style>Богоро́дичен:</style></p>
				<p>Ра́дуйся, вселе́нныя похвало́;/ ра́дуйся, хра́ме
					<strong> Госпо́день;/ ра́дуйся, горо́ приосене́нная;/ ра́дуйся, всех прибе́жище;/ ра́дуйся, све́щниче златы́й;/ ра́дуйся, сла́во правосла́вных честна́я;/ ра́дуйся, Мари́е, Ма́ти Христа́ Бо́га;/ ра́дуйся, раю́; ра́дуйся, Боже́ственная трапезо;/ ра́дуйся, се́не; ра́дуйся, ру́чко всезлата́я;/ ра́дуйся, всех упова́ние.</strong>
				</p>
				<p>Во вто́рник у́тра <style>Богоро́дичен:</style></p>
				<p>Кров Твой, Богоро́дице Де́во,/ врачевство́ есть духо́вное:/ вонь бо прибега́ющее от душе́вных неду́г избавля́емся.</p>
				<p>В сре́ду ве́чера <style>Богоро́дичен:</style></p>
				<p>Аз, Де́во Свята́я Богоро́дице,/ к покро́ву Твоему́
					<strong> прибега́ю,/ вем, я́ко обря́щу Тобо́ю спасе́ние,/ мо́жеши бо, Чи́стая, помощи́ мне.</strong>
				</p>
				<p>В четверто́к у́тра <style>Богоро́дичен:</style></p>
				<p>Исхи́ти мя, Влады́чице,/ руки́ зми́я человекоуби́йцы,/ хотя́ща мя лука́вством поглоти́ти до конца́;/ сокруши́ че́люсти его́, молю́ Тя,/ и ко́зни разори́,/ я́ко да избы́в от ногте́й его́,/ велича́ю заступле́ние Твое́.</p>
				<p>В пято́к ве́чера <style>Богоро́дичен:</style></p>
				<p>Чи́стая Де́во,/ Сло́ва врата́, Бо́га на́шего Ма́ти,/ моли́
					<strong> спасти́ся нам.</strong>
				</p>
				<p>В суббо́ту утра <style>Богоро́дичен:</style></p>
				<p>Влады́чице, приими́ моли́твы раб Твои́х/ и изба́ви
					<strong> нас/ от вся́кия ну́жды и печа́ли.</strong>
				</p>
			</section>
			<section>
				<title>
					<p>Отпусти́тельныя воскре́сны осми́ гласо́в Богоро́дичны</p>
				</title>
				<p>Глас 1, <style>Богоро́дичен:</style></p>
				<p>Гаврии́лу веща́вшу Тебе́, Де́во, ра́дуйся,/ со гла́сом
					<strong> воплоща́шеся всех Влады́ка/ в Тебе́, святе́м киво́те,/ я́коже рече́ пра́ведный Дави́д,/ яви́лася еси ши́ршая Небе́с,/ поноси́вши Зижди́теля Твоего́:/ сла́ва Все́льшемуся в Тя;/ сла́ва Проше́дшему из Тебе́;/ сла́ва Свободи́вшему нас Рождество́м Твои́м.</strong>
				</p>
				<p>Глас 2, <style>Богоро́дичен:</style></p>
				<p>Вся па́че смы́сла,/ вся пресла́вная Твоя́, Богоро́дице,
					<strong> та́инства,/ чистоте́ запеча́танной и де́вству храни́му,/ Ма́ти позна́лася еси нело́жна,/ Бо́га ро́ждши И́стиннаго./ Того́ моли́ спасти́ся душа́м на́шим.</strong>
				</p>
				<p>Глас 3, <style>Богоро́дичен:</style></p>
				<p>Тя, хода́тайствовавшую спасе́ние ро́да на́шего,/
					<strong> воспева́ем, Богоро́дице Де́во:/ пло́тию бо, от <style>Тебе</style>́ восприя́тою, Сын Твой и Бог наш,/ Кресто́м восприи́м Страсть,/ изба́ви нас от тли, яко Человеколю́бец.</strong>
				</p>
				<p>Глас 4, <style>Богоро́дичен:</style></p>
				<p>Е́же от ве́ка утае́нное/ и А́нгелом несве́домое та́инство,/ Тобо́ю, Богоро́дице, су́щим на земли́ яви́ся Бог,/
					<strong> в несли́тном соедине́нии воплоща́ем,/ и, Крест во́лею нас ради восприи́м,/ и́мже воскреси́в первозда́ннаго,/ спасе́ от сме́рти ду́ши на́ша.</strong>
				</p>
				<p>Глас 5, <style>Богоро́дичен:</style></p>
				<p>Ра́дуйся, две́ре Госпо́дня непроходи́мая;/ ра́дуйся,
					<strong> стено́ и покро́ве притека́ющих к Тебе́;/ ра́дуйся, необурева́емое приста́нище и Неискусобра́чная,/ ро́ждшая пло́тию Творца́ Твоего́ и Бо́га,/ моля́щи не оскудева́й о воспева́ющих/ и кла́няющихся Рождеству́ Твоему́.</strong>
				</p>
				<p>Глас 6, <style>Богоро́дичен:</style></p>
				<p>Благослове́нную нареки́й Твою́ Ма́терь,/ прише́л еси́
					<strong> на Страсть во́льным хоте́нием,/ возсия́в на Кресте́, взыска́ти хотя́ Ада́ма,/ глаго́ля А́нгелом:/ сра́дуйтеся Мне, я́ко обре́теся поги́бшая дра́хма./ Вся му́дре устро́ивый,/ Бо́же наш, сла́ва Тебе́.</strong>
				</p>
				<p>Глас 7, <style>Богоро́дичен:</style></p>
				<p>Я́ко на́шего воскресе́ния сокро́вище,/ на Та наде́ющияся, Всепетая,/ от рова и глубины́ прегреше́ний
					<strong> возведи́,/ Ты бо пови́нныя греху́ спасла́ еси́,/ ро́ждшая Спасе́ние на́ше,/ Я́же пре́жде рождества́ Де́ва, и в рождестве́ Де́ва,/ и по рождестве́ па́ки пребыва́вши Де́ва.</strong>
				</p>
				<p>Глас 8, <style>Богоро́дичен:</style></p>
				<p>И́же нас ра́ди   рожде́йся от Де́вы/ и распя́тие претерпе́в, Благи́й,/   испрове́ргий сме́ртию смерть/ и Воскресе́ние явле́й, я́ко   Бог,/ не пре́зри, я́же созда́л еси́
					<strong>   руко́ю Твое́ю,/ яви́   человеколю́бие Твое, Ми́лостиве,/ приими́ ро́ждшую Тя   Богоро́дицу, моля́щуюся за ны,/   и спаси́, Спа́се наш,   лю́ди отча́янныя.   </strong>
				</p>
				<p/>
				<p>Богоро́дичны отпусти́тельныя по тропаре́х святы́х, пое́мыя во все лето,
					<strong>   в   вече́рню же, и на Бог Госпо́дь:   во утрени и паки В коне́ц у́трени</strong>
				</p>
				<p/>
				<p>Глас 1
					<strong>   В неде́лю ве́чера и в понеде́льник на Бог Госпо́дь:</strong>
				</p>
				<p>Чу́до чуде́с, Благода́тная, в Тебе́   зря́щи,/ тварь
					<strong>   ра́дуется,/ зачала́   бо еси безсе́менно/ и родила́ еси́   неизрече́нно/ Его́же   чинонача́лия А́нгелов ви́дети не   мо́гут,/ Того́ моли́   о душа́х на́ших.</strong>
				</p>
				<p>В коне́ц у́трени:</p>
				<p>Пречи́стая Богоро́дице,/ на Небесе́х благослове́нная   и на земли славосло́вимая,/ ра́дуйся, Неве́сто
					<strong>   Неневе́стная.</strong>
				</p>
				<p>В понеде́льник ве́чера и   во вто́рник на Бог Госпо́дь:</p>
				<p>Заче́ншая неопа́льно Огнь Боже́ственный/   и ро́ждшая
					<strong>   безсе́менно Исто́чника   жи́зни, Го́спода,/ Благода́тная   Богоро́дице,/ спаса́й   Тя велича́ющия.</strong>
				</p>
				<p>В коне́ц   у́трени:</p>
				<p>Безма́терняго на Небеси́, па́че мы́сли   и слу́ха,/ на
					<strong>   земли́ без отца́   родила́ еси́;/ Того́, Богоро́дице,/ моли́   о душа́х на́ших.</strong>
				</p>
				<p>Во   вто́рник ве́чера и в сре́ду на Бог Госпо́дь:</p>
				<p>Твое́ предста́тельство иму́ще, Пречи́стая,/   и Твои́ми
					<strong>   моли́твами лю́тых   избавля́еми,/ Кресто́м Сы́на Твоего́ везде́ соблюда́еми,/   по до́лгу Тя вси благоче́стно   велича́ем.</strong>
				</p>
				<p>В коне́ц у́трени: Пречи́стая Богоро́дице, на Небесе́х:</p>
				<p>В сре́ду ве́чера   и в четверто́к на Бог Госпо́дь:   Заченшая
					<strong>   неопально Огнь Божественный:</strong>
				</p>
				<p>В   коне́ц у́трени: Безма́терняго на Небеси́:   </p>
				<p>В четверток вечера и в пяток на Бог Госпо́дь: Твое́ предста́тельство иму́ще:</p>
				<p>В коне́ц у́трени: Пречи́стая Богоро́дице:</p>
				<p>В пято́к ве́чера и в суббо́ту на Бог Госпо́дь:</p>
				<p>Гаврии́лу веща́вшу Тебе́, Де́во,   ра́дуйся,/ со гла́сом
					<strong>   воплоща́шеся всех Влады́ка/   в Тебе́, святе́м киво́те,/   я́коже рече́ пра́ведный   Дави́д,/ яви́лася еси́ ши́ршая   Небе́с,/ поноси́вши   Зижди́теля Твоего́:/ сла́ва Все́льшемуся в Тя;/ сла́ва   Проше́дшему из Тебе́;/ сла́ва   Свободи́вшему нас   Рождество́м Твои́м.</strong>
				</p>
				<p>В коне́ц у́трени: Безма́терняго на Небеси́:   </p>
				<p/>
				<p>Глас 2
					<strong>   В неде́лю ве́чера и в понеде́льник на Бог Госпо́дь:</strong>
				</p>
				<p>Благоутро́бия су́щи исто́чник,/ ми́лости   сподо́би
					<strong>   нас, Богоро́дице,/ при́зри   на лю́ди согреши́вшия,/ яви́,   я́ко при́сно, си́лу   Твою́,/ на Тя бо упова́юще,/ ра́дуйся, вопие́м Ти,/ я́коже   иногда́ Гаврии́л, безпло́тных   Архистрати́г.</strong>
				</p>
				<p>В коне́ц у́трени:</p>
				<p>Ма́ти Свята́я неизрече́ннаго Све́та,/   а́нгельскими Тя
					<strong>   пе́сньми почита́ющее   благоче́стно велича́ем.</strong>
				</p>
				<p>В понеде́льник ве́чера и во вто́рник на Бог Госпо́дь:</p>
				<p>Боже́ственнаго бы́хом о́бщницы   естества́/ Тобо́ю,
					<strong>   Богоро́дице Присноде́во,/   Бо́га бо нам воплоти́вшагося родила́ еси́./ Те́мже   по до́лгу Тя вси благоче́стно   велича́ем.</strong>
				</p>
				<p>В коне́ц у́трени:</p>
				<p>Тя велича́ем, Богоро́дице, вопию́ще:/   ра́дуйся, незаходи́маго Све́та о́блаче,/ Того́ носи́вши   в не́дрех Сла́вы
					<strong>   Го́спода.</strong>
				</p>
				<p>Во вто́рник ве́чера и в сре́ду на Бог Госпо́дь:</p>
				<p>Препросла́вленна   еси́, Богоро́дице Де́во, пое́м Тя:/
					<strong>   Кресто́м бо Сы́на   Твоего́ низложи́ся ад/ и смерть   умертви́ся,/ умерщвле́ннии,   воста́хом и живота́ сподо́бихомся,/ рай восприя́хом, дре́внее   наслажде́ние./ Тем, благодаря́ще, славосло́вим,/ я́ко   держа́внаго Христа́   Бо́га на́шего/ и Еди́наго   Многоми́лостиваго.   </strong>
				</p>
				<p>В коне́ц у́трени:</p>
				<p>Тя велича́ем, Богоро́дице, вопию́ще:/ ра́дуйся, же́зле,/
					<strong> от него́же безсе́менно Бог прозябы́й/ погуби́ на Дре́ве смерть.</strong>
				</p>
				<p>В сре́ду ве́чера и в четверто́к на Бог Госпо́дь: Боже́ственнаго
					<strong> бы́хом о́бщницы:</strong>
				</p>
				<p>В коне́ц у́трени: Тя велича́ем, Богоро́дице, вопию́ще:/ ра́дуйся,
					<strong> незаходи́маго Све́та о́блаче:</strong>
				</p>
				<p>В четверто́к ве́чера и в пято́к на Бог Госпо́дь: Препросла́вленна
					<strong> еси́, Богоро́дице Де́во:</strong>
				</p>
				<p>В коне́ц у́трени: Тя велича́ем, Богоро́дице, вопию́ще:/ ра́дуйся, же́зле:</p>
				<p>В пято́к ве́чера и в суббо́ту на Бог Госпо́дь:</p>
				<p>Вся па́че смы́сла,/ вся пресла́вная Твоя́, Богоро́дице,
					<strong> та́инства,/ чистоте́ запеча́танной и де́вству храни́му,/ Ма́ти позна́лася еси́ нело́жна,/ Бо́га ро́ждши И́стиннаго./ Того́ моли́ спасти́ся душа́м на́шим.</strong>
				</p>
				<p>В коне́ц у́трени: Ма́ти Свята́я неизрече́ннаго Све́та:</p>
				<p>А́ще прилучи́тся Аллилуйя в ко́ем-ли́бо гла́се, глаго́лются сия:</p>
				<p>Апо́столи, му́ченицы и проро́цы,/ святи́телие, преподбо́нии и пра́веднии,/ до́бре по́двиг соверши́вший и ве́ру
					<strong> соблю́дший,/ дерзнове́ние иму́ще ко Спа́су,/ о нас Того́, я́ко Бла́га, моли́те,/ спасти́ся, мо́лимся, душа́м на́шим.</strong>
				</p>
				<p>Помяни́, Го́споди, я́ко Благ, ду́ши раб Твои́х/ и, ели́ка
					<strong> в житии́ согреши́ша, прости́:/ никто́же бо безгре́шен, то́кмо Ты,/ моги́й и преста́вленным да́ти поко́й.</strong>
				</p>
				<p>Ма́ти Свята́я неизрече́ннаго Све́та:</p>
				<p>Глас 3
					<strong> В неде́лю ве́чера и в понеде́льник на Бог Госпо́дь:</strong>
				</p>
				<p>Красоте́ де́вства Твоего́ и пресветло́й чистоте́ Твое́й/
					<strong> Гаврии́л удиви́вся, вопия́ше Ти, Богоро́дице:/ ку́ю Ти похвалу́ принесу́ досто́йную?/ Что же возымену́ю Тя?/ Недоумева́ю и ужаса́юся./ Те́мже я́ко повеле́н бых, вопию́ Ти</strong>
					<emphasis>:/ </emphasis>ра́дуйся, Благода́тная.
				</p>
				<p/>
				<p/>
				<p>В коне́ц у́трени:</p>
				<p>Ки́йждо, иде́же спаса́ется,/ та́мо пра́ведно и притека́ет,/ и ко́е ино́е таково́е прибе́жище,/ я́ко Ты,
					<strong>   Богоро́дице,/ покрыва́ющее ду́ши на́ша.</strong>
				</p>
				<p>В понеде́льник ве́чера и во вто́рник на Бог Госпо́дь:
					<strong>   Прибе́жище и си́ла на́ша, Богоро́дице,/ держа́вная по́мощь ми́ра,/ моли́твами Твои́ми покры́й рабы́ Твоя́ от вся́кия ну́жды,/ еди́на Благослове́нная.</strong>
				</p>
				<p>В коне́ц у́трени: Ки́йждо, иде́же спаса́ется:</p>
				<p>Во вто́рник ве́чера и в сре́ду   на Бог Госпо́дь:</p>
				<p>Жезл си́лы стяжа́вшии,/ Крест Сы́на Твоего́, Богоро́дице,/ тем низлага́ем враго́в шата́ния,/ любо́вию Тя
					<strong>   непреста́нно велича́юще.</strong>
				</p>
				<p>В коне́ц у́трени: Прибе́жище и си́ла на́ша:</p>
				<p>В сре́ду ве́чера и в четверто́к   на Бог Госпо́дь:</p>
				<p>Проро́цы пропове́даша,/ апо́столи научи́ша,/ му́ченицы испове́даша/ и мы ве́ровахом Богоро́дицу Тя вои́стину
					<strong>   су́щую./ Тем и велича́ем Рождество́ Твое́ неизрече́нное.</strong>
				</p>
				<p>В коне́ц у́трени: Ки́йждо, иде́же спаса́ется:</p>
				<p>В четверто́к ве́чера и в пято́к на Бог Госпо́дь: Жезл си́лы
					<strong>   стяжа́вший:</strong>
				</p>
				<p>В коне́ц у́трени: Прибе́жище и си́ла на́ша, Богоро́дице:</p>
				<p>В пято́к ве́чера и в суббо́ту   на Бог Госпо́дь:</p>
				<p>Тя, хода́тайствовавшую спасе́ние ро́да на́шего,/
					<strong>   воспева́ем, Богоро́дице Де́во:/ пло́тию бо, от   Тебе́ восприя́тою, Сын Твой и Бог наш,/ Кресто́м восприи́м   Страсть,/ изба́ви нас от   тли, яко Человеколю́бец.</strong>
				</p>
				<p>В коне́ц у́трени: Проро́цы пропове́даша:</p>
				<p/>
				<p>Глас 4
					<strong>   В неде́лю ве́чера и в понеде́льник   на Бог Госпо́дь:</strong>
				</p>
				<p>Воспита́вшейся во хра́ме во свята́я святы́х,/ оде́янней ве́рою и прему́дростию и безме́рным де́вством,/
					<strong>   Архистрати́г Гаврии́л принесе́ с Небесе́ целова́ние/ и е́же   ра́дуйся, ра́дуйся, Благослове́нная,/ ра́дуйся, Препросла́вленная, Госпо́дь с Тобо́ю.   </strong>
				</p>
				<p/>
				<p/>
				<p>В   коне́ц у́трени:</p>
				<p>Я́ко   всех еси творе́ний Вы́шшая,/ воепева́ти Тя досто́йно   недоумева́юще, Богоро́дице,/ ту́не, мо́лим Тя,
					<strong>   помилу́й нас.</strong>
				</p>
				<p>В понеде́льник   ве́чера и во вто́рник на Бог Госпо́дь:</p>
				<p>К Богоро́дице   приле́жно ны́не притеце́м,/ гре́шнии и
					<strong>   смире́ннии, и припаде́м,/ в покая́нии зову́ще из   глубины́   души́:/ Влады́чице, помози́, на ны милосе́рдовавши,/   потщи́ся, погиба́ем от мно́жества прегреше́ний,/ не   отврати́ Твоя́ рабы́ тщи,/ Тя бо и еди́ну Наде́жду и́мамы.</strong>
				</p>
				<p>В   коне́ц у́трени:</p>
				<p>Тя велича́ем,   Богоро́дице, вопию́ще:/ Ты еси́ купина́,
					<strong>   в не́йже неопа́льно Моисе́й ви́де,/ я́ко пла́мень,   Огнь   Божества́.</strong>
				</p>
				<p>Во вто́рник ве́чера и в сре́ду на Бог Госпо́дь:</p>
				<p>Де́во   Пренепоро́чная, Ма́ти Христа́ Бо́га,/ ору́жие
					<strong>   про́йде Твою́ пресвяту́ю ду́шу,/ егда́ распина́ема ви́дела   еси́ во́лею Сы́на и Бо́га Твоего́,/ Его́же, Благослове́нная, моля́щи не преста́й/ проще́ние прегреше́ний нам   дарова́ти.</strong>
				</p>
				<p>В   коне́ц у́трени:</p>
				<p>Тя велича́ем, Богоро́дице, вопию́ще:/ Ты еси́ гора́,
					<strong>   от нея́же неизглаго́ланно отсече́ся Ка́мень,/ и врата́   а́дова сокруши́.</strong>
				</p>
				<p>В сре́ду ве́чера   и в четверто́к на Бог Госпо́дь:</p>
				<p>Сло́во   О́тчее, Христа́ Бо́га на́шего,/ от <style>Тебе</style>́ воплоти́вшагося, позна́хом, Богоро́дице Де́во,/ еди́на Чи́стая,
					<strong>   еди́на Благослове́нная./ Тем непреста́нно Тя, воспева́юще, велича́ем.</strong>
				</p>
				<p>В   коне́ц у́трени: Яко всех еси́ творе́ний:</p>
				<p>В четверток вечера и   в пяток на Бог Госпо́дь:   Де́во Пренепоро́чная, Мати:</p>
				<p>В коне́ц у́трени: Тя велича́ем, Богоро́дице, вопию́ще: Ты
					<strong>   еси́ гора́:</strong>
				</p>
				<p>В пято́к ве́чера   и суббо́ту на Бог Госпо́дь:</p>
				<p>Е́же от   ве́ка утае́нное/ и А́нгелом несве́домое та́инство,/   Тобо́ю, Богоро́дице, су́щим на земли́ яви́ся Бог,/ в   несли́тном соедине́нии воплощаем,/ и, Крест во́лею
					<strong>   нас ра́ди восприи́м,/   и́мже воскреси́в первозда́ннаго,/   спасе́ от сме́рти ду́ши   на́ша.</strong>
				</p>
				<p>В коне́ц у́трени: Тя   величаем, Богородице, вопиюще: Ты еси
					<strong>   купина:</strong>
				</p>
				<p/>
				<p>
					<style>Глас 5 </style>
				</p>
				<p>
					<style>В не́делю   ве́чера и в понеде́льник на </style>Бог Госпо́дь:
				</p>
				<p>Со А́нгелы Небе́сная, с челове́ки земна́я,/   гла́сом ра́дования, Богоро́дице, вопие́м Ти:/ ра́дуйся,   врата́, Небе́с ши́ршая;/ ра́дуйся, еди́на земноро́дных   спасе́ние;/ ра́дуйся, Чи́стая Благода́тная,/ ро́ждшая   Бо́га воплоти́вшегося.</p>
				<p>
					<style>В   коне́ц у́трени:</style>
				</p>
				<p>
					<style>От Девы   воссиявый миру, Христе Боже,/ сыны Света Тою показавый, помилуй нас. </style>
				</p>
				<p>
					<style>В   понеде́льник вечера и во вторник на </style>Бог Госпо́дь:
				</p>
				<p>Ско́рый Твой покро́в, и по́мощь,/ и ми́лость   покажи́ на рабы́ Твоя́,/ и во́лны, Чи́стая, укроти́   су́етных помысло́в,/ и па́дшую мою́ ду́шу возста́ви,   Богоро́дице:/ вем бо, вем, Де́во,/ я́ко мо́жеши, ели́ка   и хо́щеши.</p>
				<p>
					<style>В   коне́ц у́трени:</style>
				</p>
				<p>Ма́ти Бо́жия Пресвята́я, стено́   христиа́н,/ изба́ви лю́ди Твоя́ обы́чно, зову́щия   Ти приле́жно,/ сопроти́вися сра́мным и го́рдым помысло́м,   да вопие́м Ти:/ ра́дуйся, Присноде́во.</p>
				<p>
					<style>Во вто́рник ве́чера и в сре́ду   на </style>Бог   Госпо́дь:
				</p>
				<p>Кресто́м Сы́на Твоего́, Богоблагода́тная,/ и́дольская пре́лесть вся упраздни́ся/ и де́монская кре́пость   попра́ся./ Сего́ ра́ди, ве́рнии, по до́лгу Тя при́сно   пое́м и благослови́м/ и, Богоро́дицу вои́стину испове́дующе   Тя, велича́ем.</p>
				<p>
					<style>В   коне́ц у́трени: </style>От Де́вы воссия́вый ми́ру, Христе́   Бо́же:
				</p>
				<p>
					<style>В сре́ду ве́чера и в четверто́к   на </style>Бог   Госпо́дь:
				</p>
				<p>Стра́нное Де́вы та́инство ми́ру   показа́ся спаси́тельное:/ от Нея́ бо роди́лся еси́   без се́мене/ и пло́тию показа́лся еси без нетле́ния,/   всех ра́досте, Го́споди, сла́ва Тебе́.</p>
				<p>
					<style>В   коне́ц у́трени: </style>Ма́ти Бо́жия Пресвята́я:
				</p>
				<p>
					<style>В   четверто́к ве́чера и в пято́к   на </style>Бог   Госпо́дь: Кресто́м Сы́на Твоего́:
				</p>
				<p>
					<style>В   коне́ц у́трени: </style>От Де́вы воссия́вый ми́ру:
				</p>
				<p>
					<style>В пято́к ве́чера и в суббо́ту   на </style>Бог   Госпо́дь:
				</p>
				<p>Ра́дуйся, две́ре Госпо́дня непроходи́мая;/   ра́дуйся, стено́ и покро́ве притека́ющих к Тебе́;/   ра́дуйся, необурева́емое приста́нище и неискусобра́чная,/   ро́ждшая пло́тию Творца́ Твоего́ и Бо́га,/ моля́щи   не оскудева́й о воспева́ющих/ и кла́няющихся Рождеству́   Твоему́.</p>
				<p>
					<style>В   коне́ц у́трени: </style>От Де́вы воссия́вый ми́ру:
				</p>
				<p>
					<style name="color-red"/>
				</p>
				<p>
					<style>Глас 6</style>
				</p>
				<p>
					<style>В   не́делю ве́чера и в понеде́льник на </style>Бог Госпо́дь:
				</p>
				<p>Нача́ло спасе́ния/ Гаврии́лово провеща́ние   к Де́ве бысть,/ слы́ша бо, е́же ра́дуйся, и не убеже́   целова́ния,/ не усумне́ся, я́ко Са́рра в се́ни,/ но   си́це глаго́лаше:/ се раба́ Госпо́дня,/ бу́ди Мне   по глаго́лу твоему́.</p>
				<p>
					<style>В   коне́ц у́трени:</style>
				</p>
				<p>Арха́нгельское сло́во прия́ла еси,/ и   херуви́мский престо́л показа́лася еси́,/ и на объя́тиих   Твои́х носи́ла еси́, Богоро́дице,/ Наде́жду душ на́ших.</p>
				<p>
					<style>В   понеде́льник ве́чера   и во вто́рник на </style>Бог Госпо́дь:
				</p>
				<p>Упова́ние ми́ра,/ Блага́я Богоро́дице   Де́во,/ Твое́ и еди́но держа́вное предста́тельство   про́сим:/ умилосе́рдися на безпредста́тельственныя лю́ди,/   моли́ Ми́лостивого Бо́га/ изба́витися душа́м на́шим   от вся́кого преще́ния,/ еди́на Благослове́нная.</p>
				<p>
					<style>В   коне́ц у́трени:</style>
				</p>
				<p>Никто́же, притека́яй к Тебе́,/ посра́млен   от <style>Тебе</style>́ исхо́дит,/ Пречи́стая Богоро́дице Де́во,/   но про́сит благода́ти/ и прие́млет дарова́ние к поле́зному   проше́нию.</p>
				<p>
					<style>Во вто́рник ве́чера и в сре́ду   на </style>Бог   Госпо́дь:
				</p>
				<p>Богоро́дице Де́во,/ моли́ Сы́на   Твоего́,/ во́лею пригвозди́вшегося на Кресте́/ и мир от   пре́лести свобо́ждшего,/ Христа́ Бо́га на́шего,/   поми́ловати ду́ши на́ша.</p>
				<p>
					<style>В   коне́ц у́трени: </style>Пре́жде век от Отца́ без ма́тере рожде́нна,/   Сы́на и Сло́ва Бо́жия,/ в после́дняя ле́та родила́   еси́,/ воплоти́вшегося от чи́стых крове́й Твои́х,   Богороди́тельнице, без му́жа./ Его́же моли́,/ дарова́тися нам грехо́в оставле́нию пре́жде конца́.
				</p>
				<p>
					<style>В сре́ду ве́чера   и в четверто́к на </style>Бог Госпо́дь:
				</p>
				<p>Свята́я Влады́чице,/ Чи́стая Бо́га на́шего Ма́ти,/ всех Творца́ неизрече́́нно ро́ждшая,/ моли́ со апо́столы свяще́́нными всегда́ бла́гость Его́,/ страсте́й нас изба́вити/ и оставле́ние нам да́ти грехо́в.
				</p>
				<p>
					<style>В   коне́ц у́трени:</style>
				</p>
				<p>Вели́ки́х дарова́́ний,/ Чи́́стая Де́́во Богома́́ти,/ Ты сподо́билася   еси,/ я́ко родила́ еси́ пло́тию/ Еди́ного от Тро́ицы,   Христа́ Жизнода́вца,/ во спасе́ние душ на́ших.</p>
				<p>
					<style>В   четверто́к ве́чера и в пято́к   на </style>Бог   Госпо́дь: Богоро́дице Де́во, моли́ Сы́на Твоего́:
				</p>
				<p>
					<style>В   коне́ц у́трени: </style>Пре́жде век от Отца́ без ма́тере:
				</p>
				<p>
					<style>В пято́к ве́чера и в суббо́ту   на </style>Бог   Госпо́дь:
				</p>
				<p>Предповеству́ет Гедео́н зача́тие/ и   сказу́ет Дави́д Рождество́ Твое́, Богоро́дице:/ сни́де   бо, я́ко дождь на руно́,/ Сло́во во чре́во Твое́,/ и   прозябла́ еси́ без се́мене, земле́ свята́я,/ ми́ра   Спасе́ние, Христа́ Бо́га на́шего, Благода́тная.</p>
				<p>
					<style>В   коне́ц у́трени: </style>Пре́жде век от Отца́ без ма́тере:
				</p>
				<p>
					<style name="color-red"/>
				</p>
				<p>Глас 7
					<strong>   В неде́лю ве́чера и в понеде́льник на Бог Госпо́дь:</strong>
				</p>
				<p>Богоро́дице Де́во Нескве́рная,/ Сы́на Твоего́ моли́/
					<strong>   с Го́рними Си́лами/ проще́нию прегреше́ний нам пре́жде   конца́ дарова́тися,/ ве́рно Тя сла́вящим.</strong>
				</p>
				<p>
					<style name="color-red"/>
				</p>
				<p>
					<style>В   коне́ц у́трени:</style>
				</p>
				<p>
					<style name="color-red"/>
				</p>
				<p>Превозшла́ еси́ Си́лы Небе́сныя,/   зане́ храм показа́лася еси́ Боже́ственный,/ Благослове́нная   Богоро́дице,/ я́ко ро́ждшая Христа,/ Спа́са душ на́ших.</p>
				<p>
					<style>В   понеде́льник ве́чера   и во вто́рник на </style>Бог Госпо́дь:
				</p>
				<p>Ра́дуйся, Тебе́ приво́дим,   Богоро́дице,/ А́нгелов бо вы́шшая показа́лася еси,/   Бо́га ро́ждшая.</p>
				<p>
					<style>В   коне́ц у́трени:</style>
				</p>
				<p>Умири́ моли́твами Богоро́дицы жизнь на́шу,/   вопию́щих Ти:/ Ми́лостиве Го́споди, сла́ва Тебе́.</p>
				<p>
					<style>Во вто́рник ве́чера и в сре́ду   на </style>Бог   Госпо́дь:
				</p>
				<p>Распе́ншегося за ны Христа́ Бо́га/ и   разруши́вшего сме́рти держа́ву/ непреста́нно моли́,   Богоро́дице Де́во,/ да спасе́т ду́ши на́ша.</p>
				<p>
					<style>В   коне́ц у́трени: </style>Изба́ви, Богоро́дице, от содержа́щих нас   грехо́в,/ я́ко ина́го упова́ния, ве́рнии, не и́мамы,   ра́зве Тебе́/ и от <style>Тебе</style>́ ро́ждшегося Бо́га.
				</p>
				<p>
					<style>В сре́ду ве́чера и в четверто́к   на </style>Бог   Госпо́дь:
				</p>
				<p>Плод чре́ва Твоего́, Пречи́стая,/ проро́ков   есть и зако́на исполне́ние./ Тем Тя, Богоро́дицу,/ в ве́дении   сла́вяще,/ благоче́стно велича́ем.</p>
				<p>
					<style>В   коне́ц у́трени:</style>
				</p>
				<p>Плод чре́ва Твоего́, Богоневе́сто,/   челове́ком показа́ся спасе́ния хода́тайственный./ Тем Тя,   Богоро́дицу,/ ра́зумом и язы́ком сла́вяще,/ ве́рнии,   велича́ем.</p>
				<p>
					<style>В   четверто́к ве́чера и в пято́к   на </style>Бог   Госпо́дь: Распе́ншегося за ны Христа́ Бо́га:
				</p>
				<p>
					<style>В   коне́ц у́трени: </style>Изба́ви, Богоро́дице:
				</p>
				<p>
					<style>В пято́к ве́чера и в суббо́ту   на </style>Бог   Госпо́дь:
				</p>
				<p>Я́ко на́шего воскресе́ния сокро́вище,/   на Тя наде́ющияся, Всепе́тая,/ от ро́ва и глубины́   прегреше́ний возведи́,/ Ты бо пови́нныя греху́ спасла́   еси́,/ ро́ждшая Спасе́ние на́ше:/ Я́же пре́жде   рождества́ Де́ва, и в рождестве́  Де́ва,/ и по рождестве́ па́ки   пребыва́еши Де́ва.</p>
				<p>
					<style>В   коне́ц у́трени:</style>
				</p>
				<p>Ра́дуйся, Невмести́мого в Небесе́х/   вмести́вшая во утро́бе Твое́й;/ ра́дуйся, Де́во,   проро́ков пропове́дание,/ Е́юже воссия́ Емману́ил;/   ра́дуйся, Ма́ти Христа́ Бо́га.</p>
				<p>
					<style name="color-red"/>
				</p>
				<p>
					<style>Глас 8</style>
				</p>
				<p>
					<style>В неде́лю ве́чера и в понеде́льник на </style>Бог Госпо́дь:
				</p>
				<p>Ра́дуйся, А́нгелом Ра́дость ми́ра   прие́мшая;/ ра́дуйся, ро́ждшая Творца́ Твоего́ и Го́спода;/   ра́дуйся, сподо́бльшаяся бы́ти Ма́ти Бо́жия.</p>
				<p>
					<style>В   коне́ц у́трени:</style>
				</p>
				<p>Ра́дуйся, врата́ Царя́ Сла́вы,/ я́же   Вы́шний Еди́н про́йде/ и Еди́ну запеча́тану сохрани́/   во спасе́ние душ на́ших.</p>
				<p>
					<style>В   понеде́льник ве́чера   и во вто́рник на </style>Бог Госпо́дь:
				</p>
				<p>Недви́жимое утвержде́ние ве́ры/ и честны́й   дар душ на́ших,/ Богоро́дицу пе́сньми велича́ем, ве́рнии:/   ра́дуйся, Ка́мень жи́зни во чре́ве Твое́м вмести́вшая;/   ра́дуйся, конце́й наде́ждо, скорбя́щих заступле́ние;/   ра́дуйся, Неве́сто Неневе́стная.</p>
				<p>
					<style>В   коне́ц у́трени:</style>
				</p>
				<p>Де́во Пречи́стая, спаси́ ны моли́твами   Твои́ми,/ дви́жущи утро́бу ма́тернюю,/ Сы́ну Твоему́   и Бо́гу на́шему.</p>
				<p>
					<style>Во вто́рник ве́чера и в сре́ду   на Бог Госпо́дь: </style>А́гнца, и Па́стыря, и Спа́са ми́ра   на Кресте́ зря́щи,/ Ро́ждшая Тя глаго́лаше, слезя́щи:/   мир убо ра́дуется, прие́мля избавле́ние,/ утро́ба же Моя́   гори́т, зря́щи Твое́ распя́тие,/ е́же за всех терпи́ши,   Сы́не и Бо́же мой.
				</p>
				<p>
					<style>В   коне́ц у́трени:</style>
				</p>
				<p>Плод чре́ва Твоего́, Пречи́стая,/ проро́ков   есть и зако́на исполне́ние./ Тем Тя, Богоро́дицу, в ве́дении   сла́вяще,/ благоче́стно велича́ем.</p>
				<p>
					<style>В сре́ду ве́чера и в четверто́к   на </style>Бог   Госпо́дь:
				</p>
				<p>Мы́сленная врата́ Жи́зни, Пречи́стая   Богоро́дице,/ притека́ющия к Тебе́ ве́рно изба́ви от   бед:/ да сла́вим пресвято́е Рождество́ Твое́ во спасе́ние   душ на́ших.</p>
				<p>
					<style>В   коне́ц у́трени: </style>Де́во Пречи́стая, спаси́ ны:
				</p>
				<p>
					<style>В   четверто́к ве́чера и в пято́к   на </style>Бог Госпо́дь: А́гнца, и   Па́стыря:
				</p>
				<p>
					<style>В   коне́ц у́трени: </style>Плод чре́ва Твоего́, Пречи́стая:
				</p>
				<p>
					<style>В пято́к ве́чера и в суббо́ту   на </style>Бог   Госпо́дь:
				</p>
				<p>И́же нас ра́ди рожде́йся от Де́вы/   и распя́тие претерпе́в, Благи́й,/ испрове́ргий сме́ртию   смерть/ и Воскресе́ние явле́й, яко Бог,/ не пре́зри, я́же   созда́л еси́ руко́ю Твое́ю,/ яви́ человеколю́бие   Твое́, Ми́лостиве,/ приими́ ро́ждшую Тя Богоро́дицу,   моля́щуюся за ны,/ и спаси́, Спа́се наш, лю́ди отча́янныя. </p>
				<p>
					<style>В   коне́ц у́трени: </style>Де́во Пречи́стая, спаси́ ны:
				</p>
				<p>
					<style name="color-red"/>
				</p>
			</section>
			<section>
				<title>
					<p>Приложение ме́сяца   февраля́ в 3-й день   Свята́го пра́веднаго Симео́на Богоприи́мца и А́нны проро́чицы</p>
				</title>
				<p>
					<style>Тропарь,   глас 1:</style>
				</p>
				<p>Ра́дуйся, Богоприи́мче ста́рче Симео́не,/   во объя́тия прие́мый Спа́са, Го́спода./ Весели́ся и ты,   честна́я проро́чице А́нно,/ возвести́вши прише́ствие   в мир Христа́ Бо́га на́шего,/ сокруши́вшего держа́ву   вра́жий),/ и подаю́щего нам ве́лию ми́лость.</p>
				<p>
					<style>Кондак,   глас 8:</style>
				</p>
				<p>Во избра́нных Бо́жиих, блаже́нне ста́рче   Симео́не,/ на Небеси́ предстои́ши пред лице́м Христа́   Бо́га,/ Его́же во хра́ме, я́ко Младе́нца руконоси́мого,/   во объя́тия своя́ от всепречи́стых рук прия́л еси́/   и со А́нною проро́чицею я́ко Бо́га испове́дал еси./   Те́мже похва́льными гла́сы ублажа́ем вас:/ ра́дуйся,   Богоприи́мче ста́рче Симео́не,/ ра́дуйся, проро́чице   честна́я А́нно,/ ра́дуйтеся, Бо́га во пло́ти позна́вшии́.</p>
			</section>
			<section>
				<title>
					<p>Праведный Симеон Богоприимец</p>
				</title>
				<p> Праведный Симеон   Богоприимец был, по свидетельству святого евангелиста Луки, одним из   избранников Божиих, ожидавших утешения Израилева, и Дух Святой пребывал на   нем (<a xlink:href="https://azbyka.ru/biblia/?Lk.2:25&amp;c~r&amp;rus">Лк. 2:25</a>). Ему было возвещено от Бога, что он не умрет до того времени,   пока в мир не придет обещанный Мессия  —  Христос Господь.</p>
				<p>Древние историки сообщают, что египетский царь Птоломей   II Филадельф (285-247 до Рождества Христова) пожелал пополнить свою   знаменитую Александрийскую библиотеку текстами Священных книг. Он пригласил   из Иерусалима книжников. Синедрион послал своих мудрецов. Среди 72 ученых,   прибывших в Александрию для перевода Священного Писания на греческий язык,   был приглашен и праведный Симеон. Работа была выполнена и получила название   «Перевод 72-х толковников». Именно с него в дальнейшем Ветхий Завет был   переведен на славянский язык для Болгарской, Сербской и Русской Православных   Церквей.</p>
				<p>Праведный Симеон переводил книгу пророка Исайи. Прочтя   слова
					<emphasis>Се, Дева во чреве приимет и родит   Сына</emphasis> (<a xlink:href="https://azbyka.ru/biblia/?Is.7:14&amp;c~r&amp;rus">Ис. 7:14</a>), он решил, что слово «Дева» употреблено ошибочно, вместо   слова «Жена», и хотел исправить текст. В этот момент ему явился Ангел и   удержал его руку, говоря: «Имей веру написанным словам, ты сам убедишься, что   они исполнятся, ибо не вкусишь смерти, доколе не увидишь Христа Господа,   Который родится от Чистой и Пренепорочной Девы». С того дня праведный Симеон   стал ожидать пришествия обетованного Мессии.
				</p>
				<p>И вот однажды праведный Симеон, ведомый Духом Божиим,   пришел в Иерусалимский храм. Это было в тот самый день (сороковой по   Рождестве Христовом), когда Пречистая Дева Мария и Ее обручник Иосиф пришли   туда, чтобы совершить обряд, положенный по иудейскому закону, — представить пред Господом своего Божественного   Первенца и принести положенную жертву. Как только праведный Симеон увидел   пришедших, Дух Святой открыл ему, что Богомладенец, Которого держала   Пречистая Дева Мария, и есть ожидаемый Мессия, Спаситель мира.</p>
				<p>Старец взял в руки Младенца Христа и произнес   пророческие слова:
					<emphasis>Ныне отпускаешь раба   Твоего, Владыко, по слову Твоему, с миром, ибо видели очи мои спасение Твое,   которое Ты уготовал пред лицем всех народов, свет к просвещению язычников и   славу народа Твоего Израиля</emphasis> (<a xlink:href="https://azbyka.ru/biblia/?Lk.2:29-33&amp;c~r&amp;rus">Лк. 2:29-33</a>). Он благословил Пречистую Деву   и праведного Иосифа и, обращаясь к Богородице, сказал:
					<emphasis>Се, лежит Сей на падение и на восстание многих в Израиле и в предмет   пререканий, </emphasis>
					<emphasis>— </emphasis>
					<emphasis>и Тебе Самой оружие   пройдет душу, </emphasis>
					<emphasis>— </emphasis>
					<emphasis> да откроются помышления многих сердец</emphasis> (<a xlink:href="https://azbyka.ru/biblia/?Lk.2:34-35&amp;c~r&amp;rus">Лк. 2:34-35</a>).
				</p>
				<p>О святом и праведном Симеоне Богоприимце известно, что   он скончался, прожив 360 лет. В VI веке святые мощи его были перенесены в   Константинополь. В 1200 году его гроб видел русский паломник Антоний, будущий   архиепископ Новгородский († 1231).</p>
			</section>
			<section>
				<title>
					<p>Праведная пророчица Анна</p>
				</title>
				<p>Праведная пророчица Анна тоже участвовала во встрече   сорокадневного Младенца Христа в Иерусалимском храме. Святой евангелист Лука   повествует: Тут была также Анна пророчица, дочь Фануилова, от колена Асирова,   достигшая глубокой старости, прожив с мужем от девства своего семь лет, вдова   лет восьмидесяти четырех, которая не отходила от храма, постом и молитвою   служа Богу день и ночь. И она в то время, подойдя, славила Господа и говорила   о Нем всем, ожидавшим избавления в Иерусалиме (<a xlink:href="https://azbyka.ru/biblia/?Lk.2:36-38&amp;c~r&amp;rus">Лк. 2:36-38</a>).</p>
				<p>Тропарь и кондак святому праведному Симеону Богоприимцу   и Анне пророчице разрешены к богослужебному употреблению Священным Синодом   при Заместителе Патриаршего Местоблюстителя Митрополите Сергии в мае 1931   года.</p>
			</section>
			<section>
				<title>
					<p>17-й день Преподо́бного Варна́вы Гефсима́нского, Ра́донежского</p>
				</title>
				<p>
					<strong>
						<style><style>На вели́цей вече́рни</style></style>
					</strong>
				</p>
				<p>На Го́споди, воззва́х:
					<style> стихи́ры, глас 1. </style>
				</p>
				<p>
					<style>Подобен:</style> Небе́сных чино́в:
				</p>
				<p>Позна́им, ве́рнии,/ промышле́ние в Тро́ице сла́вимого Бо́га,/ Иже лю́дем, в уны́нии и печа́лех су́щим,/ дарова́ му́жа ми́лостивого,/ сы́на утеше́ния, Варна́ву преподо́бного,/ моли́твенника о душа́х на́ших.
				</p>
				<p>Позна́им, ве́рнии,/ любо́вь и попече́ние Го́спода,/ Иже явля́ше сия́ Варна́ве преподо́бному/ от дней младе́нчества того́/ во вся́ких ну́ждах и напа́стех,/ я́ко предызбра́нному моли́твеннику о душа́х на́ших.
				</p>
				<p>Просла́вим, ве́рнии,/ милосе́рдие Го́спода,/ Иже посла́ Варна́ве, о́троку су́щу,/ Ангела све́тла и ми́рна,/ от тя́жкия боле́зни и сме́рти того́ избавля́я,/ я́ко предызбра́нного цели́теля душ и теле́с на́ших.
				</p>
				<p>Воспои́м, ве́рнии,/ Отца́ на́шего Небе́сного,/ Иже сохрани́ во благоче́стии/ роди́тели благослове́нного Варна́вы,/ воспита́вшия того́ от младе́нчества,/ я́ко предызбра́нного служи́теля олтаря́ Госпо́дня.
				</p>
				<p>
					<style>Слава,   глас 5:</style>
				</p>
				<p>Прииди́те, ве́рнии,/ просла́вим Всеблага́го Бо́га,/ преподо́бного Варна́ву на ра́дость нам дарова́вшего,/ и́же на пути́ спаси́тельнем утвержде́н бысть,/ во оби́тель Пресвяты́я Тро́ицы прии́де,/ и благослове́нием а́ввы Анто́ния и богому́дрых ста́рцев/ в ски́те Гефсима́нстем подвиза́ся,/ и уте́шитель изря́дный лю́дем яви́ся,/ ны́не же дерзнове́нно мо́лится ко Спа́су о душа́х на́ших.
				</p>
				<p>
					<style>И ны́не,   Богоро́дичен, глас то́йже: </style>В Чермне́м мо́ри:
				</p>
				<p>
					<style>На литии   стихиры, глас 3:</style>
				</p>
				<p>Любо́вию Христо́вою уязви́вся,   преподо́бие,/ се́рдце ми́лующее к лю́дем стяжа́л   еси./ Сего́ ра́ди яви́лся еси́ па́стырь до́брый   и попечи́тель душ скорбя́щих./ Моли́ся, о́тче   Варна́во преподо́бие,/ о чту́щих любо́вию па́мять   твою́.</p>
				<p>Позна́ша тя лю́дие росси́йстии/ уте́шителя в ско́рбех, о́тче Варна́во,/ те́мже во мно́жестве притека́ху к тебе́/ и ра́дости неизрече́нный исполня́хуся./ Нас же, чад твои́х, скорбя́щих и боле́знующиху/ по́мощию твое́ю не забу́ди.
				</p>
				<p>
					<style>Слава,   глас 6:</style>
				</p>
				<p>Благодаре́ние и хвала́ Бо́гу на́шему,/ яви́вшему нам Варна́ву Гефсима́нского/ я́ко моли́твенника и засту́пника,/ к нему́же с любо́вию возопии́м:/ о́тче преподо́бие Варна́во,/ лю́ди земна́го Оте́чества твоего́/ в дни печа́ли и ско́рби/ снабдева́й по́мощию твое́ю/ и в любви́ ко Христу́ укрепля́й и утвержда́й при́сно.
				</p>
				<p>
					<style>И ны́не,   Богоро́дичен, глас то́йже: </style>Творе́ц и Изба́витель:
				</p>
				<p>
					<style>На стихо́вне   стихи́ры, глас 2.</style>
				</p>
				<p>
					<style>Подо́бен:</style> До́ме   Евфра́фов:
				</p>
				<p>От ю́ности твоея́/ Бо́га возлюби́в, о́тче,/ во оби́тель Зоси́мы блаже́нного прите́кл еси́,/ в не́йже обре́т отца́ духо́вного,/ наста́влен был еси́ ко спасе́нию.
				</p>
				<p>
					<style>Стих:</style> Честна́ пред Го́сподем/ смерть преподо́бных Его́.
				</p>
				<p>Возлюби́в уедине́ние,/ в скит пусты́нный прише́л еси́, о́тче преподо́бие,/ иде́же труды́ мно́гия/ и моли́твы усе́рдныя/ Бо́гу приноси́л еси́.
				</p>
				<p>
					<style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>В ке́ллии пусты́нней/ по́двигу послуша́ния и своея́ во́ли отсече́нию/ навыка́л еси́, о́тче Варна́во,/ и с моли́твою усе́рдною/ к Бо́гу прибега́л еси́.
				</p>
				<p>
					<style>Слава,   глас 8:</style>
				</p>
				<p>Благослове́ние отца́ духо́вного,/ лю́ди а́лчущия пита́ти сло́вом и хле́бом,/ в се́рдце твое́м со смире́нием полага́я,/ пои́стине уте́шительный оте́ц и до́брый пита́тель/ яви́лся еси́ всем прибега́ющим к тебе́.
				</p>
				<p>
					<style>И ныне,   Богорбдичен, глас тойже: </style>Безневе́стная Де́во:
				</p>
				<p>
					<style>Тропарь,   глас 5:</style>
				</p>
				<p>Измла́да Христа́ Бо́га чи́сте возлюби́в,/ сын утеше́ния был еси,/ преподо́бие о́тче Варна́во./ По и́мени и житие́ твое́ бысть:/ коему́ждо стра́ждущему, и ни́щу и царю́,/ па́стырь кро́ток, уте́шитель и цели́тель яви́лся еси́./ Помина́й нас, благода́тный о́тче,/ да моли́твами те́плыми твои́ми/ Жизнода́вец Бог да́рует нам/ утеше́ние и ве́лию ми́лость.
				</p>
				<p>
					<strong>
						<style><style>На у́трени</style></style>
					</strong>
				</p>
				<p>
					<style>На </style>Бог Госпо́дь:
					<style> тропа́рь свята́го два́жды.   <style>Сла́ва, и ны́не, Богоро́дичен.</style></style>
				</p>
				<p>
					<style>По 1-м   стихоело́вии седа́лен, глас 1:</style>
				</p>
				<p>Позна́л еси́, о́тче преподо́бие Варна́во,/ кра́ткость жития́ челове́ческого,/ сего́ ра́ди, от ю́ности по́двигом до́брым подвиза́вся,/ к Бо́гу ми́рне изше́л еси́.
				</p>
				<p>
					<style>Сла́ва,   и ны́не, <style>Богоро́дичен:</style></style>
				</p>
				<p>Ма́ти Де́во,/ преблагослове́нная Богоро́дице,/ сохрани́ в ми́ре лю́ди, чту́щия Тя.
				</p>
				<p>
					<style>По 2-м   стихосло́вии седален, глас 4:</style>
				</p>
				<p>Кончи́ну жития́ твоего́ предуве́дев,/ преподо́бие о́тче наш Варна́во,/ ника́коже во уны́ние прише́д,/ но в труде́х свята́го послуша́ния пребыва́я,/ житие́ твое́ свя́то сконча́л еси́.
				</p>
				<p>
					<style>Сла́ва,   и ны́не, <style>Богоро́дичен:</style></style>
				</p>
				<p>Наде́ждо всех скорбя́щих и по́моще подвиза́ющихся,/ Ма́ти Бо́жия Пречи́стая,/ путь живота́ ве́чного возлюби́вшим Тя да́руй.
				</p>
				<p>
					<style>По   полиеле́и седа́лен, глас 4:</style>
				</p>
				<p>Во всем житии́ твое́м, преподо́бие Варна́во,/ яви́ себе́ послу́шника рачи́тельна,/ попечи́теля и уте́шителя лю́дем твои́м,/ в неду́зех и ско́рбех мно́зех к тебе́ прибега́ющим/ и блажа́щим па́мять твою́, о́тче достосла́вне.
				</p>
				<p>
					<style>Слава, и   ныне, <style>Богоро́дичен:</style></style>
				</p>
				<p>Да возра́дуется се́рдце на́ше о попече́нии твое́м, Богоро́дице,/ е́же оби́льно явля́вши на лю́дех печа́льных,/ к Тебе́ притека́ющих.
				</p>
				<p>
					<style>Та́же   степе́нна, 1-й антифо́н 4-го гла́са. Проки́мен, глас 4: </style>Честна́ пред Го́сподем/ смерть преподо́бных Его́.
					<style> <style>Стих:</style> Что </style>возда́м Го́сподеви о всех, я́же воздаде́ ми? Вся́кое дыха́ние:
					<style>Ева́нгелие от Матфе́я, зача́ло   43.</style>
				</p>
				<p>
					<style>По 50-м   псалме́ стихира́, глас 6:</style>
				</p>
				<p>Любо́вь ве́лию и по́мощь мно́гу/ стра́ждущим простира́л еси́,/ о́тче преподо́бие Варна́во,/ во <style>вся</style> дни жития́ твоего́/ и сим Бо́гу угоди́л еси́,/ те́мже по кончи́не твое́й/ почита́ющих тя по́мощию не оставля́вши,/ мир и утеше́ние им да́руеши.
				</p>
				<p>
					<style>Канон,   глас 1.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с:</style> Твоя́ победи́тельная десни́ца/ боголе́пно в кре́пости просла́вися:/ та бо, Бессме́ртне,/ я́ко всемогу́щая, проти́вныя сотре́,/ изра́ильтяном путь глубины́ новосоде́лавшая.
				</p>
				<p>Благода́тную по́мощь Твою́, Го́споди, ниспосли́ нам,/ воспе́ти уго́дника Твоего́, Варна́ву Гефсима́нского,/ благоче́стия подви́жника и оби́тели Се́ргиевы украше́ние.
				</p>
				<p>Ча́до ми́лости Госпо́дни роди́телем твои́м был еси́, свя́те./ Те́мже и лю́ди, о́крест су́щий, ви́дяще сие́,/ зело́ ра́довахуся, благодаря́ще Бога.
				</p>
				<p><style>Аще</style> и на́йде на тя боле́знь тя́жкая во ю́ности твое́й, о́тче,/ оба́че десни́цею Госпо́днею охраня́ем, я́ко избра́нник Бо́жий,/ здрав яви́лся еси́.
				</p>
				<p>
					<style>Богоро́дичен:</style> Ма́ти Де́во, Всеми́лостивая Вла́дычице,/ ве́дущая на́ша не́мощи душе́вныя и теле́сныя,/ сохрани́ нас под кро́вом Твои́м.
				</p>
				<p>
					<style>Песнь 3</style>
				</p>
				<p>
					<style>Ирмос: </style>Еди́не ве́дый   челове́ческого существа́ не́мощь/ и ми́лостивно в не   вообра́жься,/ препоя́ши мя с высоты́ си́лою,/ е́же   вопи́ти Тебе́, Святы́й:/ одушевле́нный Хра́ме   неизрече́нный сла́вы Твоея́, Человеколю́бче.
				</p>
				<p>Призва́ние ко и́ночеству предзре́ся в   тебе́, блаже́нне, еще́ о́троку су́щу,/ егда́ пе́рвее   у гро́ба преподо́бного Се́ргия моли́лся еси́.</p>
				<p>Жела́ние послужи́ти Бо́гу име́я, о́тче,/   во оби́тель Святы́я Тро́ицы прише́л еси́,/ иде́же   нача́ло спасе́ния твоего́ положи́.</p>
				<p>Ви́дяще любо́вь твою́ к уедине́нному   житию́, преподо́бие,/ и предзря́ще служе́ние твое́   наро́ду Бо́жию,/ а́вва Анто́ний со ста́рцы посла́ша   тя во оби́тель Пресвяты́я Богоро́дицы,/ Гефсима́ния   нарица́емую.</p>
				<p>
					<style>Богоро́дичен:</style> О Пресвята́я   Де́во, Путеводи́тельнице ве́рных!/ Ко стези́ покая́ния   нас напра́ви/ и спаси́ ду́ши на́ша.
				</p>
				<p>
					<style>Седален,   глас 2:</style>
				</p>
				<p>Любо́вь Христо́ву ве́лиим смире́нием   стяжа́л еси́,/ преподо́бие о́тче Варна́во,/ тече́ние   живота́ твоего́ Бо́гу вверя́я/ и при́сно смотре́нию   Госпо́дню ра́дуяся.</p>
				<p>
					<style>Слава, и   ныне, <style>Богоро́дичен:</style></style>
				</p>
				<p>Ма́ти Бо́жия, благослове́нная Мари́е,/   лю́ди Твоя́, во ско́рби су́щия,/ ми́лостию Твое́ю   не оста́ви.</p>
				<p>
					<style>Песнь 4</style>
				</p>
				<p>
					<style>Ирмос: </style>Го́ру Тя,   благода́тию Бо́жиею приосене́нную,/ прозорли́выма Авваку́м   усмотри́в очи́ма,/ из Тебе́ изы́ти Изра́илеву   провозглаша́ше Свято́му/ во спасе́ние на́ше и обновле́ние.
				</p>
				<p>В ми́ре ско́рбни бу́дете, но дерза́йте,   я́ко Аз победи́х мир,/ рекл еси́, Го́споди, Твои́м   ученико́м./ Сего́ ра́ди скорбя́щим уте́шители ди́вныя   от избра́нных твои́х да́руеши.</p>
				<p>Ско́рби наро́да Бо́жия позна́в,/   уте́шитель при́сный и ско́рый лю́дем яви́лся еси́,/   о́тче Варна́во преми́лостиве,/ те́мже тя любо́вию   ублажа́ем.</p>
				<p>Мно́го боле́зновал еси́ о приходя́щих   к тебе́, преподо́бие о́тче,/ те́мже и сих призыва́л   еси́ непра́вды и прегреше́ния своя́ слеза́ми покая́ния   омыва́ти/ и во вся́цем благоче́стии и чистоте́ пребыва́ти.</p>
				<p>
					<style>Богоро́дичен:</style> Ма́ти   Пречи́стая, Огнь Боже́ственный во чре́ве прии́мшая   несказа́нно,/ непра́вды и прегреше́ния на́ша попали́   благода́тию Сы́на Твоего́.
				</p>
				<p>
					<style>Песнь 5</style>
				</p>
				<p>
					<style>Ирмос: </style>Твой мир даждь нам,   Сы́не Бо́жий,/ ино́го бо, ра́зве Тебе́, бо́га   не зна́ем,/ и́мя Твое́ имену́ем,/ я́ко Бог живы́х   и ме́ртвых еси́.
				</p>
				<p>Ева́нгельская словеса́ о до́бром па́стыре   в се́рдце твое́м слага́я, преподо́бие,/ мно́гое   попече́ние о приходя́щих к тебе́ име́л еси́/ и, я́ко   чадолюби́вый оте́ц, сих утеша́л еси́. </p>
				<p>Си́рых, боле́знуюшкх и о гресе́х свои́х   скорбя́щих/ во мно́жестве привле́кл еси́, о́тче   пресла́вне Варна́во,/ и сих сло́вом кро́тким твои́м   врачева́л еси́.</p>
				<p>Та́йная челове́ков прозрева́л еси́,   о́тче преподо́бие,/ и я́звы грехо́вныя цели́л еси́   да́нною тебе́ благода́тию,/ та́же, бу́дущая прови́дя,   лю́ди ко и́стине направля́л еси́.</p>
				<p>
					<style>Богоро́дичен:</style> Ско́рби   и печа́ли челове́ков ве́си, Ма́ти Пресвята́я,/ те́мже   и Небе́сною любо́вию Твое́ю ве́рно сия́ врачу́еши.
				</p>
				<p>
					<style>Песнь 6</style>
				</p>
				<p>
					<style>Ирмос: </style>Обы́де нас   после́дняя бе́здна,/ несть избавля́яй,/ вмени́хомся я́ко   о́вцы заколе́ния./ Спаси́ лю́ди Твоя́, Бо́же   наш,/ Ты бо Кре́пость немотству́ющих и исправле́ние.
				</p>
				<p>Обы́дет бе́здна беззако́ния Росси́йскую   зе́млю,/ несть избавля́яй и мно́зи ве́рнии вменя́тся   я́ко о́вцы заколе́ния,/ оба́че даст Госпо́дь кре́пость   немощству́ющим и избавле́ние, —/ проро́чески   рекл еси, преподо́бие.</p>
				<p>Дни́е гряду́т, егда́ напа́стьми   тьмы безбо́жия Це́рковь Росси́йская обурева́ема   бу́дет,/ но, Сама́го Христа́ иму́щи Ко́рмчого,/   ти́хое приста́нище обря́щет, возсия́вшу со́лнцу   ве́ры, —/ проро́чески утеша́л еси́ ве́рныя, блаже́нне   Варна́во.</p>
				<p>Гряду́щее губи́тельство Це́ркве   Христо́вы преста́нет, —/ веща́л еси́, о́тче, —/ ме́рзость и   запусте́ние во хра́мех Бо́жиих истоща́тся,/ го́ре и   мрак в сердца́х люде́й, я́ко дым, исче́знут,/ егда́   ти́и к Бо́гу с покая́нием обратя́тся,/ зане́   Госпо́дь, Кре́пость немощству́ющих, да́рует им   избавле́ние.</p>
				<p>
					<style>Богоро́дичен:</style> Це́рковь   на́шу во дни го́нений/ и страну́ Росси́йскую во дни   нестрое́ний/ держа́вою Твое́ю сохрани́ла еси, Ма́ти   Де́во./ Сего́ ра́ди и на бу́дущее вре́мя от враг ви́димых   и неви́димых/ бу́ди нам при́сная Засту́пница.
				</p>
				<p>
					<style>Кондак,   глас 2:</style>
				</p>
				<p>Печа́льнику земли́ Росси́йский, преподо́бному   Се́ргию,/ от ю́ности после́довал еси́, свя́те Варна́во,/   и заве́т ста́рца твоего́, си́це ре́кшего:/ тако хо́щет   Бог:/ сло́вом и хле́бом пита́й а́лчущих, —/ пои́стине до конца́ испо́лнил еси́./   Сего́ ра́ди и ны́не мо́лим тя,/ не оста́ви нас, уте́шительный   о́тче,/ Небе́сною любо́вию твое́ю.</p>
				<p>
					<style>Икос:</style>
				</p>
				<p>Возлюби́в, преподо́бие, Христо́вы Боже́ственныя   за́поведи/ и возненави́дев ми́ра сего́ наслажде́ние,/   прише́л еси́ усе́рдно к Тому́/ и был еси свети́льник,   просвеща́я концы́ блиста́нием духо́вным./ Тем припа́дая   молю́ тя:/ просвети́ мои́ о́чи душе́вней/ воспе́ти   твоя́ по́двиги, поще́ние, и бде́ние, и сле́зы, боле́зни,   и изможде́ние те́ла,/ блаже́нныя ра́ди бу́дущия жи́зни,/   ея́же ны́не наслажда́ешися;/ моли́ непреста́нно о   всех нас.</p>
				<p>
					<style>Песнь 7</style>
				</p>
				<p>
					<style>Ирмос: </style>Тебе́ у́мную,   Богоро́дице, пещь рассмотря́ем ве́рнии:/ я́коже бо о́троки   спасе́ три Превозноси́мый,/ мир обнови́ во чре́ве Твое́м   всеце́л/ хва́льный отце́в Бог и препросла́влен.
				</p>
				<p>Ду́хом кро́тости врачу́я душе́вныя   неду́ги, преподо́бие,/ приходя́щия к тебе́ приводи́л   еси́ к покая́нию/ и ева́нгельским за́поведем науча́л   еси́.</p>
				<p>Словесе́м твои́м и наставле́нием после́дующе,   преподо́бие о́тче Варна́во,/ ве́рнии лю́дие Оте́чества   твоего́ мир мног стяжава́ху/ и та́ко житие́ свое́ во   сла́ву Бо́жию устроя́ху.</p>
				<p>Да́ром врачева́ния обогати́ тя Госпо́дь,   преподо́бие о́тче Варна́во,/ те́мже и сло́вом твои́м   смире́нным во сла́ву Бо́жию неду́жныя цели́л еси́.</p>
				<p>
					<style>Богоро́дичен:</style> Боле́зни   на́ша душе́вныя и теле́сныя заступле́нием Твои́м   уврачу́й, Пречи́стая,/ и от сме́рти духо́вныя изба́ви   нас.
				</p>
				<p>
					<style>Песнь 8</style>
				</p>
				<p>
					<style>Ирмос: </style>В пещи́ о́троцы   Изра́илевы,/ я́коже в горни́ле,/ добро́тою благоче́стия   чисте́е зла́та блеща́хуся, глаго́люще:/ благослови́те,   вся дела́ Госпо́дня, Го́спода,/ по́йте и превозноси́те   во вся ве́ки.
				</p>
				<p>Ве́ра кре́пкая, любы́ нелице́мерная   и упова́ние тве́рдое/ чисте́е зла́та блеща́хуся в   тебе́, преподо́бие о́тче./ Сего́ ра́ди от Бо́га   дар рассужде́ния и прозре́ния прия́ти сподо́бился еси́./   Те́мже мно́зи, взыску́ющий во́лю Бо́жию, к тебе́   притека́ху.</p>
				<p>Печа́льник и наста́вник был еси́,   преподо́бие о́тче,/ не то́чию просты́м, но и во вла́сти   су́щим./ Те́мже и Вели́кого Госуда́ря Всеросси́йского   в ке́ллии твое́й духо́вне утеша́л еси́,/ гряду́щая   страда́ния и смерть му́ченическую того́ предузрева́я.</p>
				<p>Помаза́ннику Бо́жию проре́кл еси́,   преподо́бие Варна́во,/ претерпе́ти страда́ния во сла́ву   Бо́жию:/ той бо яви́ся же́ртва за грехи́ на́ша,/   посрамле́ние губи́телей земли́ Росси́йския и сла́ва   Це́ркве.</p>
				<p>
					<style>Богоро́дичен:</style> Оби́тели   мно́ги, во и́мя Твое́, Пречи́стая, на Святе́й Руси́   воздви́гнутыя,/ оба́че за грехи́ на́ша от безбо́жных   поруга́нныя,/ ны́не же со усе́рдием ве́рными восставля́емыя,/   ми́лостию Твое́ю не оста́ви/ и в них живу́щия от вся́ческих   напа́стей и злых обстоя́ний сохрани́.
				</p>
				<p>
					<style>Песнь 9</style>
				</p>
				<p>
					<style>Ирмос: </style>О́браз чи́стого   Рождества́ Твоего́/ огнепали́мая купина́ показа́   неопа́льная;/ и ны́не на нас напа́стей свире́пеющую угаси́ти   мо́лимся пещь,/ да Тя, Богоро́дице,/ непреста́нно велича́ем.
				</p>
				<p>Веле́ние ста́рца, е́же пита́ти ча́да   Бо́жия хле́бом и сло́вом,/ да́же до часа́ сме́ртного   со тща́нием соблюда́я,/ во́лю Бо́жию испо́лнил еси,   о́тче Варна́во./ Те́мже и сподо́бися у олтаря́ ми́рне   дух твой Го́споду преда́ти.</p>
				<p>За́поведь Христо́ву, — да лю́бите   друг дру́га, —/ потща́лся еси́ испо́лнити до конца́,   преподо́бие Варна́во,/ и сего́ ра́ди в черто́ги Небе́сныя   я́ко возлю́бленный и благослове́нный Бо́гом возше́л   еси́.</p>
				<p>Живя́ во сла́ву Бо́жию, моли́твою я́ко   Серафи́м, дея́нием я́ко Херуви́м,/ служе́нием же я́ко   А́нгел был еси́, преподо́бие о́тче Варна́во./ Сего́   ра́ди и ны́не с ли́ки Небе́сными Бо́га ра́достне   прославля́вши.</p>
				<p>
					<style>Богоро́дичен:</style> Строи́теля   оби́тели И́верския, преподо́бного Варна́ву,/ хода́тая   пред Тобо́ю и́мамы, Пречи́стая Ма́ти Де́во,/ с ни́мже   сподо́би и нас досто́йно взыва́ти Тебе́:/ ра́дуйся,   Блага́я Врата́рнице, две́ри ра́йския ве́рным отверза́ющая.
				</p>
				<p>
					<style>Светилен:</style>
				</p>
				<p>Свети́льника ве́ры и о́браз благоче́стия   яви́л еси́ нам, Го́споди, Варна́ву преподо́бного./   Сей бо, пра́ведно пожи́в, мно́гия лю́ди к покая́нию   приведе́/ и све́том ева́нгельским просвети́./ Его́же   моли́твами, Христе́ Бо́же, да́руй нам ве́лию ми́лость.</p>
				<p>
					<style>Слава, и   ныне, <style>Богоро́дичен:</style></style>
				</p>
				<p>Просвети́ нас све́том Сы́на Твоего́,   благослове́нная Влады́чице,/ к не́мощем на́шим милосе́рдна   бу́ди,/ про́чее вре́мя живота́ на́шего в ми́ре   и покая́нии сподо́би сконча́ти/ и на Стра́шнем Суди́щи   Христо́ве Хода́таица неотсту́пна яви́ся.</p>
				<p>
					<style>Стихи́ры на хвали́тех, глас 2.</style>
				</p>
				<p>
					<style>Подо́бен: </style>До́ме Евфра́фов:
				</p>
				<p>О́тче преподо́бие,/ Варна́во преди́вный,/   наста́вниче прему́дрый,/ научи́ и нас/ путе́м Христо́вым   неле́ностно ше́ствовати.</p>
				<p>О́тче преподо́бие,/ Варна́во пречу́дный,/   уте́шителю кро́ткий,/ помози́ нам, в печа́ли су́щим,/   во благоду́шии пребыва́ти.</p>
				<p>О́тче преподо́бие,/ Варна́во пресла́вный,/   избра́нниче Бо́жий,/ моли́ся ко Го́споду/ душа́м на́шим   спасти́ся.</p>
				<p>
					<style>Слава,   глас 8:</style>
				</p>
				<p>Ублажа́ем тя, преподо́бие о́тче Варна́во,/   ду́шу бо твою́ о лю́дех боле́знующих полага́л еси́,/   та́же сло́вом ми́лостивым и уте́шительным сих наставля́л   еси́,/ еще́ же неду́гующих и немощству́ющих врачева́л   еси́ о Христе́ Иису́се,/ Его́же моли́ спасти́   ду́ши на́ша.</p>
				<p>
					<style>И ны́не, Богоро́дичен, глас то́йже:</style> Влады́чице, приими́:
				</p>
				<p>
					<style>На   Литурги́и слу́жба преподо́бническая.</style>
				</p>
				<p>
					<style>Моли́тва</style>
				</p>
				<p>О преподо́бне о́тче Варна́во, па́стырю   наш кро́ткий и уте́шительный, ми́лостивый помо́щниче и те́плый   о нас моли́твенниче! Ты, измла́да ча́до благослове́ния   Бо́жия быв, о́браз послуша́ния роди́телем, повинове́ния   господе́м и служе́ния бли́жним показа́л еси. За́поведи   Госпо́дни возлюби́в, в Ла́вру преподо́бного Се́ргия   прите́кл еси́ и того́ ве́рный учени́к яви́лся   еси́. Во оби́тели же Бо́жия Ма́тере повеле́нием   настоя́теля а́ввы Анто́ния пребыва́я, дух смиренному́дрия,   кро́тости и терпе́ния стяжа́л еси́ и дар рассужде́ния   и прозре́ния помышле́ний душе́вных от Бо́га прия́л   еси. Сего́ ра́ди мона́шествующим духо́вный наста́вник,   и́нокиням созида́тель оби́тели И́верския на Вы́ксе   реце́ и всем стра́ждущим и боле́знующим цели́тель и   попечи́тель ми́лостивый да́же до часа́ сме́ртного   был еси́. По преставле́нии же твое́м Бог мно́гия ми́лости   почита́ющим па́мять твою́ яви́ и и́ноком учи́теля   тя ве́рна дарова́. Те́мже мо́лим тя, пра́ведный о́тче,   я́коже и пре́жде, хода́тайствуй пред Бо́гом моли́твами   твои́ми всем лю́дем во вся́цем зва́нии дух уте́шительный   стяжа́ти и коему́ждо потре́бная обрести́: ю́ным — послуша́ние и целому́дрие стра́хом Бо́жиим   сохрани́ти; в во́зрасте су́щим — любо́вь Бо́жию и согла́сие стяжа́ти; а́лчущим   — не то́кмо хле́бом насу́щным,   но и наипа́че сло́вом Бо́жиим насы́титися; пла́чущим   — уте́шитися; изгна́нником и стра́нником   — приста́нище обрести́; в темни́це   су́щим — от уз свободи́тися;   благочести́вым — в Ду́се Бо́жием   возраста́ти и смиренному́дрия дости́гнути. Сше́ствуй нам   во всех путе́х жи́зни на́шея, па́че же умоли́ Го́спода   на́шего о проще́нии прегреше́ний и непра́вд на́ших и   к све́ту за́поведей Бо́жиих стопы́ на́ша напра́ви,   да еди́ным се́рдцем и усты́ сла́вим Пресвяту́ю Тро́ицу,   Отца́ и Сы́на и Свята́го Ду́ха, во ве́ки веко́в.   Ами́нь.</p>
			</section>
			<section>
				<title>
					<p>Преподобный Варнава Гефсиманский</p>
				</title>
				<p>Преподобный Варнава Гефсиманский (в миру — Василий Ильич Меркулов) родился 24 января 1831 года в   селе Прудищи Тульской губернии в семье крепостных крестьян Илии и Дарий   Меркуловых. Вскоре его родители переселились в Наро-Фоминск, где и прошли   юные годы Василия. Благочестивый юноша часто посещал отшельника Геронтия (в   схиме Григория), жившего вблизи ТроицеОдигитриевой Зосимовой пустыни.   Духовным окормлением этого святого мужа он пользовался до конца жизни   схимника.</p>
				<p>В 1851 году Василий поступил в Свято-Троицкую Сергиеву   Лавру. Через шесть лет его зачислили послушником в Гефсиманский скит, а затем   перевели в Пещерное отделение, которое являлось центром Московского   старчества. В 1866 году послушник Василий был пострижен в монашество с именем   Варнава в честь апостола Варнавы. Монаха Варнаву рукополагают в иеродиаконы,   а в 1872 году — в иеромонахи. В   1873 году иеромонах Варнава был назначен народным духовником Гефсиманского   скита, а в 1880 году был избран духовником скитских старцев. Его называли   «мудрый простец». Всех приходящих отец Варнава называл «сынками» и «дочками»   и ко всем обращался на «ты». Среди «сынков» батюшки был Российский Император   Николай II, пришедший с   покаянием к старцу в 1905 году. Отец Варнава предсказал Государю мученическую   кончину и благословил его на этот подвиг.</p>
				<p>Почти двадцать лет под духовным окормлением старца   Варнавы находился преподобный Серафим Вырицкий, и благодаря мудрому   руководству произошло возрастание иеромонаха Серафима в великого угодника   Божия. Отец Варнава устроил в Нижегородской губернии Иверский Выксунский   женский монастырь и был духовным руководителем сестер этой обители.</p>
				<p>Преподобный Варнава в течение всей своей скитской жизни   пребывал в непрестанной Иисусовой молитве и подвиге покаяния и поста, но   тщательно скрывал это от мира. Старец врачевал телесные болезни, имел дух   кротости, обладал даром прозорливости. Он предсказал будущие гонения за веру,   разрушение, а затем восстановление храмов, небывалый расцвет Церкви   Христовой: «Преследования против веры будут постоянно увеличиваться.   Неслыханные доныне горе и мрак охватят все и вся, и храмы будут закрыты. Но   когда уже невмоготу станет терпеть, то наступит освобождение. И настанет   время расцвета. Храмы опять начнут воздвигаться. Перед концом будет расцвет».</p>
				<p>Преподобный старец Варнава скончался 17 февраля 1906   года после совершения им таинства Исповеди, в алтаре у престола Божия.   Погребен он был в пещерах Гефсиманского скита, в котором ныне почивают его   святые мощи. В 1995 году иеромонах Варнава (Меркулов) прославлен как   местночтимый святой. Память его празднуется 17 февраля, а также б июля — в Соборе Радонежских святых.   </p>
				<p/>
			</section>
		</section>
	</body>
	<body name="notes">
		<section id="note1">
			<title>
				<p>1</p>
			</title>
			<p>Утоли́вши – разогнавш, уничтожив злой сонет.</p>
		</section>
		<section id="note2">
			<title>
				<p>2</p>
			</title>
			<p>Грезн – виноградная ветвь</p>
		</section>
		<section id="note3">
			<title>
				<p>3</p>
			</title>
			<p>Прири́чущих – прибегающих.</p>
		</section>
		<section id="note4">
			<title>
				<p>4</p>
			</title>
			<p>Удуже – куда же.</p>
		</section>
		<section id="note5">
			<title>
				<p>5</p>
			</title>
			<p>Яко о́стны, бодо́м – как рогами, бодаемый.</p>
		</section>
		<section id="note6">
			<title>
				<p>6</p>
			</title>
			<p>Сра́сленное – соединенное вместе</p>
		</section>
		<section id="note7">
			<title>
				<p>7</p>
			</title>
			<p>         О́тай — тайно, скрытно</p>
		</section>
		<section id="note8">
			<title>
				<p>8</p>
			</title>
			<p>Вжили́в — укрепив</p>
		</section>
		<section id="note9">
			<title>
				<p>9</p>
			</title>
			<p>Ураня́я — нанося раны</p>
		</section>
		<section id="note10">
			<title>
				<p>10</p>
			</title>
			<p>Ра́бии — в рабском</p>
		</section>
		<section id="note11">
			<title>
				<p>11</p>
			</title>
			<p>Несобла́зно — безгрешно, неизменно.</p>
		</section>
		<section id="note12">
			<title>
				<p>12</p>
			</title>
			<p>Бо́дренно — бодрствующее, бдительно, деятельно; мужественно, смело.</p>
		</section>
		<section id="note13">
			<title>
				<p>13</p>
			</title>
			<p>Слове́сно — разумно, духовно.</p>
		</section>
		<section id="note14">
			<title>
				<p>14</p>
			</title>
			<p>Сели́теля — основателя поселений.</p>
		</section>
		<section id="note15">
			<title>
				<p>15</p>
			</title>
			<p>Удиви́ — прояви.</p>
		</section>
		<section id="note16">
			<title>
				<p>16</p>
			</title>
			<p>Соста́ва — естества.</p>
		</section>
		<section id="note17">
			<title>
				<p>17</p>
			</title>
			<p>Неключи́мая — негодные, недостойные.</p>
		</section>
		<section id="note18">
			<title>
				<p>18</p>
			</title>
			<p>Сове́ты — злоумышления.</p>
		</section>
		<section id="note19">
			<title>
				<p>19</p>
			</title>
			<p>Сла́вию - соловей</p>
		</section>
		<section id="note20">
			<title>
				<p>20</p>
			</title>
			<p>Тул. Колчан, влагалище для стрел.</p>
		</section>
		<section id="note21">
			<title>
				<p>21</p>
			</title>
			<p>Царский град — Царьград, Константинополь.</p>
		</section>
		<section id="note22">
			<title>
				<p>22</p>
			</title>
			<p>Гре́зны — виноградные кисти.</p>
		</section>
		<section id="note23">
			<title>
				<p>23</p>
			</title>
			<p>В Византии светские люди были хорошо сведущи в Богословии: человеком образованным там считался тот, кто вместе с другими науками изучил и Богословие; поэтому из лиц светских могли избрать Патриарха.</p>
		</section>
	</body>
</FictionBook>
