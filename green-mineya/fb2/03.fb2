<?xml version="1.0" encoding="UTF-8"?>
<FictionBook xmlns="http://www.gribuser.ru/xml/fictionbook/2.0" xmlns:xlink="http://www.w3.org/1999/xlink">
	<stylesheet type="text/css">.hr{display: block; border:1px solid;}</stylesheet>
	<description>
		<title-info>
			<genre>religion_rel</genre>
			<author>
				<nickname/>
			</author>
			<book-title>Минея. Март</book-title>
			<lang>ru</lang>
		</title-info>
		<document-info>
			<date>03.19.18</date>
			<src-url/>
			<id>4bef652469d2b65a5dfee7d5bf9a6d75-AAAA-b8f64b1bce2562356794db3c716c2dcc</id>
			<version>1.0</version>
		</document-info>
		<publish-info>
			<book-name/>
		</publish-info>
		<custom-info info-type="source"/>
	</description>
	<body name="contents">
		<section>
			<section>
			<p>Име́яй дней 31.</p>
				<p>Содержание</p>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
		</section>
	</body>
	<body>
		<title>
			<p>Минея. Март</p>
		</title> 
		<section>
			<title>
				<p>1-й де́нь</p>
			</title>
			<section>
				<title>
					<p>Святы́я преподобному́ченицы Евдоки́и</p>
				</title>
				<p>
					<style>А́ще е́сть 40-ца, пое́м Аллилу́ия. А́ще же ни, тропа́рь.</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 4.</style>
				</p>
				<p>
					<style>Подо́бен:</style> Дал еси́ зна́мение:
				</p>
				<p>Пе́рвее пости́вшися/ и пло́ти игра́ния/ воздержа́нием увяди́вши,/ страда́нием второ́е врага́ низложи́ла еси́ кова́рствия/ и побе́ду взяла́ еси́ на него́,/ о Евдоки́е Богоблаже́нная./ Тем тя венча́ за сугу́быя по́двиги/ Иису́с Человеколю́бец/ и Спас душ на́ших.</p>
				<p>Серде́чными бразда́ми/ се́мя Боже́ственное прия́ла еси́,/ я́ко земля́ тучна́, Богодухнове́нная,/ и стори́цею воздаю́щая муче́ния клас/ прозябла́ еси́ вои́стинну/ и в жи́тницы мы́сленныя собрала́ся еси́/ си́лою Ду́ха, тя претвори́вшаго/ и измене́нием лу́чшим измени́вшаго благода́тию,/ Евдоки́е всехва́льная.</p>
				<p>Ме́ртвыя воскреси́ла еси́/ животво́рным твои́м провеща́нием,/ Евдоки́е сла́вная,/ умертви́вши пе́рвее/ воздержа́ния боле́зньми теле́сныя стра́сти./ И ны́не живе́ши на Небесе́х с му́ченики,/ до́бре сконча́вши тече́ние страда́ния/ по́мощию Ду́ха,/ о всех, ве́рою тя воспева́ющих, моля́щи.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Ра́дуйся, солнцезра́чная луче́,/ Со́лнца незаходи́маго престо́ле,/ я́же Со́лнце возсия́вши недоуме́нное./ Ра́дуйся, у́ме, облиста́яй Боже́ственными сия́ньми,/ заре́ мо́лнийная, освети́вшая земли́ концы́,/ и́стинное зла́та блиста́ние,/ Вседо́брая и Всенепоро́чная,/ Свет Невече́рний ве́рным облиста́вши.</p>
				<p>
					<style>Крестобогоро́дичен. Подо́бен то́йже:</style>
				</p>
				<p>Распина́ема Христа́ Человеколю́бца/ ви́дящи Пречи́стая/ и ре́бра ископава́ема копие́м,/ пла́чущи, вопия́ше:/ что́ сие́, Сы́не Мой?/ что́ Ти безблагода́тнии лю́дие возда́ша,/ за я́же сотвори́л еси́ до́брая им,/ и тщи́шися безча́дствовати Мя, Вселюбе́знейший?/ Удивля́юся, Благоутро́бне,/ Твоему́ во́льному распя́тию.</p>
				<p>
					<style>Тропа́рь,</style>
					<style>глас 8</style>:
				</p>
				<p>Пра́востию у́мною ду́шу твою́ привяза́вши в любо́вь Христо́ву,/ тле́нных, и кра́сных, и вре́менных забы́тием претекла́ еси́,/ я́ко Сло́ва учени́ца:/ поще́нием стра́сти пе́рвее умертви́вши,/ страда́льчески второ́е врага́ посрами́ла еси́./ Тем Христо́с сугу́бых венца́ сподо́би тя,/ сла́вная Евдоки́е, преподо́бная страстоте́рпице,/ моли́ Христа́ Бо́га спасти́ся душа́м на́шим.</p>
				<p>
					<style>Кано́н,</style>
					<style>глас 2</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Душе́вное озлобле́ние услади́ти ми, Благи́й, благоизво́ли/ страстоно́сицы Твое́я Евдоки́и мольба́ми/ и сию́ воспе́ти, Сло́ве, пода́ждь ми.</p>
				<p>Кто Твою́, Христе́, благосе́рдия пучи́ну я́ве испове́сть?/ я́ко спасе́ния соде́ла приста́нище,/ дре́вле прегреше́ний глубину́ су́щую.</p>
				<p>Я́коже земля́ блага́я, твоя́ душа́, пресла́вная,/ до́ждь прия́т уче́ния Ге́рмана преподо́бнаго,/ и клас благоче́стия плод принесе́.</p>
				<p>Мы́сленный у́гль в се́рдцы — Христа́ — прие́мши, всечестна́я,/ креще́нием, я́коже хвра́стие
					<a type="note" xlink:href="#note1">1</a>, ле́сть и плотски́я стра́сти вои́стинну попали́ла еси́.
				</p>
				<p>
					<style>Богоро́дичен:</style> Богоподо́бное селе́ние вои́стинну Ты яви́лася еси́,/ Небе́с простра́ннейши и честне́йши, Богоро́дице Де́во,/ и ны́не о Тебе́ ра́дуется А́нгельский лик.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Утверди́ нас в Тебе́, Го́споди,/ Дре́вом умерщвле́й грех,/ и страх Твой всади́/ в сердца́ нас, пою́щих Тя.</emphasis>
				</p>
				<p>Утвержде́ние, Христе́, и сте́ну необори́му/ в пе́рсех преподо́бная Твоя́ стяжа́вши,/ прило́ги не поколеба́ся врага́,/ но сего́ до конца́ потреби́.</p>
				<p>Возжела́вши Христо́вы красоты́ и Сего́ любо́вию снеда́ема,/ страда́нием сочта́лася еси́ Ему́,/ Евдоки́е Богому́драя и всесла́вная.</p>
				<p>Креще́нием Христо́вым, и слеза́ми твои́ми,/ и по сем кровьми́ муче́ния очи́стившися,/ храм была́ еси́ Тро́ице и ме́сто свяще́ния.</p>
				<p>
					<style>Богоро́дичен:</style> От А́нны ра́дость ро́ду процвела́ еси́/ и ражда́еши, Де́во, Царя́,/ и сра́дуются рождеству́ Твоему́ жены́,/ разре́шшеся Тобо́ю от кля́твы.
				</p>
				<p>
					<style>Седа́лен,</style>
					<style>глас 8</style>.
				</p>
				<p>
					<style>Подо́бен:</style> Прему́дрости:
				</p>
				<p>Просве́щшися заре́ю Боже́ственною,/ преле́стную оста́вила еси́ тьму́/ и житие́ восприя́ла еси́ с пло́тию невеще́ственное,/ благода́тьми Боже́ственными испо́лнившися Ду́ха,/ ма́лым провеща́нием ме́ртвыя воскреси́ла еси́./ Тем при кончи́не муче́ния венце́м Боже́ственне украси́лася еси́/ и льсти́ваго посрами́ла еси́, Евдоки́е равноа́нгельная,/ моли́ Христа́ Бо́га прегреше́ний оставле́ние дарова́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Я́ко Де́ву и еди́ну в жена́х,/ Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ о́гнь бо всели́ся в Тя Божества́,/ и я́ко Младе́нца млеко́м пита́еши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мляй Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди,/ ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственный стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шал, Го́споди,/ слух Твоего́ смотре́ния/ и просла́вих Тя,/ Еди́не Человеколю́бче.</emphasis>
				</p>
				<p>Безбо́жия пучи́ну реко́ю Боже́ственных твои́х крове́й,/ Евдоки́е сла́вная, изсуши́ла еси́.</p>
				<p>Я́же пе́рвее уловля́ющая блу́дными безу́мныя мре́жами,/ ны́не к Ца́рству Бо́жию уловля́ет ве́рныя.</p>
				<p>Е́же без пра́вды со́бранное тебе́ бога́тство тле́нное расточи́вши пра́ведно,/ нетле́ния бога́тство насле́довала еси́.</p>
				<p>
					<style>Богоро́дичен:</style> Свет возсия́л еси́, Го́споди,/ и́же в нощи́ и тьме́ прегреше́ния,/ от Чи́стыя Де́вы воплоща́емь.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо Тебе́, ино́го бо́га не зна́ем.</emphasis>
				</p>
				<p>Свет Невече́рний, озари́в вои́стинну сла́вную,/ от страстны́я изъя́т мглы/ и, к безстра́стия пути́ наве́д, всесве́тлу показа́.</p>
				<p>Царя́ Бо́га, я́коже вневе́стившися Сы́ну,/ возста́вила еси́ честны́м Его́ призыва́нием/ уме́ршаго лю́те царе́ва сы́на, пресла́вная.</p>
				<p>Му́жеским по́мыслом на суди́щи Христа́, сла́вная, испове́дуеши, Бо́га воплоще́нна,/ и, мече́м во главу́ усе́чена,/ лику́еши с му́ченики.</p>
				<p>
					<style>Богоро́дичен:</style> Я́коже наде́жду Твое́ предста́тельство ве́рнии иму́ще/ и беда́ми го́рьких боле́зней окруже́ни,/ к Тебе́ усе́рдно, Де́во, прибега́ем, Влады́чице.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Я́ко те́пла ре́вность ве́ры твоея́, му́ченице Евдоки́е,/ е́юже попра́ла еси́ неве́рных настоя́ние/ и побе́ду пожа́ла еси́ страда́ния.</p>
				<p>Сле́зныя то́ки совоку́пльши муче́ния ка́плям кро́ве твое́я,/ еди́ну от обою́ ча́шу спасе́ния соверши́ла еси́.</p>
				<p>Я́же пре́жде смра́да испо́лнена, мно́жеством нечистоты́ су́щи,/ ны́не благово́ния испо́лнися/ и с деви́ческими ли́ки весели́тся.</p>
				<p>
					<style>Богоро́дичен:</style> Я́же ми́ра ра́дость,/ Богоро́дице Чи́стая, ра́дуйся,/ Тебе́ зову́щих со А́нгелом ве́рно/ Твоея́ ра́дости сподо́би и печа́ль на́шу разори́.
				</p>
				<p>Конда́к, 
					<style>Глас 4</style>:
				</p>
				<p>Во страда́нии твое́м до́бре подвиза́вшися,/ и по сме́рти нас освяща́вши чуде́с излия́нии, всехва́льная,/ ве́рою прибега́ющий в Боже́ственную це́рковь твою́,/ и, торжеству́юще, мо́лим тя, преподо́бная му́ченице Евдоки́е:/ да изба́вимся неду́г душе́вных и чуде́с благода́ть почерпе́м.</p>
				<p>
					<style>И́кос:</style>
				</p>
				<p>Страстоте́рпческая це́рковь поро́да яви́ся
					<a type="note" xlink:href="#note2">2</a>,/ среде́ стяжа́вши сад безсме́ртия,/ те́ло сея́ честно́е,/ и́же сего́ объе́млющий плоды́ ве́твьми кре́пко освяща́ются,/ зря́ще же, удивля́ются,/ ка́ко вои́стинну ме́ртво те́ло источа́ет исцеле́ния, вразумля́я вся?/ Тем со тща́нием прииди́те, ны́не вси со мно́ю, смире́нным,/ и, очи́щше скве́рну, чуде́с благода́ть почерпе́м.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>О́бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́ема, поя́ху:/ благослове́н еси́, Бо́же оте́ц на́ших.</emphasis>
				</p>
				<p>И́же дре́вле уловля́яй,/ одожде́нии зло́бными всю объе́мь тя,/ враг льсте́ц, попира́емь твои́ми нога́ми, вельми́ зва́ше:/ увы́ мне, победи́хся, — глаго́ля, — Евдоки́е прехва́льная,/ твои́м непрело́жным к Бо́гу присвое́нием, чи́стая.</p>
				<p>Воздержа́нием мно́гим мудрова́ния твоея́ пло́ти умертви́вши,/ ме́ртвым подава́еши воскресе́ние к Бо́гу дерзнове́нием твои́м/ и к Нему́ несомне́нною, Евдоки́е, мольбо́ю твое́ю:/ и́бо во́лю твори́т боя́щихся Его́.</p>
				<p>Стра́сти Христо́вы, я́коже украше́ние боголе́пно,/ на вы́и твое́я души́ нося́щи,/ сего́ привлекла́ еси́ нетле́ния жела́нием,/ отону́дуже тя обручи́ неве́сту, непоро́чно зову́щую:/ благослове́н Бог оте́ц на́ших.</p>
				<p>
					<style>Богоро́дичен:</style> Пе́рвее Гедео́н, провозвеща́я Твое́, Чи́стая, Боже́ственное Рождество́ я́ве,/ окри́н
					<a type="note" xlink:href="#note3">3</a> но́сит, полн воды́,/ ю́же от руна́ оцеди́:/ все бо в Тя Божество́ всели́ся, Пречи́стая,/ благослове́н Плод чре́ва Твоего́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га/ по́йте, дела́, я́ко Го́спода/ и превозноси́те во вся ве́ки.</emphasis>
				</p>
				<p>Я́коже прише́дши умо́м ко и́стинному Рачи́телю, удо́бь терпи́ши плотски́я я́звы/ и огня́ го́рькую боле́знь, му́ченице всесла́вная,/ благословя́ши Христа́ во вся ве́ки.</p>
				<p>Треволне́ния бед сокруши́ла еси́ кре́стным я́дрилом/ и душе́вное корми́ло в Ца́рствия Бо́жия приста́нища спасла́ еси́, сла́вная,/ благословя́щи Христа́ во ве́ки.</p>
				<p>Безобра́зия страсте́й совлекла́ся еси́/ и ду́шу обложи́ла еси́ кра́сною оде́ждею безстра́стия,/ те́мже Христо́с, тя неве́сту обручи́в,/ в Небе́сныя всели́ хра́мы.</p>
				<p>
					<style>Богоро́дичен:</style> Свобожда́ется Тобо́ю пра́баба, Богоро́дице, осужде́ния,/ и се ны́не жены́ стра́ждут за Христа́,/ и ра́дуется естество́ же́нское,/ я́коже первому́ченица вопие́т, де́ва Фе́кла.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
				</p>
				<p>Лица́ твоего́ зре́ние духо́вною заре́ю,/ я́коже со́лнце, возсия́вши, чи́стая,/ стра́нно показа́шеся виде́ние зря́щим неве́рным,/ и́бо, я́коже возлюби́вши Христа́,/ от Него́ просла́вилася еси́ досто́йно, всечестна́я.</p>
				<p>Души́ твое́я свещу́ вже́гши, му́ченице, еле́ем крове́й твои́х све́тло,/ ра́дующися, ны́не вошла́ еси́ в Боже́ственный неве́стник Христо́в с му́дрыми де́вами,/ с ни́миже помина́й всех, ве́рою хва́лящих тя.</p>
				<p>От терно́выя пре́лести, я́ко ши́пок, Богому́драя, сладкоуха́нен, израсла́ еси́ красно́/ и ве́рных облагово́нила еси́ души́, Евдоки́е,/ неве́рных же отрази́ла еси́ тве́рдо смрад преле́стный,/ те́мже тя блажи́м.</p>
				<p>Соверша́ющих любо́вию моле́бную па́мять твою́,/ к Бо́гу и Изба́вителю, му́ченице чи́стая, моли́твами от вся́ких бед спаси́/ и мою́ душе́вную скве́рну, и́же ху́до тя воспе́вшаго, отмы́й.</p>
				<p>
					<style>Богоро́дичен:</style> О нас моля́щи Сы́на Твоего́ не преста́й, Де́во, Человеколю́бца Бо́га,/ Тя бо наде́жду стяжа́хом/ и Твои́м предста́тельством избавля́емся бед, и страсте́й,/ и прегреше́ний, и боле́зней, ве́рою Тя сла́вящии.
				</p>
			</section>
			<section>
				<title>
					<p>Преподобномученица Евдокия</p>
				</title>
				<p>Преподобномученица Евдокия жила во II веке в финикийском городе Илиополе (ныне Баальбек, Ливан). Самарянка по происхождению, она носила греческое имя (Евдокия означает «благоволение») и вела образ жизни языческой гетеры. Отличаясь редкой красотой, Евдокия не стыдилась торговать своим телом. Она привлекала самых богатых и знатных юношей, скопила большое богатство и даже пользовалась почетом у местных властей.</p>
				<p>Однажды некий инок, по имени Герман, возвращаясь в свою обитель через Илиополь, остановился на ночлег по соседству с домом Евдокии. В ту ночь Евдокия была одна в спальне. Окна спальни выходили к стене, за которой Герман читал вслух свое молитвенное правило. Благодать Божия коснулась ее сердца. Евдокию особенно поразили слова о Страшном Суде Господнем и о наказании в будущей жизни для грешников. Ее устрашила несоизмеримая малость жизни здешней, проводимой в греховных страстях и пороках, по сравнению с жизнью будущей, в которой ей грозит возмездие. Наутро она просила позвать к себе Германа. Герман, придя к Евдокии и прозрев в ней душу пробуждающуюся, заговорил о том, что богатство ее неправедно, ибо нажито в блуде и в потворстве чужой греховной похоти, что сама ее жизнь нечиста и что очиститься от скверны грехов можно лишь слезами покаяния. Слова инока оживили душу грешницы.</p>
				<p>В то время христиане жили в Илиополе сравнительно спокойно; на зов Евдокии к ней в дом явился пресвитер, чтобы наставить ее в правилах благочестия. Евдокия прежде всего желала получить хоть какое-то представление о блаженстве Небесном, ради которого стоит оставить блага земные.</p>
				<p>И вот, по совету пресвитера и инока Германа, Евдокия затворилась у себя в спальне, отказалась от пищи и мысленно обратилась к Всевышнему. И когда она лежала крестообразно ниц, молилась и плакала о грехах своих, вдруг яркий и ровный свет осиял ее. Некий светлый муж взял ее за руку и вознес в селения горний, в область несказанно прекрасного, чудного света. Множество людей в белых ризах встретили ее с ликованием, как сестру, такая же радость наполняла и Евдокию. И услышала она глас Господень, обращенный к Архистратигу Михаилу: — Тебе говорю, Михаил, хранитель Моего завета, отведи жену сию туда, откуда ты взял ее, — пусть совершит свой подвиг, ибо Я Сам буду с нею во все дни ее жизни...»</p>
				<p>Евдокия провела еще несколько дней в посте и покаянной молитве, а затем отправилась к епископу Илиопольскому Феодоту, от которого приняла Святое Крещение. Раздав все свои богатства вдовам, сиротам, больным и убогим, Евдокия поступила в монастырь. По прошествии года умерла игумения монастыря, духовная наставница Евдокии. Сестры обители, видя, что подвигом постничества святая Евдокия превзошла их всех, избрали ее игуменией.</p>
				<p>Тем временем прежние поклонники святой Евдокии пустились на многие ухищрения, чтобы вернуть ее из монастыря. Когда же это не удалось, донесли на нее правителю города Аврелиану, будто бы она унесла с собой в обитель много золота. Это золото они предложили конфисковать в наказание за то, что святая Евдокия приняла «галилейскую веру», а языческих богов отвергла. За святой Евдокией был отправлен военный отряд в 300 человек, но воины, по смотрению Божию, не смогли проникнуть в обитель. Остатки отряда, сильно поредевшего от укусов ядовитых змей, вынуждены были вернуться в Илиополь. Тогда сын правителя вызвался идти к монастырю сам. В селении, где другой отряд под его предводительством остановился на ночлег, юноша неловко соскочил с коня и тяжело повредил ногу. Ночью открылся сильный жар, врача поблизости не ооказалос — и юноша умер. Войско вернулось назад, неся правителю труп его сына. Аврелиан при виде мертвого тела потерял сознание. Собрался весь город, сожалея о правителе, жалея и молодого человека. Некий Филострат, из числа бывших любовников Евдокии, стал утверждать, что святая Евдокия, которую охраняет Небесная сила, может умолить Бога оживить мертвого. Выслушав рассказ Филострата о том, как он тайно проник в монастырь, искушал святую Евдокию, был наказан Богом за это и возвращен к жизни по ее молитве, правитель послал святой Евдокии письмо, умоляя Бога вернуть жизнь его сыну. Святая Евдокия же, получив письмо, после долгой молитвы, вразумленная Святым Духом, написала ответ. Она указала, что великое милосердие Господне явится на человеке лишь тогда, когда он всем сердцем уверует в Него. Это свое письмо святая Евдокия запечатлела троекратно крестным знамением и отдала посланцу правителя. Он, чувствуя на себе действие благодати, положил письмо святой Евдокии на грудь умершего и громко призвал Имя Христово. Мертвец ожил, поднялся и заговорил. Весь народ пришел в изумление, а сам правитель громко исповедовал Христа — Бога Единого и Истинного. Уверовав во Христа, Аврелиан был крещен городским епископом вместе с женою, сыном и дочерью Геласией. Раздав щедрую милостыню нищим и убогим, Аврелиан послал святой Евдокии много денег на сооружение церкви и часто писал ей, прося ее молитв. Спустя некоторое время Аврелиан скончался, вскоре за ним последовала и жена. Сын его (воскрешенный) был посвящен во диакона, а после смерти городского епископа — во епископа. Тем временем начались новые гонения на христиан. Наместником Илиополя стал Диоген, ревностный язычник. Ранее он считался женихом Геласии, но после крещения Аврелиана и его семьи ему отказали. Геласия, боясь, что Диоген возьмет ее насильно, скрылась в монастырь к святой Евдокии, но точного местонахождения ее никто не знал. Тогда велено было взять и допросить святую Евдокию. Святая Евдокия же получила свыше откровение, что пришло ей время пострадать во Имя Христово, и приготовилась. Взяв с собой частицу Святых Даров, она вышла навстречу воинам, которые повели ее в город на допрос. Святую Евдокию обвинили в чародействе и похищении городской казны. Она отвергла это нелепое обвинение. Видя ее непреклонность, наместник велел подвесить ее на дереве и жестоко бичевать. Когда святую Евдокию обнажили до пояса, с груди ее ниспала частица Святых Даров. Диоген хотел ее взять, но частица Пречистого Тела Христова превратилась в огонь, пламя которого опалило наместника и рядом стоящих. Диоген упал на землю бездыханным. Некоторые из воинов уверовали во Христа. Они тотчас освободили святую Евдокию и стали просить ее смиловаться над наместником — испросить у Бога возвращения его к жизни. Святая Евдокия долго молилась, а затем громко возгласила: «Господи Иисусе Христе, ведающий тайны человека, утвердивший небеса Словом и все премудро создавший! Повели, да оживут все попаленные ниспосланным от Тебя огнем, чтобы многие верные утвердились в святой вере, а неверные обратились к Тебе, Богу Вечному, и тем прославилось Пресвятое Имя Твое во веки веков!» Одного за другим оживила святая Евдокия наказанных Богом, как бы пробуждая их от сна. Также воскресила она и женщину Фирмину (жену военачальника Диодора, истязавшего святую Евдокию), в тот день угоревшую в бане. Жители города, видя происходящее, уверовали во Христа, прославили Его и приняли Святое Крещение.</p>
				<p>Преподобная же Евдокия возвратилась в свою обитель и проводила жизнь в обычных иноческих трудах.</p>
				<p>Иногда приходила она в город, утверждая верных и приводя язычников к вере в Спасителя. Жизнь праведницы (считая от ее крещения) продолжалась 56 лет и увенчалась мученическим венцом. После смерти наместника Диогена, скончавшегося христианином, правителем стал жестокий и коварный Викентий. Викентий чтобы не возмущать народ Илиополя, почитавший преподобную Евдокию, приказал казнить ее без судебного разбирательства. 1 марта (ок. 152 г., в царствование императора Антонина Пия; по другим, более вероятным данным, ок. 160–170 гг., при императоре Марке Аврелии) преподобномученица Евдокия была обезглавлена.</p>
			</section>
			<section>
				<title>
					<p>Преподо́бнаго Мартирия Зеленецкаго</p>
				</title>
				<p>
					<emphasis>
						<style>(слу́жбу зри 10 ноября́)</style>
					</emphasis>
				</p>
				<p>
					<style>Тропа́рь, глас 2:</style>
				</p>
				<p>От ю́ности, Богоблаже́нне, Христа́ возлюби́в,/ оте́чество оста́вил еси́/ и, всех мирски́х мяте́жей уклони́вся,/ в ти́хое приста́нище пречестны́я оби́тели Богома́терни дости́гл еси́;/ отню́дуже уве́дев непрохо́дную пусты́ню,/ крестови́дною заре́ю пока́занную,/ жела́тельне <style>ю</style> обре́л еси́,/ и, в ней всели́вся,/ и́ночествующих собра́л еси́,/ и сих уче́ньми свои́ми, я́ко ле́ствицею восхо́дною на Не́бо,/ трудолю́бно тща́лся еси́ возводи́ти к Бо́гу,/ Ему́же моли́ся, Богому́дре Марти́рие,/ дарова́ти душа́м на́шим ве́лию ми́лость.</p>
				<p>
					<style>Конда́к, глас 8</style>:
				</p>
				<p>Оте́чества, преподо́бне, и всего́ мирска́го мяте́жа уклони́тися возжеле́л еси́,/ и, в пусты́ню всели́вся,/ та́мо во блаже́ннем безмо́лвии жесто́кое житие́ показа́л еси́,/ и ча́да послуша́ния и смире́ния в нем возрасти́л еси́./ Сего́ ра́ди, дерзнове́ние стяжа́в ко Святе́й Тро́ице,/ е́же моли́тися, Богоблаже́нне, о нас, ча́дех свои́х, и́хже собра́л еси́,/ и о всех правове́рных, да зове́м ти:/ ра́дуйся, о́тче Марти́рие, безмо́лвия пусты́ннаго люби́тель.</p>
			</section>
			<section>
				<title>
					<p>Преподобный Мартирий Зеленецкий</p>
				</title>
				<p>Преподобный Мартирий Зеленецкий (Великолуцкий) в миру Мина, был родом из г. Великие Луки, Псковской области. В десятилетнем возрасте Мина осиротел. Мальчик воспитывался своим духовником — священником Благовещенской церкви, который, овдовев, принял постриг с именем Боголеп и ушел в монастырь. Следуя его примеру, блаженный Мина раздал свое имущество и принял иноческий образ с именем Мартирий. Семь лет подвизался святой Мартирий в Великолуцкой Сергиевой обители под руководством своего духовника. Желая уединенных подвигов, он удалился в пустынное место за 60 верст от Великих Лук, а затем еще дальше — на остров Зеленый, в 58 верстах от г. Новая Ладога. Там святой Мартирий поставил келлию и предался духовным подвигам. Узнав о строгом отшельнике, подвизающемся на острове Зеленом, к святому Мартирию стали приходить иноки. Благочестивый новгородский боярин Феодор Сырков, устроивший до 12 монастырей, построил в Мартириевой пустыни храм Благовещения. Около 1570 года преподобный Мартирий был удостоен священного сана и стал игуменом в устроенной обители (в том же году Феодор Сырков принял мученический венец, будучи умерщвлен Иоанном Грозным. Поминая его в молитвах, преподобный Мартирий терпеливо переносил лишения и скорби времени. Однажды он был удостоен знамения, о котором писал: «Спал я в своей келлии, в чулане, и увидел во сне Пречистую Богородицу в девичьем образе... Невозможно человеческому уму постигнуть красоты Ея, ни выразить языком... Очи Ея были полны слез... И вдруг стала Она невидима... Я подошел со свечею к Пречистому образу Одигитрии и понял, что истинноявилась мне Пречистая Богородица в том виде, как писана Она на келейной иконе моей».</p>
				<p>Возрастая духовно, в последние годы жизни преподобный Мартирий был прославлен даром исцелений. В 1595 году в Твери он исцелил сына царя Симеона Бекбулатовича, возложив на грудь умирающему Тихвинскую икону Божией Матери. За полтора года до кончины преподобный Мартирий полностью отдался безмолвию. Вырыв могилу, он поставил себе гроб, у которого молился со слезами. 1 марта 1603 года преподобный причастился Святых Христовых Тайн и преставился ко Господу. Мощи преподобного Мартирия покоились под спудом в нижнем храме во имя святого Иоанна Богослова Троицкого собора Зеленецкого монастыря. В 1612–1613 гг. монастырь был разграблен и подожжен шведами. Гробница преподобного была возобновлена митрополитом Новгородским Корнилием († 26 февраля 1698), бывшим игуменом Зеленецкого монастыря, который, находясь на покое в обители, написал житие и составил службу святому угоднику. У гробницы сохранялись три посоха, один из которых принадлежал преподобному Мартирию. Память преподобного Мартирия совершается также 10 ноября.</p>
			</section>
		</section>
		<section>
			<title>
				<p>2-й де́нь</p>
			</title>
			<section>
				<title>
					<p>Пра́зднование Пресвяте́й Богоро́дице в че́сть чудотво́рныя Ея́ ико́ны, нарица́емыя «Держа́вная»</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 6:</style>
				</p>
				<p>Необори́мую сте́ну стяжа́вше,/ не я́ко миролю́бцы, но я́ко ве́рнии,/ припа́даем к Влады́чице Де́ве/ и воспое́м, бра́тие, предста́тельство Тоя́.</p>
				<p>Я́ко раби́, Тебе́, Пречи́стая, взыва́ем:/ не отве́ржи ны, моля́щихся Ти,/ но огради́ нас покро́вом Твои́м.</p>
				<p>Потщи́ся, Цари́це Благода́тная,/ услы́ши моли́тву мою́,/ и пе́снь хвале́ния моего́ да прии́дет пред Тя.</p>
				<p>Кто возглаго́лет си́лы Твоя́, Пречи́стая?/ И́мамы Тя, Влады́чицу на́шу,/ и николи́же устраши́мся непокори́вых сыно́в.</p>
				<p>
					<style>Сла́ва, и ны́не,</style>
					<style>глас 5</style>:
				</p>
				<p>Святе́йшая Херуви́м и вы́сшая Серафи́м/ вои́стинну, Богоро́дице, Ты еси́./ Ве́мы Тя, Засту́пницу на́шу,/ Ты же не преста́й о нас моля́щи,/ Держа́во и Прибе́жище душа́м на́шим.</p>
				<p>
					<style>Проки́мен дне.</style>
				</p>
				<p>
					<style>На стихо́вне стихи́ры, глас 8:</style>
				</p>
				<p>Ди́вное ико́ны Твоея́ явле́ние,/ Богоро́дице Пренепоро́чная, славосло́вим дне́сь/ и Твое́ заступле́ние нам пра́зднуем./ Ма́ти бо су́щи Живота́,/ мо́лиши о нас Христа́, Бо́га на́шего,/ на Тя еди́ную наде́жду возложи́вших,/ Путеводи́тельнице нело́жная на́шего спасе́ния.</p>
				<p>
					<style>Стих: </style>Помяну́ и́мя Твое́/ во вся́ком ро́де и ро́де.
				</p>
				<p>Отложи́м, ве́рнии, печа́ль:/ се бо втора́я неопали́мая купина́,/ ико́на Богома́тере,/ людьми́ правосла́вными зри́мая,/ на спасе́ние гре́шных явля́ется.</p>
				<p>
					<style>Стих: </style>Слы́ши, Дщи, и ви́ждь,/ и приклони́ у́хо Твое́.
				</p>
				<p>Свети́ся, свети́ся, Но́вый Иерусали́ме,/ и ра́дуйтеся, убо́зии,/ я́ко неруши́м е́сть Сио́н/ и Ма́ти Бо́га на́шего посреде́ люди́й Свои́х.</p>
				<p>
					<style>Сла́ва, и ны́не,</style>
					<style>глас 6</style>:
				</p>
				<p>Све́тлое дне́сь Засту́пницы на́шея наста́ торжество́:/ да взыгра́ется тва́рь,/ да ликовству́ют челове́честии собо́ри,/ созыва́ет бо нас Свята́я Богоро́дица ви́дети ико́ну Свою́,/ луча́ми ми́лости вся правосла́вныя освеща́ющую./ Те́мже, ра́дующеся, вопие́м:/ спаси́ и нас, Пренепоро́чная,/ ве́рных чад земли́ Твоея́.</p>
				<p>
					<style>Тропа́рь пи́сан на Вели́цей Вече́рни</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 4</style>:
				</p>
				<p>И рыда́х, и взыва́х к Тебе́, Влады́чице,/ но не возмо́гл е́сть глас мой,/ и заглуши́ся во́пль мой от пото́ка грех мои́х,/ и ка́ко умолю́ Тя?/ Са́ма у́бо да́ждь ми моли́тву и сохрани́ раба́ Твоего́./ И́зсше се́рдце мое́ и стру́пием
					<a type="note" xlink:href="#note4">4</a> испещри́ся глава́ моя́,/ изнемого́сте от мра́ка о́чи мои́,/ и уя́звен е́смь в глежню́
					<a type="note" xlink:href="#note5">5</a> мою́,/ но Ты, я́ко Держа́вная,/ спаси́ мя и пода́ждь ми ве́лию ми́лость.
				</p>
				<p>
					<style>И́ны стихи́ры, глас то́йже:</style>
				</p>
				<p>Непра́вда, я́ко мо́ре, скры зе́млю Твою́,/ и ны́не лю́те потопля́еми есмы́,/ но Ты простри́ десни́цу Твою́,/ и, я́ко Всехва́льная, поста́ви ны на ка́мене ве́ры,/ и спаси́ ны, Влады́чице, спаси́ ны,/ и утверди́ посреде́ нас держа́ву Твою́.</p>
				<p>Змиенра́вно дне́сь показу́ется ста́до Твое́,/ я́ко ве́тром, обурева́еми есмы́/ и не мо́жем терпе́ти,/ но Ты, я́ко Блага́я, ути́ши во́ды пререка́ния/ и не отве́ржи раб Свои́х,/ сохраня́я нам и при́сно ми́лость Твою́./ А́ще не Ты, Богороди́тельнице, па́че всех превознесе́нная,/ а́ще не Ты, о Стено́ неруши́мая и ми́рове Ра́досте,/ кто у́бо умо́лит за ны Сы́на Твоего́, Христа́ Бо́га на́шего,/ да поми́лует сокруше́нных се́рдцем и ско́рбных люде́й Свои́х./ Пред Тем же и бу́ди Хода́таица неусы́пная и спаси́ нас.</p>
				<p>Прииди́те, вси ве́рнии,/ и, ку́пно собо́ры сотво́рше,/ возопии́м Держа́вней Влады́чице/ и та́ко к Ней возглаго́лем:/ вси неключи́ми есмы́,/ и того́ ра́ди припа́даем к Ти,/ и мо́лим Тя со дерзнове́нием и ве́рою, зову́ще:/ не пре́зри нас, окая́нных,/ потщи́ся на умоле́ние и спаси́ вся правосла́вныя.</p>
				<p>
					<style>Сла́ва, и ны́не,</style>
					<style>глас то́йже:</style>
				</p>
				<p>Не наде́йтеся на кня́зи преходя́щия:/ ничесо́ бо возмо́гут и, сы́ны челове́честии су́ть,/ изы́дут, я́ко бы́лие, и никто́же их помя́нет,/ но моли́теся, бра́тие, моли́теся,/ и прии́мет вы под кров Свой Ма́терь Бо́га на́шего,/ и упоко́имся, лю́дие, под ри́зой Тоя́.</p>
				<p>
					<style>Вход. Проки́мен дне и чте́ния 
						<emphasis>(зри 14-ое марта)</emphasis>
					</style>
				</p>
				<p>
					<style>На лити́и стихи́ры, глас 1:</style>
				</p>
				<p>Стра́шен е́сть гнев Госпо́день,/ на вся сме́ртныя належа́щ,/ но того́ ра́ди показу́ется дне́сь и заступле́ние ве́рным:/ се бо прии́де Благода́тная во спасе́ние лю́дем Свои́м,/ и не́сть возмоги́й сокруши́ти ста́до Тоя́,/ зане́ всему́ ми́рови Влады́чица е́сть.</p>
				<p>
					<style>Сла́ва, и ны́не,</style>
					<style>глас то́йже:</style>
				</p>
				<p>Пра́вды Вы́шния ча́юще,/ не о сем рыда́йте, я́ко истязу́еми есте́,/ и воскли́кните та́ко:/ ве́мы, я́ко окая́нни есмы́,/ но не до конца́ прогне́вайся на ны,/ моли́твами же Богоро́дицы спаси́ и вся правосла́вныя.</p>
				<p>
					<style>На стихо́вне стихи́ры, Глас 6</style>:
				</p>
				<p>Де́ва была́ еси́ Отрокови́ца смире́нна,/ дне́сь же показу́ешися нам я́ко Цари́ца и Ма́терь вся́ческих,/ и, тому́ дивя́щеся, восклица́ем Ти:/ ка́ко стра́шна е́сть та́йна сия́,/ и ка́ко досто́йно восхва́лим Тя, Преблагу́ю,/ но, я́ко Небеса́ к земле́ прикло́ньшая/ и зе́млю да́же до Небе́с возве́дшая,/ спаси́, Богоро́дице, лю́ди Твоя́/ и Сама́ сохрани́ ста́до Твое́.</p>
				<p>
					<style>Стих: </style>Пресла́вная глаго́лашася о Тебе́,/ Гра́де Бо́жий.
				</p>
				<p>Испо́лнися, Благода́тная, ми́лости/ и услы́ши ны, моля́щияся Ти/ и та́ко Ти глаго́лющия:/ возра́дуйся, Христа́ Бо́га ро́ждшая,/ зане́ ублажа́т Тя вси ро́ди/ и восхва́лят Тя вся́ческая,/ вои́стинну бо несокруши́ма е́сть Держа́ва Твоя́.</p>
				<p>
					<style>Стих: </style>Я́ко избра́ Госпо́дь Сио́на изво́ли и в жили́ще Себе́.
				</p>
				<p>Свят еси́, Го́споди,/ и Ма́терь Твоя́, я́ко овча́, бы́сть смире́нна/ и того́ ра́ди красно́ дне́сь преукраси́ся,/ па́че всех Безпло́тных е́сть сла́ва Твоя́,/ не подви́жится у́бо и сохрани́т ны,/ я́ко Всеси́льна.</p>
				<p>
					<style>Сла́ва, и ны́не,</style>
					<style>глас то́йже:</style>
				</p>
				<p>Ка́ко воспое́м Тя, Влады́чицу Де́ву,/ и ка́ко нарече́м Тя, Ма́терь Све́та неизрече́нна и непристу́пна,/ но вои́стинну Богоро́дица Ты еси́,/ и хва́льно и просла́влено и́мя Твое́/ и ны́не, и во век веко́в,/ и по сконча́нии ве́ка.</p>
				<p>
					<style>Тропа́рь,</style>
					<style>глас 4</style>:
				</p>
				<p>Гра́да Сио́нска взыску́юще,/ под Твой покро́в, Де́во Чи́стая, дне́сь притека́ем,/ и никто́же возмо́жет на ны,/ я́ко не́сть град си́лен, а́ще не Су́щаго Бо́га,/ и не́сть и́на кре́пость, а́ще не ми́лость Влады́чицы Де́вы.</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии седа́лен,</style>
					<style>глас 2</style>:
				</p>
				<p>Глас пла́ча слы́шен е́сть на Сио́не,/ и рыда́ние ве́лие воздвиза́емо е́сть во сто́гнах святы́х./ О Влады́чице Де́во, услы́ши я, Твои́ми бо лю́ди излива́емы су́ть,/ и спаси́ град опустоше́нный.</p>
				<p>
					<style>Сла́ва, и ны́не,</style>
					<style>глас то́йже:</style>
				</p>
				<p>В поноше́нии усте́н и во обдержа́нии язы́ком есмы́,/ вси́ бо преогорчи́хом Царя́, Сы́на Твоего́,/ и Той посети́ ны преще́нием Свои́м,/ но умоли́, Де́во Пречи́стая, от Тя Ро́ждшагося,/ и, а́ще не до конца́ прогне́вался е́сть,/ процвете́т град опустоше́нный.</p>
				<p>
					<style>По 2-м стихосло́вии седа́лен, глас 7:</style>
				</p>
				<p>Воста́ни, Влады́чице, воста́ни,/ и облече́тся Сио́н в кре́пость свою́,/ и вода́ же́лчная бу́дет нам, я́ко мед,/ напита́емся, лю́дие, тесно́тами, и́же от Зижди́теля су́ть,/ и восхва́лим, пою́ще, Держа́ву Твою́,/ я́ко несконча́ема е́сть.</p>
				<p>
					<style>Сла́ва, и ны́не,</style>
					<style>глас то́йже:</style>
				</p>
				<p>Стра́шно е́сть прираже́ние зми́я,/ клеветни́к бо и уби́йца е́сть искони́,/ и того́ ра́ди Тя, о Цари́це и Де́во, мо́лим и не преста́нем моля́щи,/ зане́ ве́мы о Тебе́, я́ко о се́мени Твое́м того́ глава́ блюде́тся/ и Держа́ва Твоя́ несконча́ема е́сть.</p>
				<p>
					<style>Велича́ние:</style>
				</p>
				<p>Велича́ем Тя,/ Пресвята́я Де́во,/ Богоизбра́нная Отрокови́це,/ и чтим Держа́вный о́браз святы́ни Твоея́,/ и́мже подае́ши ве́лию ми́лость/ всем, с ве́рою к нему́ притека́ющим.</p>
				<p>
					<style>По полиеле́и седа́лен, глас 4:</style>
				</p>
				<p>А́ще и еди́ну ка́плю ми́лости Твоея́ одожди́ши ми, Всечи́стая,/ не возмо́жет язы́к мой досто́йно Тя возвели́чити,/ но па́че ме́ры и неизрече́нна е́сть бла́гость Твоя́,/ и пою́ сла́ву Твою́,/ я́ко вои́стинну Ма́ти Бо́жия Ты еси́.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Помяну́ и́мя Твое́/ во вся́ком ро́де и ро́де. 
					<style>Стих: </style>Отры́гну се́рдце мое́ сло́во бла́го, глаго́лю аз дела́ моя́ Царе́ви. Вся́кое дыха́ние: 
					<style>Ева́нгелие от Луки́, зача́ло 4.</style>
				</p>
				<p>
					<style>По 50-м псалме́, стихи́ра, глас 6:</style>
				</p>
				<p>Не и́мамы ины́я по́мощи,/ не и́мамы ины́я наде́жды,/ ра́зве Тебе́, Влады́чице,/ Ты нам помози́,/ на Тебе́ наде́емся/ и Тобо́ю хва́лимся,/ Твои́ бо есмы́ рабы́, да не постыди́мся.</p>
				<p>
					<style>Кано́н, его́же краестро́чие:</style> Спаси́, Богоро́дице, правосла́вную зе́млю и сохрани́ лю́ди Твоя́. 
					<style>Глас 4</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Самоизмышле́нная па́губа покры́ла е́сть всю зе́млю Твою́,/ и мрак ве́лий воцари́ся дне́сь в вертогра́де Твое́м./ Тя́жко ми е́сть, и рыда́ю Тебе́, Ма́ти Пречи́стая,/ и, а́ще услы́шиши, ничесо́же устрашу́ся, и воспою́ и́мя Твое́,/ сла́вно бо просла́вися.</p>
				<p>Покая́нию научи́ мя, Влады́чице,/ да де́нь и но́щь излию́ сле́зы моя́/ и да смире́н от враг мои́х воскли́кну Тебе́:/ никто́же чист, ра́зве Тебе́, Отрокови́це Чи́стая,/ и сохрани́т мя Держа́ва Твоя́,/ сла́вно бо просла́вися.</p>
				<p>Аз из глубины́ зол мои́х вопию́ Ти,/ и не премолчи́т стон мой пред Тобо́ю:/ ви́ждь, о, ви́ждь, Влады́чице Де́во, и не отве́ржи мене́,/ услы́ши у́бо во́пль гла́са моего́ и покры́й мя ри́зою смиренному́дрия Твоего́,/ сла́вно бо просла́вися.</p>
				<p>Суд гне́вен прии́де на ны,/ и разсы́пася ра́дость люде́й Твои́х,/ вси бо пла́чем и рыда́ем и та́ко глаго́лем:/ о мечу́ Бо́жий, доко́ле не упоко́ишися?/ Преста́ни у́бо, пощади́ ны, и воспое́м Держа́ву Влады́чицы на́шея,/ сла́вно бо просла́вися.</p>
				<p>Из но́щи дел пре́лести погуби́ша ны,/ пал е́сть Сио́н, и заключе́ни есмы́;/ Иерусали́ме, Иерусали́ме, почто́ та́ко омрачи́лся еси́?/ Того́ же ра́ди и возопии́м Влады́чице си́це:/ то́кмо Твоя́ Держа́ва сохрани́т ны, сла́вно бо просла́вися.</p>
				<p>
					<style>Катава́сия по уста́ву.</style>
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Твоя́ песносло́вцы, Богоро́дице,/ живы́й и незави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
				</p>
				<p>Обольсти́ мя змий, клеветни́к бо е́сть,/ и, душевре́дное в себе́ насажда́я, смути́лось се́рдце мое́./ Я́ко мертв, пребыва́ю и ки́ими словесы́ о себе́ возрыда́ю?/ Но Тя молю́, Влады́чице, молю́ и глаго́лю:/ облада́й над ним и от греха́ моего́ очи́сти мя.</p>
				<p>Го́рьким пла́чем мои́м, я́ко во́ду, излию́ се́рдце мое́,/ сокруше́ние мое́ я́ко же́ртва Тебе́, и молю́ Тя, Пречи́стая:/ ей, не отврати́ мене́, раба́ Твоего́,/ сохрани́ у́бо и до после́дняго дне.</p>
				<p>О́чи мои́ поме́ркнусте от я́звы моея́,/ и утруди́ мя бре́мя мое́./ Иде́же е́сть сла́ва моя́?/ И заключи́ мене́ не́друг и враг,/ аз же, я́ко ми́лость, прие́млю у́зы моя́ и пою́, веселя́ся:/ никто́ у́бо, я́ко Бог, вознесе́т Сый Христа́ Своего́ и Ма́терь Его́, Влады́чицу на́шу.</p>
				<p>Руковожде́ние пода́ждь ми, Нищепита́тельнице,/ и озари́ мя све́том, е́же от <style>Тебе</style>́ во истоща́нии просия́вшим./ О Богоро́дице и Ма́ти Бо́га моего́,/ бу́ди же и мне заступле́нием ве́рным.</p>
				<p>Душетле́нными по́мыслы лю́те стужа́емь е́смь, и тя́жко ми е́сть./ Не ли пре́зриши раба́ Твоего́?/ Мо́лю у́бо Тя, Пречи́стая:/ изведи́ мя от гно́ища моего́,/ исцели́ ра́ны моя́ и спаси́ мя, Влады́чице, спаси́ мя.</p>
				<p>
					<style>Седа́лен,</style>
					<style>глас 3</style>:
				</p>
				<p>О Ле́ствице неизрече́нна и преизря́дна,/ я́ко же и ле́ствица, ю́же ви́де пра́отец, с Небеси́ нисходя́щу,/ та́ко и Ты, Богоневе́сто, Не́бо и зе́млю сочета́вшая,/ Восхожде́ние Ты еси́, и́мже и упасе́мся от бед.</p>
				<p>
					<style>Сла́ва, и ны́не,</style>
					<style>глас то́йже:</style>
				</p>
				<p>Христа́ Бо́га и Сы́на Твоего́, между́ двою́ разбо́йнику на Кресте́ ви́сима, зря́ще,/ го́рько рыда́ла еси́, Ма́ти,/ и жа́ло вни́де в се́рдце Твое́./ О Влады́чице Де́во, боле́знующи у́бо Сама́,/ спаси́ дне́сь вся удруче́нныя, истязу́емыя лю́ди Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Седя́й в сла́ве на Престо́ле Божества́,/ во о́блаце ле́гце/ прии́де Иису́с Пребоже́ственный/ Нетле́нною Дла́нию и спа́се зову́щия:/ сла́ва, Христе́, си́ле Твое́й.</emphasis>
				</p>
				<p>Истоща́ние прии́де на рабы́ Твоя́,/ и дом наш оста́вися пра́зден и пуст./ Хожду́ и взыва́ю, но не́сть ми спаса́юща,/ еди́на у́бо сме́рть отвещава́ет на глас мой,/ и, рыда́я, молю́ Тя и глаго́лю:/ не отве́ржи мене́ и Ты, Де́во Чи́стая,/ да спасе́н бу́ду.</p>
				<p>Цветоно́сную простри́, Влады́чице, ру́ку Твою́, и оживе́т вертогра́д Твой,/ и ни́щий обря́щут хле́бы своя́, и убо́зии ри́зы своя́,/ и вси восхва́лят и́мя Твое́,/ я́ко вои́стинну неизрече́нна е́сть ми́лость Твоя́.</p>
				<p>Егда́ восхо́щеши, никто́же сокруши́т ны,/ я́ко вели́кое дерзнове́ние обрела́ еси́ у Христа́ Бо́га, Сы́на Твоего́,/ и, сие́ зря́ще, вопие́м Ти, Влады́чице,/ да сохрани́ши и ны под кро́вом Твои́м.</p>
				<p>Правосла́внии христиа́ны, под Твою́ ми́лость дне́сь притека́ем/ и, явле́ние честны́я ико́ны Твоея́ све́тло праздну́юще, си́це глаго́лем Тебе́:/ простира́еши и нам, Благода́тная, необори́мую ри́зу Свою́.</p>
				<p>Разуме́йте, непокори́вии язы́цы,/ и не хвали́теся о мы́шце свое́й,/ зане́ еди́н е́сть град несокруши́м,/ и сия́ Твоя́, Присноде́во Влады́чице, Держа́ва и Ца́рство,/ е́же и стои́т до сконча́ния ве́ка.</p>
				<p>Аз, егда́ и во у́зех, но Тобо́ю, Отрокови́це Чи́стая, вы́ну свобо́дь е́смь,/ и не в страх ми умале́ние мое́ е́сть,/ но я́ко зла́ту — горни́ло и о́гнь,/ сие́ бо разуме́я, сла́влю у́зы моя́/ и велича́ю Тя, Непоро́чную Де́ву.</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>Водворя́ет ны змий во юдо́ль пла́ча и ча́яний злых./ Не мо́жем у́бо терпе́ти ско́рби своя́,/ но Ты, Богороди́тельнице, простира́еши нам покро́в Свой,/ и спасе́ни бу́дем от зол.</p>
				<p>Отрокови́це Де́во, спасла́ еси́ нас от рабо́ты вра́жия,/ и тем красно́ написа́ся и́мя Твое́:/ Цари́ца ми́рови Ты еси́, и Держа́ва Твоя́ да́же до после́дняго дне.</p>
				<p>Све́та непристу́пна Ма́ти Ты еси́,/ и всу́е дне́сь подви́жися тьма́ супроти́вная,/ никто́ же возмо́жет на ны, я́ко с на́ми Влады́чица на́ша,/ и сла́ва Твоя́ несконча́ема е́сть.</p>
				<p>Лю́дие Бо́жий, дру́зи моя́,/ уве́руйте во Христа́, Бо́га на́шего, и в преди́вно Его́ Ро́ждшую,/ храня́ще у́бо за́поведи Бо́га Вы́шняго/ и обря́щете душа́м ва́шим мир и ве́лию ми́лость.</p>
				<p>А́нгели, и ти́и просла́виша Тя, Влады́чицу вся́ческих и па́че Не́ба Превознесе́нную,/ пою́т бо Христу́, Сы́ну Твоему́:/ искупи́л еси́ лю́ди Твоя́, и в челове́цех благоволе́ние.</p>
				<p>Вели́чие Твое́ кто испове́сть, Богоро́дице,/ я́ко па́че смы́сла родила́ еси́ Бо́га Сло́ва,/ и не мо́жет язы́к челове́ч досто́йно Тя пе́ти,/ но приими́ ми́лостивно моли́тву мою́/ и сохрани́ раба́ Твоего́.</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
				</p>
				<p>Но́щь, и мрак, и во́ды пререка́ния лю́те истязу́ют зе́млю Твою́,/ се у́бо преще́ние Бо́жие и гнев Того́ е́сть,/ но молю́ Тя, Пречи́стая, молю́ и глаго́лю:/ а́ще хо́щеши — мо́жеши,/ и вем, я́ко умоли́т Отрокови́ца за Держа́ву Свою́.</p>
				<p>Уязви́хомся от зми́я, лю́ди Твоя́,/ и, я́ко из а́дова чре́ва, вопие́м Ти, Благода́тная Де́во:/ не нам, но ра́ди от <style>Тебе</style>́ избра́нных и а́нгельское житие́ возлюби́вших,/ спаси́, Богоро́дице, и вся правосла́вныя.</p>
				<p>Ю́зники окова́нныя
					<a type="note" xlink:href="#note6">6</a>,/ что, о Цари́це, без Тебе́ возмо́жем/ и ка́ко от грех свои́х упасе́мся?/ Но Ты, я́ко Блага́я, утверди́ в нас святы́ню Свою́/ и не отве́ржи моля́щихся Ти.
				</p>
				<p>Затми́ся со́лнце мое́ и дух мой изы́де в непотре́бие земли́,/ но те́мже и вознепщева́х
					<a type="note" xlink:href="#note7">7</a> о све́те Со́лнца Пра́вды и смири́х горды́ню мою́,/ Тебе́ взыва́ю, Де́во Чи́стая, да спасе́ши раба́ Твоего́.
				</p>
				<p>Единому́дренни да пребу́дем, лю́дие,/ и да возра́дуемся о ра́нах, и́же от Сотво́ршаго су́ть,/ я́ко, наказу́я, наказа́ ны Госпо́дь,/ не сме́рти у́бо предаде́/ и научи́ разуме́ти во́лю Свою́.</p>
				<p>Ме́ртвии возста́нут, и изве́ржет земля́ ко́сти своя́,/ зане́ всех совоскреси́т нас истоща́ние Претерпе́вый,/ и Сей е́сть Ца́рь ми́рови, и Ма́терь Его́ — Влады́чица на́ша.</p>
				<p>
					<style>Конда́к, глас 8:</style>
				</p>
				<p>Взбра́нной Воево́де победи́тельныя пе́сни прино́сим,/ я́ко дарова́ся нам Держа́ва Твоя́, и ничесо́же устраши́мся,/ не от ми́ра бо спасе́ние на́ше,/ но Превознесе́нныя Влады́чицы милосе́рдием огражда́емся/ и тому́ дне́сь ра́дуемся,/ я́ко прии́де Засту́пница на стра́жу земли́ Своея́.</p>
				<p>
					<style>И́кос:</style>
				</p>
				<p>Зря́ще ико́ну Твою́: во о́блацех — Бо́га и Отца́/ и на ру́цех Твои́х — Христа́ Бо́га, Сы́на Твоего́ и Спа́са ми́рови,/ покланя́емся ко хра́му Твоему́/ и, лобыза́я честны́я но́зи Твоя́, взыва́ем Ти си́це:/ вои́стинну дарова́ся нам спасе́ние ве́лие/ и наде́жда на́ша вы́ну пред на́ми,/ я́ко прии́де Влады́чица на стра́жу земли́ Своея́.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>Ликовству́йте, ве́рних собо́ри, и по́йте Царе́ви, И́же на Го́рних седя́щу,/ я́ко благослове́н и ди́вен е́сть Бог наш, Ве́лий Ревни́тель,/ и стра́шен Го́рний Сио́н и просла́влен во ве́ки.</p>
				<p>Юдо́лию пла́ча земля́ показа́ся Твоя́,/ о́гнь паля́щ прии́де и объя́т ю,/ но не рыда́йте, бра́тие,/ и́бо, я́ко купина́ неопали́ма, храм от Сио́на и просла́влен во ве́ки.</p>
				<p>И́мамы Тя, Росода́тельницу,/ и николи́же устраши́мся ве́тров, от пу́стынь воздвиза́емых,/ Тя бо, Пречи́стую, мо́лим и та́ко зове́м Ти:/ оживи́ вертогра́д Твой, и бу́дет просла́влен во ве́ки.</p>
				<p>Сло́во ле́стче положи́ша на мне врази́ моя́,/ и сокруша́ет мя рог непокори́вых./ Дру́зи мои́, и ти́и оста́виша мя;/ но не оста́ви мене́ и Ты, Влады́чице,/ и спаси́ мя, я́ко Ма́ти Бо́га моего́ Ты еси́,/ и храм Твой просла́влен во ве́ки.</p>
				<p>Обручи́ мя, о Присноде́во, святы́не Свое́й,/ и не убою́ся от тем враг мои́х, лю́те напа́дших на мя, и та́ко возопию́ Ти:/ Иерусали́ме, Иерусали́ме, святы́й еси́ град и просла́влен во ве́ки.</p>
				<p>Херуви́ми, и Серафи́ми, и вся Небе́сныя во́и/ пою́т Тя, Преблагослове́нную, и, вопию́ще, глаго́лют:/ не́сть храм ины́й, ра́зве Тебе́,/ и сей препросла́влен во ве́ки.</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>О́троки благочести́выя в пещи́/ Рождество́ Богоро́дичо спасло́ е́сть;/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Рыда́ние мое́ приими́, Влады́чице моя́,/ и угаси́ о́гнь, е́же от супоста́т разжже́н е́сть,/ да позна́ю Бо́га моего́ и со тща́нием воскли́кну Ему́:/ по́йте и превозноси́те Его́ во ве́ки.</p>
				<p>А́лчущ е́смь, и взыва́ю Ти, Влады́чице, и молю́ Тя,/ да не нетле́ние бу́дет ми в че́сть, но ми́лость Твоя́,/ та́ко о ней возглаго́лю:/ благослови́те, вся дела́ Госпо́дня, Го́спода,/ по́йте и превозноси́те во ве́ки.</p>
				<p>Непрестаю́щу горды́ню отжени́ от <style>Мене</style>́, Благода́тная,/ и угаси́ о́гнь я́звы моея́,/ и, не я́ко дым, но я́ко благоуха́ние Го́сподеви, воспою́ бра́тием мои́м:/ о́троцы, благослови́те, свяще́нницы, по́йте,/ лю́дие, превозноси́те Го́спода во ве́ки.</p>
				<p>Из пещи́ разжже́ния моего́, я́ко из а́дова пла́мени, вопию́ Ти:/ о Влады́чице Де́во, окропи́ мя росо́ю слез Твои́х,/ у Креста́ Сы́на Твоего́ излия́нных, и воскли́кну, взыва́я:/ благослови́те Ма́терь Бо́га Вы́шняго,/ Го́спода по́йте и превозноси́те во ве́ки.</p>
				<p>Любомра́чное о́ко мое́ просвети́ све́том смиренному́дрия Твоего́,/ и позна́ю во́лю Сотвори́вшаго мя,/ и не от мудрова́ния моего́, но се́рдцем мои́м воскли́кну о Нем:/ Его́ по́йте и превозноси́те во ве́ки.</p>
				<p>Ю́дуже
					<a type="note" xlink:href="#note8">8</a> грех, та́мо и скре́жет зубо́м,/ но не премолчи́, Де́во Чи́стая, и да́ждь ми глаго́л разуме́ния,/ да потерплю́ бре́мя мое́ и воскли́кну о Бо́зе, Спа́се мое́м:/ благослови́те, вся дела́ Госпо́дня, Го́спода,/ по́йте и превозноси́те во ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тери и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
				</p>
				<p>Дыха́ние бу́рное не сокруши́т и еди́наго от забра́л стены́ Твоея́./ Храм Твой утвержде́н е́сть и не подви́жится вы́ну,/ и, тому́ ра́дующеся, пое́м Ти:/ сла́ва Держа́ве Твое́й.</p>
				<p>Та́йная вся обнаже́нии показу́ются дне́сь./ Свят е́сть суд Твой, о Го́споди, и свя́то И́мя Твое́;/ но ви́ждь, Бо́же, я́ко среди́ бра́тии мои́х Ма́терь Твоя́,/ и преложи́ гнев Твой.</p>
				<p>Всеору́жием ве́ры опоя́ши мене́, Благода́тная,/ и смиренному́дрием укрепи́ десни́цу мою́,/ да, я́ко страж, пребу́ду, воспева́я и́мя Твое́,/ и, а́ще помо́жеши ми, не подви́жуся да́же до сме́рти.</p>
				<p>Огнезра́чный жезл Твой, я́ко пла́мень чист,/ и сим веде́ши, Путеводи́тельнице, лю́ди Твоя́,/ да соблюду́тся от бед христиа́ны.</p>
				<p>Я́рость а́дова и та не возмо́жет на ны,/ зане́ свят е́сть храм Твой/ и о се́мени Твое́м кля́тся Дави́д,/ непрестаю́ща хвала́ Твоя́ и Держа́ва Твоя́ до сконча́ния ве́ка.</p>
				<p>
					<style>Свети́лен:</style>
				</p>
				<p>Ублажа́т Тя, Богороди́тельнице, вси ро́ди,/ я́ко смире́ние Твое́ па́че всех предукраси́ся,/ и увенча́ся и́мя Твое́,/ и просла́ви Тя Бог, я́ко Ма́терь Свою́.</p>
				<p>
					<style>На хвали́тех, стихи́ры, Глас 5</style>:
				</p>
				<p>Седя́щаго на Херуви́мех носи́ла еси́/ ма́терними объя́тии,/ и Той сотвори́ Держа́ву Твою́,/ и, сему́ ра́дующеся, пое́м Ти:/ оса́нна, Ма́ти Христа́.</p>
				<p>Присноде́вство Твое́, я́ко столп недви́жим,/ и глава́ его́ превы́ше небе́с,/ и сотвори́ Ти вели́чие Си́льный,/ дне́сь ми́рови Влады́чица Ты еси́, и пое́м Ти:/ оса́нна, Ма́ти Христа́.</p>
				<p>
					<style>Сла́ва, и ны́не,</style>
					<style>глас то́йже:</style>
				</p>
				<p>Вои́стинну Богоро́дица Ты еси́,/ неизрече́нна е́сть сла́ва Твоя́,/ и того́ ра́ди велича́ем Тя,/ со Херуви́мы и Серафи́мы зову́ще:/ оса́нна, Ма́ти Христа́.</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на, пе́сни 3-я и 6-я, на во́семь. Проки́мен, глас 3, пе́снь Богоро́дицы:</style> Вели́чит душа́ Моя́ Го́спода,/ и возра́довася дух Мой о Бо́зе, Спа́се Мое́м. 
					<style>Стих: </style>Я́ко призре́ на смире́ние Рабы́ Своея́, се бо от ны́не ублажа́т Мя вси ро́ди. 
					<style>Апо́стол к Филипписи́ем, зача́ло 240</style>. Аллилу́ия, 
					<style>глас 8</style>: Слы́ши, Дщи, и ви́ждь, и приклони́ у́хо Твое́. 
					<style>Стих: </style>Лицу́ Твоему́ помо́лятся бога́тии лю́дстии. 
					<style>Ева́нгелие от Луки́, зача́ло 54. Прича́стен:</style> Ча́шу спасе́ния прииму́:
				</p>
				<p>
					<style>Моли́твы зри ниже.</style>
				</p>
			</section>
			<section>
				<title>
					<p>И́на слу́жба явле́нию ико́ны Пресвяты́я Влады́чицы на́шея Богоро́дицы «Держа́вныя»</p>
				</title>
				<p>
					<style>ВЕ́ЧЕР</style>
				</p>
				<p>
					<style>На</style> Го́споди, воззва́х: 
					<style>поста́вим стихо́в 8 и пое́м стихи́ры, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Я́ко вели́ка су́щи Цари́ца и Ма́ти/ на Небеси́ превысо́ких сил Царя́,/ пречи́стыя Твоя́ ру́це просте́рши,/ моле́бно за ны предстои́ши,/ и на земли́, я́ко Держа́вная Помо́щница,/ Боже́ственною Твое́ю ико́ною и ду́хом с Твои́ми рабы́ пребыва́еши,/ и ве́село спаса́еши,/ и избавля́еши от вся́кия напа́сти/ благоче́стно Богоро́дицу Тя испове́дающия.</p>
				<p>Херуви́мов и Серафи́мов превы́шши еси́, Богоро́дице,/ Небесе́ же и земли́ простра́ннейши,/ ви́димыя тва́ри и неви́димыя яви́лася еси́ преиму́щи
					<a type="note" xlink:href="#note9">9</a>/ несосу́дным сосужде́нием
					<a type="note" xlink:href="#note10">10</a>,/ Его́же бо простра́нствия небеса́ не вмеща́ют,/ в Твое́й утро́бе вмести́ла еси́, Чи́стая,/ Его́же моли́ спасти́ся рабо́м Твои́м.
				</p>
				<p>О Всеми́лостивая христиа́ном Помо́щнице,/ не мо́жет Тя воспе́ти досто́йно ум челове́ческий и А́нгельский,/ я́ко всея́ тва́ри честне́йши,/ Небе́сных и земны́х сла́внейши,/ всех бо родила́ еси́ Творца́ и Бо́га./ Но, о Влады́чице!/ приими́ ми́лостивно, ю́же Тебе́ от се́рдца возложи́хом пе́снь,/ спаса́й нас всегда́, на Тя бо наде́емся.</p>
				<p>
					<style>Глас 2</style>: Всем предста́тельствуеши, Блага́я,/ прибега́ющим с ве́рою в держа́вный Твой покро́в,/ ина́го бо не и́мамы, гре́шнии, к Бо́гу в беда́х и ско́рбех при́сно избавле́ния,/ обремене́ннии гре́хи мно́гими,/ Ма́ти Бо́га Вы́шняго,/ те́мже Ти припа́даем,/ изба́ви от вся́каго обстоя́ния рабы́ Твоя́.
				</p>
				<p>Упова́ние и покро́в держа́вный к Тебе́ притека́ющих, Богороди́тельнице,/ благо́е предста́тельство ми́ра,/ моли́ со Безпло́тными приле́жно,/ Его́же родила́ еси́, Человеколю́бнейшаго Бо́га,/ изба́витися душа́м на́шим от вся́каго преще́ния,/ еди́на Благослове́нная.</p>
				<p>
					<style>Глас 6</style>: Тебе́ вси ро́ди челове́честии/ хва́льныя да́ры прино́сят, Влады́чице,/ и мо́лятся я́ко Цари́це и Ма́тери Бо́жий,/ проро́цы Тя прему́дро пропове́даша,/ леви́ти благослови́ша,/ апо́столи и му́ченицы испове́даша,/ христоимени́тии лю́дие покланя́ются,/ архиере́и пропове́дуют,/ мона́си и прости́и благогове́ют,/ бога́тии и убо́зии, си́роты и вдо́вы,/ и всяк во́зраст, и вся́ко преспе́яние, ста́рческое и младе́нческое,/ под кров Твой держа́вный с ве́рою прибега́ем:/ покры́й и соблюди́, Госпоже́, моли́твами Твои́ми/ и спаси́ от бед ду́ши на́ша.
				</p>
				<p>Всем Предста́тельница те́плая показа́лася еси́, Богороди́тельнице,/ всех покро́в, Держа́ва же от Бо́га прибега́ющим к Тебе́,/ в ну́ждах су́щим Помо́щница,/ плене́нным ско́рое избавле́ние,/ Тебе́ бо Христо́с на ва́рвары положи́л е́сть Мсти́тельницу,/ и Засту́пницу, и сте́ну неруши́мую,/ и немощны́м кре́пость непреобори́мую,/ и ми́ра Пода́тельницу душа́м на́шим.</p>
				<p>
					<style>Глас 8</style>: Прииди́те, возра́дуемся Держа́вней Засту́пнице ро́да на́шего,/ Цари́це Богоро́дице,/ прииди́те, ти́хому Ея́ и чу́дному, почита́емому А́нгелы/ честно́му поклони́мся о́бразу,/ да́рует бо Богоро́дица ве́рным оби́льныя да́ры целе́бныя,/ от неистощи́маго исто́чника — святы́я ико́ны,/ неоску́дную благода́ть источа́ющи,/ тьмы́ избавля́ет нас искуше́ний и бед и вся́каго греха́,/ благоче́стно и богоприя́тно прославля́ющих/ и чту́щих све́тлую и чу́дную Богома́тере святу́ю ико́ну./ Тем, воспева́юще, воззове́м Первообра́зней:/ ра́дуйся, любе́зная ми́ру По́моще/ во спасе́ние душ на́ших.
				</p>
				<p>
					<style>Сла́ва, и ны́не, Богоро́дичен, Глас 4</style>: И́же Тебе́ ра́ди Богооте́ц, проро́к Дави́д:
				</p>
				<p>
					<style>Вход. Проки́мен дне и чте́ния 
						<emphasis>(зри 14-ое марта)</emphasis>
					</style>
				</p>
				<p>
					<style>На лити́и стихи́ры, глас 1</style>:
				</p>
				<p>Любо́вию, Чи́стая Де́во,/ Твою́ святу́ю ико́ну почита́ющим,/ и Бо́жию Тя и́стинную Ма́терь согла́сно возвеща́ющим,/ и ве́рно покланяющим Ти ся/ Храни́тельница яви́ся и Держа́вная Предста́тельница,/ вся́кое зло от сих удаля́ющи,/ я́ко вся могу́щая.</p>
				<p>Да и́мя Твое́, Богоро́дице,/ на земли́ славосло́вится,/ И́же из Тебе́ просия́в/ гре́шником держа́вную наде́жду и сте́ну Тя дарова́:/ Тобо́ю бо вся́кое дыха́ние к Бо́гу притека́ет.</p>
				<p>
					<style>Сла́ва, и ны́не,</style>
					<style>глас 5</style>:
				</p>
				<p>Востру́бим трубо́ю пе́сней,/ воспои́м согла́сно/ Засту́пнице страны́ на́шея,/ Цари́це Богоро́дице:/ ра́дуйся, благоволе́нием Твои́м оте́чество на́ше/ от лет дре́вних венча́вшая/ и благода́ть тому́ источа́ющая./ Те́мже и пречи́стый Твой покро́в/ и па́мяти тьма́ми тем
					<a type="note" xlink:href="#note11">11</a> чуде́с Твои́х/ Це́рковь на́ша Росси́йская све́тло пра́зднует./ Не отыми́ у́бо от нас, о Влады́чице,/ и ны́не ми́лости Твоя́,/ при́зри на ско́рбь и тесноту́ на́шу/ и воздви́гни нас держа́вным заступле́нием Твои́м.
				</p>
				<p>
					<style>На стихо́вне стихи́ры, глас 3</style>:
				</p>
				<p>Прииди́те, вси концы́ земли́,/ честну́ю ико́ну Бо́жия Ма́тере ублажи́м,/ и́бо, ру́це к Сы́ну возде́ющи, мо́лится./ Те́мже святы́м и держа́вным Ея́ предста́тельством/ мир оживле́н бы́сть,/ псалмы́, и пе́ньми, и пе́сньми духо́вными/ со все́ми святы́ми пра́зднуем све́тло.</p>
				<p>
					<style>Стих: </style>Помяну́ и́мя Твое́/ во вся́ком ро́де и ро́де.
				</p>
				<p>Вельми́ добро́тою украси́ Тя Бог,/ я́ко в челове́цех Свет на руку́ Твое́ю,/ Я́же еди́на во Све́те Его́,/ упова́ние христиа́ном,/ Помо́щница су́щим в ну́ждах и ско́рбех/ и приста́нище в пучи́не тружда́ющимся,/ моли́ изба́витися от напа́стей/ любо́вию пою́щим и́мя Твое́, Держа́вная Влады́чице.</p>
				<p>
					<style>Стих: </style>Слы́ши, Дщи, и ви́ждь,/ и приклони́ у́хо Твое́.
				</p>
				<p>Всечестно́е Твое́ и держа́вное и́мя,/ Пресвята́я Де́во Чи́стая,/ А́нгел мно́жество на Небесе́х/ и челове́ческий род на земли́ блажи́т,/ я́ко Ма́ти бы́сть Творца́ всех, Христа́ Бо́га./ Того́ моля́щи за ны не преста́й, мо́лим Тя,/ и́же на Тя с Бо́гом упова́ние возложи́хом,/ Богоро́дице Препе́тая и Неискусобра́чная.</p>
				<p>
					<style>Сла́ва, и ны́не,</style>
					<style>глас то́йже:</style>
				</p>
				<p>Прибе́жище и си́ла на́ша, Богоро́дице,/ держа́вная по́мощь ми́ра,/ моли́твами Твои́ми покры́й рабы́ Твоя́/ от вся́кия ну́жды,/ еди́на Благослове́нная.</p>
				<p>
					<style>Тропа́рь,</style>
					<style>глас 4</style>:
				</p>
				<p>А́нгелов ли́цы благогове́йно Тебе́ слу́жат,/ и вся Небе́сныя си́лы немо́лчными гла́сы Тя ублажа́ют,/ Богоро́дице Де́во,/ усе́рдно мо́лим Тя, Влады́чице:/ да пребу́дет Боже́ственная благода́ть/ на честне́й ико́не Твое́й Держа́вней,/ и светоза́рный луч сла́вы чуде́с Твои́х да нисхо́дит от нея́/ на всех, с ве́рою Тебе́ моля́щихся/ и вопию́щих Бо́гу: аллилу́ия.</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь:
					<style> Тропа́рь, три́жды.</style>
				</p>
				<p>
					<style>По 1-м стихосло́вии Седа́лен, Глас 6:</style>
				</p>
				<p>Свята́я Влады́чице Богоро́дице,/ Христа́ Бо́га на́шего Ма́ти,/ я́ко всех Творца́ неизрече́нно ро́ждшая,/ моли́ся всегда́ бла́гости Его́, страсте́й нас изба́вити/ и оставле́ние нам да́ти грехо́в.</p>
				<p>
					<style>Сла́ва Отцу́, и Сы́ну, и Свято́му Ду́ху:</style>
				</p>
				<p>Прегреше́ний пу́чиною обурева́емь,/ к ти́хому приста́нищу пречи́стыя Твоея́ моли́твы прибе́г, Богороди́тельнице, взыва́ю Ти:/ спаси́ мя, держа́вную Твою́ просте́рши десни́цу рабу́ Твоему́, Всенепоро́чная.</p>
				<p>
					<style>И ны́не, и при́сно, и во ве́ки веко́в. Ами́нь.</style>
				</p>
				<p>Наде́ждо ми́ра, Блага́я Богоро́дице Де́во,/ Твое́ и еди́но стра́шное предста́тельство дви́жем,/ умилосе́рдися на безпо́мощныя лю́ди,/ умоли́ ми́лостиваго Бо́га изба́витися душа́м на́шим от вся́каго преще́ния,/ еди́на Благослове́нная.</p>
				<p>
					<style>По 2-м стихосло́вии седа́лен,</style>
					<style>Глас 4</style>:
				</p>
				<p>Ты еси́ похвала́ и вене́ц святы́м всем, о Цари́це!/ Ты упова́ние на́ше и Помо́щница по Бо́зе,/ и на Тя наде́жду спасе́ния на́шего возложи́хом вси./ Тебе́ мо́лимся, я́ко Бо́жий Ма́тери:/ одожди́ гре́шным рабо́м Твои́м бога́тыя Твоя́ душеспаси́тельныя ми́лости.</p>
				<p>
					<style>Сла́ва Отцу́, и Сы́ну, и Свято́му Ду́ху:</style>
				</p>
				<p>Недви́жимое утвержде́ние ве́ры и честны́й дар душ на́ших,/ Богоро́дицу пе́сньми велича́ем, ве́рнии:/ ра́дуйся, Ка́мень жи́зни во чре́ве Твое́м вмести́вшая;/ ра́дуйся, конце́в на́деждо, скорбя́щих заступле́ние./ Ра́дуйся, Неве́сто Неневе́стная.</p>
				<p>
					<style>И ны́не, и при́сно, и во ве́ки веко́в. Ами́нь.</style>
				</p>
				<p>Всех Царя́ и Творца́ заче́нши, Де́во, родила́ еси́/ и се ны́не, я́коже Цари́ца, одесну́ю Сего́, Чи́стая, предстои́ши./ Те́мже молю́ Тя:/ шу́ия ча́сти изба́ви мя в час Суда́ и десны́м овца́м сопричти́.</p>
				<p>
					<style>Велича́ние:</style>
				</p>
				<p>Досто́йно е́сть/ велича́ти Тя: 
					<style>(о́бщее Богоро́дице), или́ сие́:</style>
				</p>
				<p>Досто́йно е́сть/ велича́ти Тя,/ Богоро́дице,/ земли́ Ру́сския Цари́цу Небе́сную/ и люде́й правосла́вных/ Влады́чицу Держа́вную.</p>
				<p>
					<style>По полиеле́и седа́лен, Глас 4:</style>
				</p>
				<p>Госпо́дьственно и и́стинно, Богоро́дице, моля́щися, я́ко Ма́ти, со дерзнове́нием Сы́ну Твоему́ и Бо́гу на́шему,/ сохрани́ лю́ди, изря́дно к покро́ву Твоему́ притека́ющия,/ в Тебе́ Держа́ву иму́щия, к Тебе́ прибега́ющия —/ Приста́нищу, Стене́, еди́ному Предста́тельству ро́да челове́ческаго.</p>
				<p>
					<style>Сла́ва, и ны́не, то́йже.</style>
				</p>
				<p>
					<style>Та́же степе́нна, 1-й антифо́н 4-го гла́са. Проки́мен, Глас 4:</style> Помяну́ и́мя Твое́/ во вся́ком ро́де и ро́де. 
					<style>Стих: </style>Слы́ши, Дщи, и ви́ждь, и приклони́ у́хо Твое́. Вся́кое дыха́ние: 
					<style>Ева́нгелие от Луки́, зача́ло 4.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>При́зри на ны, Всепе́тая Богоро́дице,/ возсия́й просвеще́ние сердца́м омраче́нным,/ и озари́ ста́до Твое́, Пречи́стая,/ ели́ко бо хо́щеши и мо́жеши,/ я́ко Ма́ти су́щи Зижди́теля Твоего́,/ и возопи́й моля́щим Тя:/ Аз е́смь с ва́ми, и никто́же на вы.</p>
				<p>
					<style>Кано́н,</style>
					<style>глас 8</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
				</p>
				<p>От земноро́дных возра́стши и Зижди́теля ро́ждши,/ ра́дуйся, на́ша похвало́, Богоро́дице Чи́стая,/ Тя, я́ко облада́ющую тва́рьми, велича́ем.</p>
				<p>Своего́ прие́мши Соде́теля, я́ко Сам восхоте́,/ от безсе́меннаго Твоего́ чре́ва па́че ума́ воплоща́ема, Чи́стая,/ тва́рей вои́стинну яви́лася еси́ Влады́чица.</p>
				<p>Пречи́стая Богоро́дице,/ Тобо́ю спасе́ние нетле́нно дарова́ся/ и неразруши́мо весе́лие и наде́жда, покро́в и Держа́ва/ и душа́м на́шим прибе́жище.</p>
				<p>Цари́ца еси́ всех еди́на,/ Бо́гу, Богороди́тельнице Чи́стая, святы́й престо́л и пала́та Христа́ Бо́га,/ Его́же моли́ о чту́щих ико́ну Твою́ честну́ю,/ пода́ти грехо́в оставле́ние.</p>
				<p>Бу́ди нам по́мощь, Твои́м рабо́м, Влады́чице Чи́стая,/ ве́рно моля́щим Тя, я́ко ми́лостива,/ и держа́вны нас воздви́гни, во е́же пе́ти Тя.</p>
				<p>Спаса́еши, я́ко мо́жеши, при́сно всех,/ я́ко ро́ждши Влады́ку,/ влады́чествия мя сла́стнаго и страсте́й свободи́, да пою́, ра́дуяся:/ ра́дуйся, Престо́ле Вы́шняго, Благослове́нная.</p>
				<p>
					<style>Катава́сия: </style>Отве́рзу уста́ моя́:
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
				</p>
				<p>Наде́ждо ми́ру держа́вная, покро́ве и предста́тельство, Всесвята́я Де́во,/ не пре́зри, Блага́я, моле́ния рабо́в,/ от любве́ Тя при́сно ублажа́ющих.</p>
				<p>Вопло́щся от утро́бы Твоея́ Госпо́дь, госпо́дствуя тва́рию,/ и Тебе́, Де́во, Госпожу́ показа́в ви́димым же всем и неви́димым,/ я́ко Ма́терь прославля́я Непоро́чную.</p>
				<p>Мари́е, честно́е Влады́ки прия́телище,/ возста́ви ны, па́дшия в про́пасть лю́таго отча́яния, и прегреше́ний, и скорбе́й,/ Ты бо еси́ гре́шных спасе́ние, и по́мощь, и держа́вное предста́тельство/ и спаса́еши рабы́ Твоя́.</p>
				<p>Су́щая Влады́чица на́ша, Всесвята́я Де́во,/ моля́щи не преста́й, Его́же родила́ еси́, Бо́га,/ Ца́рствия Своего́ нас сподо́бити.</p>
				<p>Кня́зь ми́рный прии́де на престо́л Дави́дов,/ ца́рствуя из Тебе́, Богоро́дице, Бог воплоща́емь./ О, чу́до!/ и, бра́нь разре́шь, почте́ кня́зи моави́тския/ и Тебе́, Ро́ждшую, Цари́цу показа́.</p>
				<p>Цари́це Де́во,/ ро́ждшая Царя́ Христа́,/ уще́дри и спаси́ мя, страстьми́ преклоне́ннаго,/ ве́рою утверди́ и наста́ви мя ко спасе́ния стези́, ве́рных спасе́ние.</p>
				<p>
					<style>Седа́лен,</style>
					<style>глас 4</style>:
				</p>
				<p>Да откры́вши нам всем мно́жество Твоея́ ми́лости/ и бла́гости безпреде́льную пучи́ну,/ грехи́ рабо́в Твои́х вся изгла́ди./ И́маши бо, Всенепоро́чная, я́ко Ма́ти Бо́жия, вла́сть над созда́нием/ и си́лою Твое́ю изводиши вся, я́ко хо́щеши,/ и́бо благода́ть Ду́ха Свята́го, я́ве все́льшаяся в Тя,/ соде́йствует Ти во всем, при́сно Всеблаже́ннейшая.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Тя, Богоневе́сто, похвалу́ всем Христо́с яви́/ и Держа́ву, пою́щим ве́рно Твое́ та́инство.</p>
				<p>Ста́нем благогове́йно в дому́ Бо́га на́шего и возопии́м:/ ра́дуйся, ми́ру Влады́чице,/ ра́дуйся, Мари́е, Госпоже́ всех нас;/ ра́дуйся, еди́на непоро́чная в жена́х и до́брая;/ ра́дуйся, сто́лпе о́гненный, вводя́щий в Вы́шнюю жи́знь челове́чество.</p>
				<p>Прибе́жище, Засту́пницу и си́льный покро́в Тя иму́ще,/ Благослове́нная Пречи́стая Ма́ти Бо́жия./ Твое́ю по́мощию и покро́вом Боже́ственным сохрани́ нас.</p>
				<p>Де́во господоимени́тая и Цари́ца всея́ тва́ри,/ мно́гими проро́ки пронарече́нная и ро́ждшая Царя́ Небе́сных сил,/ Ца́рствия Небе́снаго, Госпоже́, всех нас сподо́би моли́твами Твои́ми.</p>
				<p>Чи́ны а́нгельския удивля́ет, Богоро́дице, та́йны Твоея́ глубина́,/ бе́сы же смуща́ет Твоя́ ико́на,/ е́йже мы кла́няемся, чту́ще Тя, Бо́жию Ма́терь.</p>
				<p>Вы́сшую Херуви́м и всея́ тва́ри восхва́лим,/ Еди́ну, ро́ждшую Зижди́теля и Го́спода/ и отве́рзшую две́ри ра́йския нам.</p>
				<p>К Тебе́ прибега́ю, Еди́ней Держа́вней, ве́рных покро́ву,/ на Тя наде́жду возлага́ю спасе́ния моего́,/ Пресвята́я Влады́чице Богоро́дице, не пре́зри мене́.</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Человеколю́бче.</emphasis>
				</p>
				<p>Богоро́дице, всех Цари́це, правосла́вных похвало́,/ ерети́чествующих шата́ния разори́,/ мир же пода́ждь чтушим, Пречи́стая, честны́й Твой о́браз.</p>
				<p>Держа́вным Твои́м кро́вом от враг наве́та/ нас, Чи́стая, Твоя́ рабы́, сохрани́ вся невре́дны,/ Тя бо стяжа́хом еди́ну прибе́жище в ско́рбех.</p>
				<p>Скоре́йшею моли́твою, бо́дрым Твои́м покро́вом,/ держа́вною Твое́ю, Влады́чице Чи́стая, по́мощию,/ ны́не соблюди́ ве́рныя Твоя́ рабы́ от вся́каго сопроти́внаго прило́га/ и страсте́й, и прегреше́ний, и напа́стей спаси́.</p>
				<p>Цари́ца еси́ Царя́ Христа́ и Го́спода,/ па́че сло́ва ро́ждши Разо́ршаго а́дова ца́рствия,/ Его́же приле́жно моли́, Отрокови́це,/ Вы́шняго Ца́рствия сподо́бити вся, чту́щия Тя.</p>
				<p>Избавля́ющи яви́ся, Пречи́стая, от страсте́й наведе́ния
					<a type="note" xlink:href="#note12">12</a> и бесо́в лука́вых Твоего́ раба́,/ стяжа́вшаго Тя держа́вное заступле́ние и Предста́тельницу Непосты́дную.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
				</p>
				<p>Преукраше́на сла́вою Боже́ственною,/ Честна́я Цари́ца Сы́ну Своему́ и Бо́гу предстои́т,/ спасе́ние душе́вное нам прося́щи.</p>
				<p>Благоде́теля ро́ждши, до́брых Вино́внаго,/ благодея́ния бога́тство всем источи́:/ вся бо мо́жеши,/ я́ко си́льнаго в кре́пости Христа́ ро́ждши, Богоблаже́нная.</p>
				<p>Да прии́дет ны́не на ны держа́вная Твоя́ дла́нь, Влады́чице,/ и ча́емыя челове́ческия ско́рби да изба́вит нас.</p>
				<p>Влады́чице, Ма́ти Изба́вителя,/ приими́ моли́твы Твои́х непотре́бных раб,/ и́мже возда́ждь избавле́ние грехо́в/ и богоуго́дныя жи́зни прия́тное исправле́ние.</p>
				<p>Цари́ца еси́ всех еди́на, Бо́гу, Богороди́тельнице Чи́стая,/ святы́й престо́л и пала́та Христа́ Бо́га,/ Его́же моли́ о чту́щих честну́ю ико́ну Твою́,/ пода́ти грехо́в оставле́ние.</p>
				<p>Раб, ны́не прихожду́ к Тебе́, Ма́тери всех Бо́га,/ от всех изба́витися напа́стей моля́ся./ Но, о Богороди́тельнице,/ ца́рствующи с Сыно́м Твои́м, христиа́нский род сохраня́й.</p>
				<p>Держа́вный Твой покро́в, Богороди́тельнице,/ я́ко Засту́пница су́щи,/ да́ждь ми вско́ре, напа́стьми одержи́му,/ и невре́дна от сих сохрани́ мя.</p>
				<p>
					<style>Конда́к, глас 8</style>:
				</p>
				<p>Взбра́нней Воево́де, Засту́пнице на́шей Держа́вней,/ пе́сни благода́рственный прино́сим о дарова́нии нам ико́ны Ея́ святы́я,/ е́юже огражда́еми, ничесо́же устраши́мся,/ не от челове́к бо спасе́ние на́ше,/ но Преблагослове́нныя Влады́чицы милосе́рдием./ Те́мже дне́сь ра́дуемся и пра́зднуем све́тло,/ я́ко прии́де Держа́вная на стра́жу земли́ Своея́.</p>
				<p>
					<style>Ин конда́к, глас то́йже:</style>
				</p>
				<p>Избра́нней от всех родо́в Засту́пнице ро́да христиа́нскаго,/ покро́вом Своея́ бла́гости покрыва́ющей страну́ на́шу правосла́вную,/ благода́рственныя пе́ния прино́сим Ти, Влады́чице,/ о явле́нии нам чу́дныя ико́ны Твоея́ Держа́вныя./ Ты же, я́ко Всеми́лостивая Засту́пница всех, с ве́рою к Тебе́ притека́ющих,/ от вся́ких нас бед свободи́, да зове́м Ти:/ ра́дуйся, Ма́терь Бо́жия Держа́вная,/ Засту́пнице Усе́рдная ро́да христиа́нскаго.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>От Иуде́и доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Богооте́ц у́бо Дави́д Твою́ сла́ву напису́ет, Де́во,/ и Тебе́ тва́рей Цари́цу я́вленно проро́чествует,/ предстоя́щую одесну́ю, Всенепоро́чная, Бо́га оте́ц на́ших.</p>
				<p>Цари́ца Де́ва, злато́ю оде́ждою украше́на,/ Сы́ну Царю́ ны́не предстои́т,/ Я́же без сравне́ния А́нгел превы́шши.</p>
				<p>Ро́дове Тя вси блажа́т, Чи́стая,/ Иису́с бо еди́н, рожде́йся от Твоея́ утро́бы,/ Той, я́ко ве́сть, сотвори́, Отрокови́це Де́во, с Тобо́ю вели́чия,/ Его́же моли́ спасти́ся ста́ду и лю́дем Твои́м.</p>
				<p>Цари́ца всех, прише́дши свято́ю ико́ною Свое́ю,/ Небе́сный кров на сла́ву нам уста́ви,/ и́мже спаса́емся от неви́димых враг нахожде́ния, к Сы́ну Ей вопию́ще:/ благослове́н Бог оте́ц на́ших.</p>
				<p>Я́ко жениха́ Тя кра́сный черто́г,/ я́ко Влады́чню пала́ту одушевле́нну,/ я́ко порфи́ру всезлату́ю,/ я́ко красне́йшее оби́телище Христо́во,/ Влады́чице всех, умоля́ющаго Тя спаси́ мя.</p>
				<p>Отча́явся по́мощи вся́кия,/ к Тебе́, Пренепоро́чная, Держа́вной Храни́тельнице и Покро́ву, притеко́х:/ не отри́ни у́бо мене́ от Боже́ственнаго покро́ва Твоего́.</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Царя́ Небе́снаго,/ Его́же пою́т во́и А́нгельстии,/ хвали́те и превозноси́те во вся ве́ки.</emphasis>
				</p>
				<p>Кто не воспое́т Тя от земноро́дных, Нескве́рная, Чи́стая Голуби́це,/ Ты бо родила́ еси́ нам Свет вели́кий, жи́зни бога́тство, Иису́са Спа́са,/ Его́же пое́м, хва́ляще я́ко Го́спода, и превозно́сим во вся ве́ки.</p>
				<p>Тебе́, све́тлому Изба́вителя све́щнику,/ прекра́сный спле́тше лик, пое́м:/ вся дела́ Госпо́дня, по́йте непреста́нно Де́ву Мари́ю/ и превозноси́те <style>ю</style> во ве́ки.</p>
				<p>Тро́ицы яви́лася еси́ честны́й храм,/ в Не́мже Оте́ц — любо́вию, Сын — пло́тию,/ Дух Святы́й наше́ствием оби́тель Себе́ сотвори́, Еди́н и́стинный Бог наш,/ Его́же умоли́ о нас, Предста́тельнице всемо́щная.</p>
				<p>Позлаще́нною ри́зою, я́коже Цари́цу, Сын Твой просвети́в заре́ю Ду́ха,/ Тебе́ одесну́ю Себе́ поста́ви, Пречи́стая,/ Его́же превозно́сим во вся ве́ки.</p>
				<p>Ты — две́рь Царя́ Небе́с и храм сла́вы Его́, Де́во Всепе́тая,/ отве́рзи нам две́ри милосе́рдия/ и введи́ ны моли́твами Твои́ми в жили́ще Небе́сныя сла́вы.</p>
				<p>Ма́ти Пресвята́я,/ Ея́же моли́твами род челове́ческий при́сно соблюда́ется,/ поклони́ся Отцу́, умоли́ Сы́на, призови́ Свята́го Ду́ха/ и уми́лостиви Бо́га, в Тро́ице Еди́наго, о мно́жестве грехо́в на́ших,/ да, Тобо́ю поми́ловани бы́вше,/ Творца́ и Тебе́ благослови́м отны́не и до ве́ка.</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
				</p>
				<p>Рече́м Твои́х усте́н, Всечи́стая, после́дующе, Тя ублажа́ем,/ с Тобо́ю бо вои́стинну вели́чия сотвори́вый Госпо́дь возвели́чи Тя/ и и́стинную Бо́жию Ма́терь, рожде́йся из чре́ва Твоего́, показа́.</p>
				<p>Приклони́вый Небеса́ в Тя, Де́во, всели́ся/ и ны́не на моли́тву Твою́ зрит, Богоро́дице Чи́стая,/ Твое́, Цари́це, исполня́я проше́ние,/ Ему́же за ны усе́рдно помоли́ся,/ на Тя бо наде́емся, Благослове́нная.</p>
				<p>Святы́х Свята́я, Де́во Чи́стая,/ святы́х Свята́го родила́ еси́,/ всех освяща́ющаго, Христа́ Изба́вителя./ Те́мже Тя, Цари́цу и Влады́чицу всех, я́ко Ма́терь Зижди́теля тва́рей пропове́дуем.</p>
				<p>Предъизбра́нная от всех родо́в, услы́ши глас наш/ и да́руй проще́ние душ на́ших, избавле́ние страсте́й и боле́зней,/ вся могу́щая, я́ко Ма́ти Бо́жия.</p>
				<p>Цари́цу Де́ву Тя пропове́дует Дави́д, Пречи́стая, Чи́стую,/ те́мже мо́лим Тя:/ Небе́снаго ны Ца́рствия сотвори́ насле́дники, да ублажа́ем Тя.</p>
				<p>Приими́ е́же от души́ моле́ние мое́, Пречи́стая Влады́чице,/ Я́же Бо́га ро́ждши пло́тию,/ к Тебе́ бо прибего́х, к держа́вней по́мощи,/ да не погрешу́ наде́жды моея́.</p>
				<p>
					<style>Свети́лен, глас 1</style>:
				</p>
				<p>Влады́чице, всех Влады́чица и всех вы́шшая,/ всех же превосходя́щая Го́рних во́инств,/ простри́ ру́ку держа́вну и сохрани́ мир,/ свяще́нники благослови́, Тебе́ священноде́йствующия,/ мона́хи же прости́, моля́щияся Тебе́,/ оте́чество на́ше соблюди́, Свята́я Богоро́дице./ И ны́не нас сподо́би ви́дети Небе́сное Ца́рство и ра́йскую две́рь,/ егда́ ся́дет Судия́ суди́ти вселе́нней/ во второ́м и Стра́шном Суди́лище, Влады́чице А́нгелов.</p>
				<p>
					<style>Сла́ва, и ны́не:</style>
				</p>
				<p>Да и́мя Твое́, Богоро́дице, на земли́ славосло́вится,/ И́же из Тебе́ просия́в гре́шником держа́вную наде́жду и сте́ну Тя дарова́,/ Тобо́ю бо вся́кое дыха́ние к Бо́гу притека́ет.</p>
				<p>
					<style>На хвали́тех стихи́ры, глас 5:</style>
				</p>
				<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу:/ град непоколеби́мый,/ сте́ну необори́мую,/ тве́рдую Предста́тельницу/ и прибе́жище душ на́ших.</p>
				<p>Святе́йшая Херуви́м,/ вы́шшая Небе́с, Всепе́тая Богоро́дице,/ Тя вои́стинну испове́дующе,/ и́мамы, гре́шнии, спасе́ние/ и обрета́ем во искуше́ниих предста́тельство./ Те́мже не преста́й о нас моля́щи,/ Держа́во и прибе́жище душ на́ших.</p>
				<p>Востру́бим трубо́ю пе́сней,/ прекло́нишися бо свы́ше, Всецари́ца Ма́ти и Де́ва/ благослове́ньми венчава́ет воспева́ющия Ю,/ христоимени́тии лю́дие да стеку́тся/ и Цари́це да воспле́щут в пе́снех,/ Царя́ ро́ждшей,/ сме́ртию одержи́мыя пе́рвее/ разреши́ти человеколю́бно благоволи́вшаго./ Па́стырие и учи́телие,/ до́браго Па́стыря Пречи́стую Ма́терь, соше́дшеся, восхва́лим,/ све́щник златоза́рный, светоно́сный о́блак,/ Небе́с простра́ннейшую, одушевле́нный киво́т,/ огнезра́чный Влады́чень престо́л,/ манноприе́мную злату́ю ста́мну,/ заключе́нную Сло́ва две́рь,/ всех христиа́н прибе́жище,/ пе́сньми Богоглаго́ливыми похваля́юще, си́це рцем:/ пала́то Сло́ва,/ сподо́би смире́нныя ны Небе́снаго Ца́рствия,/ ничто́же бо невозмо́жно хода́тайству Твоему́.</p>
				<p>
					<style>Сла́ва, и ны́не,</style>
					<style>глас 8</style>:
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>О, пресла́внаго чудесе́:/ Небесе́ и земли́ Цари́ца,/ от святы́х сро́дников на́ших умоля́емая,/ до ны́не зе́млю Ру́сскую покрыва́ет/ и ли́ка Своего́ изображе́ниями ми́лостивно обогаща́ет./ О Влады́чице Держа́вная,/ не преста́ни и на бу́дущее вре́мя/ во утвержде́ние на Руси́ Правосла́вия/ ми́лости и чудеса́ излива́ти до ве́ка. Ами́нь.</p>
				<p>
					<style>Славословие вели</style>́
					<style>кое и отпу</style>́
					<style>ст</style>
				</p>
				<p>
					<style>НА ЛИТУРГИ́И СЛУ́ЖБА ВСЯ БОГОРО́ДИЦЫ</style>
				</p>
				<p>
					<style>Моли́тва</style>
				</p>
				<p>О Держа́вная Влады́чице, Пресвята́я Богоро́дице, на объя́тиих Свои́х держа́щая Содержа́щаго дла́нию всю вселе́нную, Царя́ Небе́снаго! Благодари́м Тя за неизрече́нное милосе́рдие Твое́, я́ко благоволи́ла еси́ яви́ти нам, гре́шным, сию́ святу́ю чудотво́рную ико́ну Твою́ во дни си́и. Благодари́м Тя, я́ко призре́ла еси́ с высоты́ святы́я Своея́ на чад правосла́вных, и, я́ко со́лнце све́тлое, увеселя́еши ны́не изнемо́гшия от печа́ли очеса́ на́ша пресла́достным зре́нием держа́внаго о́браза Твоего́! О Преблагослове́нная Ма́терь Бо́жия, Держа́вная Помо́щнице, Кре́пкая Засту́пнице, благодаря́ще Тя, со стра́хом и тре́петом, я́ко раби́ непотре́бнии, мы припа́даем, со умиле́нием, с сокруше́нием серде́чным, со слеза́ми мо́лим Тя: вкорени́ в сердца́х всех нас пра́вду, мир и ра́дость о Ду́се Свя́те, водвори́ в стране́ на́шей тишину́, благоде́нствие, безмяте́жие, любо́вь друг ко дру́гу нелицеме́рную! Держа́вою Твое́ю всеси́льною поддержи́ нас, сла́бых, малоду́шных, немощны́х, уны́лых, подкрепи́, возста́ви! Я́ко да под держа́вою Твое́ю всегда́ храни́ми, пое́м, велича́ем и сла́вим Тя, Держа́вную Засту́пницу ро́да христиа́нскаго во ве́ки веко́в. Ами́нь.</p>
				<p>
					<style>И́на моли́тва</style>
				</p>
				<p>О ми́ра Засту́пнице, Ма́терь Всепе́тая, со стра́хом, ве́рою и любо́вию припа́дающе пе́ред честно́ю ико́ною Твое́ю Держа́вною, усе́рдно мо́лим Тя: не отврати́ лица́ Твоего́ от прибега́ющих к Тебе́, умоли́, Милосе́рдная Ма́терь Све́та, Сы́на Твоего́ и Бо́га на́шего, Сладча́йшаго Го́спода Иису́са Христа́, да сохрани́т в ми́ре страну́ на́шу, да утверди́т держа́ву на́шу в благоде́нствии, да изба́вит нас от междоусо́бныя бра́ни и укрепи́т Святу́ю Це́рковь на́шу Правосла́вную, да непозы́блему соблюде́т <style>ю</style> от неве́рия, раско́ла и ересе́й. Не и́мамы бо ины́я по́мощи, не и́мамы ины́я наде́жды, ра́зве Тебе́, Пречи́стая Де́во: Ты еси́ Всеси́льная христиа́н Засту́пница пред Бо́гом, пра́ведный гнев Его́ умягча́ющая. Изба́ви всех, с ве́рою Тебе́ моля́щихся, от паде́ний грехо́вных, от наве́та злых челове́к, от гла́да, скорбе́й и боле́зней. Да́руй нам дух сокруше́ния, смире́ние се́рдца, чистоту́ помышле́ний, исправле́ние грехо́вныя жи́зни и оставле́ние согреше́ний на́ших, да вси, благода́рне воспева́юще вели́чия Твоя́, сподо́бимся Небе́снаго Ца́рствия и та́мо со все́ми святы́ми просла́вим Пречестно́е и великоле́пое И́мя в Тро́ице сла́вимаго Бо́га: Отца́, Сы́на и Свята́го Ду́ха. Ами́нь.</p>
			</section>
			<section>
				<title>
					<p>Икона Божией Матери, именуемая «Державная»</p>
				</title>
				<p>Икона Божией Матери, именуемая «Державная» была обретена в подмосковном селе Коломенское 2 марта 1917 года. Жительнице слободы Перерва, прихожанке храма в честь Вознесения Христова Евдокии Адриановой было трижды открыто в тонком сне, что в храме находится позабытая чудотворная икона, которую надлежит с подобающей честью водрузить в храме, так как отныне через нее будет явлено Небесное Покровительство и Заступничество Царицы Небесной. На иконе, чтимый список которой поныне имеется в Казанском храме (Коломенское) Пресвятая Богородица изображена восседающей на троне. В руках Она держит скипетр и державу (отсюда и название иконы «Державная»). Служба и акафист ей составлены с участием Патриарха Тихона († 1925); иная Служба составлена Владимиром Васильевичем Богородицким.</p>
			</section>
			<section>
				<title>
					<p>Свята́го священному́ченика Феодо́та, епи́скопа Кирини́йскаго</p>
				</title>
				<p>
					<style>Аллилу́ия, или́ тропа́рь</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 4</style>.
				</p>
				<p>
					<style>Подо́бен:</style> Я́ко до́бля:
				</p>
				<p>Свяще́нник свяще́ннейший,/ Це́ркве основа́ние,/ столп непоколеби́м яви́лся еси́, всесла́вне,/ чудотво́рец и́стиннейший,/ Богода́нен, сла́вне,/ и свети́льник всесве́тел свяще́нный был еси́,/ и рай, жи́зни дре́во/ посреди́ стяжа́в, Иису́са Жизнода́вца,/ священному́чениче Феодо́те.</p>
				<p>Воло́выми жи́лами бие́мь,/ и на дре́ве протяза́емь,/ и го́рько стру́жемь, досточу́дне,/ и в темни́це заключа́емь,/ и гвоздьми́ но́ги твоя́ пригвожде́ны лю́те,/ на одр разжже́н полага́емь,/ непрело́жен яви́лся еси́,/ во всех Укрепля́ющаго тя сла́вя,/ священному́чениче Феодо́те.</p>
				<p>Жи́лами твои́х по́двигов/ врага́ придави́в,/ и того́ си́лу побори́л еси́/ и, му́жествовав светле́йше,/ в вы́шнем Ца́рствии венцено́сец живе́ши,/ просвеще́ния сподо́бився/ и красоты́ пра́зднующих,/ и мо́лишися чту́щия тя спасти́,/ сла́ва му́чеников Феодо́те.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Осужде́ния изба́ви, Пресвята́я Богоневе́сто,/ и лю́тых прегреше́ний/ смире́нную мою́ ду́шу,/ и сме́рти измени́ моли́твами Твои́ми,/ и да́руй оправда́ние получи́ти/ в де́нь испыта́ния,/ е́же получи́ша святы́х собо́ри,/ покая́нием очище́на мя пре́жде конца́ покажи́/ и сле́зными излия́нии.</p>
				<p>
					<style>Крестобогоро́дичен. Подо́бен то́йже:</style>
				</p>
				<p>На Кресте́ Тя я́ко узре́/ пригвожде́на, Го́споди,/ А́гница и Ма́ти Твоя́ дивля́шеся/ и — что́ виде́ние сие́, — взыва́ше:/ Сы́не вожделе́нне,/ сия́ Тебе́ неве́рный собо́р воздаде́ беззако́нный,/ и́же мно́гих Твои́х чуде́с наслади́выйся?/ Но сла́ва неизглаго́ланному/ соше́ствию Твоему́, Влады́ко.</p>
				<p>
					<style>Кано́н, его́же краегране́сие:</style> Бо́жие да́ние был еси́ ле́потно, блаже́нне. 
					<style>Ио́сиф.</style>
					<style>Глас 4</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Бог твоя́ к Нему́ движе́ния, му́чениче, напра́ви,/ Его́же честны́я соблю́д за́поведи,/ иера́рх был еси́/ и муче́ния кро́вию озари́лся еси́, явле́ннейше.</p>
				<p>Боже́ственне и благоче́стие пожи́в,/ пло́ти движе́ния по́стническими умертви́в по́двиги/ и живо́т прие́м,/ иера́рхов удобре́ние, му́чеников исполне́ние.</p>
				<p>Всели́вся в прему́дрое се́рдце твое́ Дух Святы́й,/ от пеле́н, преподо́бне, пра́ва, сострада́тельна тя, и ти́ха,/ и иера́рха Боже́ственна, му́чениче, показа́, Феодо́те.</p>
				<p>
					<style>Богоро́дичен:</style> Бя́ше порабоще́но пе́рвее пре́лестию, Чи́стая, челове́ческое естество́ лука́вне,/ Христа́ же ро́ждши, Ты свобо́ду улучи́,/ велему́дренно Тя сла́вящее.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Слез твои́х стена́ньми, и крове́й пото́ки угаси́л еси́ пре́лести лю́тое у́глие,/ му́чениче святи́телю Феодо́те.</p>
				<p>Житие́ твое́ чи́стое показа́в,/ священноде́теля Боже́ственна и и́стинна свиде́теля тя страсте́й Христо́вых соде́ла.</p>
				<p>Среди́ суди́ща стоя́/ и уязвля́емь лю́тыми ра́нами,/ Христо́ва И́мене, му́чениче, не отве́рглся еси́, Феодо́те.</p>
				<p>
					<style>Богоро́дичен:</style> Уврачу́й мой ум,/ изнемо́гший прило́ги, Пречи́стая, лука́ваго зми́я/ и греху́ рабо́тающий.
				</p>
				<p>
					<style>Седа́лен,</style>
					<style>глас 4</style>.
				</p>
				<p>
					<style>Подо́бен:</style> Вознесы́йся:
				</p>
				<p>Священнонача́льства оде́жду светле́йшу/ крове́й твои́х омоче́ньми соде́лал еси́,/ на Небеса́ всели́вся, Феодо́те,/ ви́дя, Его́же возжеле́л еси́ чи́стою мы́слию./ Те́мже твою́ сла́вим всесвяще́нную па́мять и взыва́ем:/ помяни́ нас, со дерзнове́нием к Бо́гу предстоя́й.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Нечи́стых помысло́в мои́х мно́жество и безме́стных мы́слей обурева́ния/ кто изрещи́ мо́жет, Всенепоро́чная?/ настоя́ния же безпло́тных враг мои́х кто испове́сть и сих зло́бу?/ Но Твое́ю мольбо́ю, Блага́я, сих мне всех избавле́ние да́руй.</p>
				<p>
					<style>Крестобогоро́дичен:</style>
				</p>
				<p>И́же от Безнача́льнаго Отца́ рожде́ннаго/ напосле́док Тя пло́тию Ро́ждшая,/ на Кресте́ ви́сяща зря́щи, Христе́, — увы́ Мне, Любе́знейший Иису́се, — вопия́ше, —/ ка́ко сла́вимый я́ко Бог от А́нгел/ от беззако́нных ны́не челове́к, Сы́не, хотя́ распина́ешися?/ Пою́ Тя, Долготерпели́ве.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Сокруша́емо те́ло твое́ ра́нами,/ по́мысл тверде́йший и вои́стинну, му́чениче, крепча́йшь соде́ловаше, пою́ща:/ сла́ва си́ле Твое́й, Го́споди.</p>
				<p>Распаля́емь любо́вию Влады́чнею,/ я́же от ран терпе́л еси́ боле́зни люте́йшия,/ я́коже ино́му стра́ждущу,/ сам пребыва́л еси́ велича́йший в му́ченицех, Феодо́те.</p>
				<p>Претерпе́л еси́ му́ки, Богому́дре о́тче, прибли́жившися те́лу,/ воздая́ния бо пребыва́ющая ви́дел еси́ ума́ чистото́ю,/ облегча́ющая боле́зни твоя́.</p>
				<p>
					<style>Богоро́дичен:</style> Светле́йшая пала́то Влады́ки, Пресвята́я Богоро́дице,/ хра́мы нас покажи́ Свята́го Ду́ха,/ в хра́ме Твое́м святе́м хвалу́ Го́сподеви принося́щия.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой Свет,/ в мир прише́л еси́,/ Свет святы́й, обраща́яй из мра́чна неве́дения/ ве́рою воспева́ющий Тя.</emphasis>
				</p>
				<p>Возвыша́емь, му́дре, на дре́во, Феодо́те,/ претерпева́л еси́ тверде́йше терза́ния пло́ти твоея́,/ вельми́ удивля́емь.</p>
				<p>Ви́сим, строга́ния терпе́л еси́ теле́сная, Феодо́те,/ Влады́ку укрепля́ющаго име́яй/ и ве́рою тя утвержда́юща.</p>
				<p>Кро́вными омоче́ньми обагри́в, Феодо́те блаже́нне, оде́жду твою́ свяще́нную,/ светле́йшу показа́л еси́.</p>
				<p>
					<style>Богоро́дичен:</style> Зачала́ еси́ Бо́га, бы́вша Челове́ка, о Влады́чице!/ Сего́ ра́ди, ро́ди родо́в, Тя непреста́нно ублажа́ем.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею кро́вию.</emphasis>
				</p>
				<p>Всажде́н был еси́ в темни́цу, я́ко злоде́й, Феодо́те,/ храни́тель сый Боже́ственных Влады́ки, сла́вне, повеле́ний,/ Боже́ственное твое́ пра́зднество вельми́ уясни́вшаго.</p>
				<p>Стоя́л еси́ пред суди́щем непра́ведных, су́дим,/ и осужда́я челове́ки, беззако́ннующия всу́е/ и предпочита́ющии непра́вду, святи́телю Богому́дре, па́че пра́вды.</p>
				<p>Во́лны свире́пых мук разруши́л еси́,/ я́коже не́кий ка́мень, всеблаже́нне,/ возше́д восхожде́нием твоего́ се́рдца к Ка́меню краеуго́льному — Христу́ Бо́гу.</p>
				<p>
					<style>Богоро́дичен:</style> Всели́вся во чре́во Твое́, Христо́с Бог наш/ в челове́цех живу́щий грех, Пречи́стая, изгоня́ет/ и сво́йственный Себе́ человеколюбе́зно соде́ловает.
				</p>
				<p>
					<style>Конда́к, глас 3</style>:
				</p>
				<p>Мо́ря злове́рие обличи́л еси́,/ и и́дольскаго безбо́жия ле́сть ве́рою правове́рия уязви́л еси́/ и, всесожже́ние Боже́ственное быв,/ чудоде́йствием ороша́еши концы́,/ о́тче святи́телю Феодо́те, Христа́ Бо́га моли́/ дарова́ти нам ве́лию ми́лость.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В пещи́ авраа́мстии о́троцы перси́дстей/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Боже́ственною, о́тче, распаля́емь любо́вию Ду́ха,/ на одр разжже́н весьма́ возложе́н, не опали́м пребы́л еси́,/ благослове́н еси́, Бо́же мой, зовы́й, и Го́споди.</p>
				<p>Я́коже ино́му сам пребыва́я стра́ждущу,/ ве́сь бо умо́м, блаже́нне, к Бо́гу прише́д,/ сече́ния же и жже́ния ты небре́гл еси́,/ не чу́вствуя Христо́вым манове́нием.</p>
				<p>Прему́дростию слове́с безслове́сия су́щия, блаже́нне, испо́лнены посреди́ суди́ща обличи́л еси́,/ проявле́нно злоче́стием неду́говавшия/ и па́че сотво́ршаго де́монския изво́лившия куми́ры.</p>
				<p>
					<style>Богоро́дичен:</style> С Вы́шним ликостоя́нием, вси, Ма́ти Бо́жия, ра́дуйся, Тебе́ зове́м,/ одушевле́нное не́бо, и пресла́вная пала́то, и престо́ле о́гненный,/ на не́мже Христо́с пло́тию почи́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ру́це распросте́р, Дании́л/ льво́в зия́ния в ро́ве затче́:/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>По́двиги твои́ми врагу́ противля́яся, му́чениче Феодо́те,/ гвоздьми́ бо, сла́вне, в но́ги пронзе́н,/ отводя́щею к Ца́рству Небе́сному стезе́ю ше́ствовал еси́,/ благослови́те, поя́, дела́ Госпо́дня, Го́спода.</p>
				<p>Пропове́дая Бо́га, на зе́млю прише́дша/ и Боже́ственными страстьми́ стра́сть всепа́губную разру́шшаго,/ стра́сть Боже́ственную и блаже́нную подъя́л еси́ пло́тию, вопия́, Феодо́те:/ благослови́те, вся дела́ Госпо́дня, Го́спода.</p>
				<p>Крове́й ка́плями и свяще́нных уче́ний тече́нием,/ ве́рных напои́л еси́ се́рдца благода́тию, всему́дре,/ и прозяба́ти устро́ил еси́ Земледе́лателю благи́х Боже́ственная разуме́ния,/ Ему́же вопие́м:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен:</style> Скве́рны очи́стила еси́ вся́кия естество́ челове́ческое, Пречи́стая,/ Небе́сный ро́ждши до́ждь, Челове́ка бы́вша,/ и новосоде́лала еси́ ны, обетша́вшия, Чи́стая, вопию́щия:/ вся дела́, благослови́те Госпо́дня Го́спода.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́,/ тем, веселя́щеся, Тя, Богоро́дице, велича́ем.</emphasis>
				</p>
				<p>Исцеле́ния источа́ет вся́ческая моще́й Боже́ственная ра́ка свяще́ннейшаго па́стыря,/ и стра́сти уставля́ет, и реши́т ле́тный я́ко вои́стинну боле́зни/ Спа́са Боже́ственною благода́тию.</p>
				<p>Я́ко священному́ченик,/ вяза́ти же и реши́ти име́я вла́сть,/ разреши́ зол мои́х у́зы/ и ду́шу мою́, жего́му огне́м греха́, ороси́,/ моля́ Всеще́драго.</p>
				<p>Дне́сь ве́рно пра́зднует Це́рковь, Богоно́се, всесвяще́нную твою́ па́мять/ и отше́ствие к Человеколю́бцу/ и, ра́дуяся, плете́т тебе́ пе́сней Боже́ственныя диади́мы.</p>
				<p>Я́коже днесве́тлую звезду́, тя стяжа́вше, Богоглаго́ливе,/ твои́ми светолу́чными заря́ми Боже́ственных боле́зней/ и чуде́с твои́х чи́стыми светлостьми́ озаря́емся, Феодо́те.</p>
				<p>
					<style>Богоро́дичен:</style> Свет нам ро́ждши, Де́во, от Отца́ пре́жде денни́цы возсия́вший неизрече́нно,/ неразу́мия тьму́ разруши́ла еси́/ и в се́ни спя́щия грехо́вней просвети́ла еси́.
				</p>
			</section>
			<section>
				<title>
					<p>Священномученик Феодот, епископ Киринейский</p>
				</title>
				<p>Священномученик Феодот, епископ Киринейский родился в III веке в Галатии (Малая Азия). Родители-христиане воспитали сына в благочестии и дали ему хорошее образование. Стремление нести людям слово Божие с юных лет жило в душе святого Феодота. Духовное призвание привело его на остров Кипр, жители которого в те времена были язычниками. В своих проповедях святой Феодот призывал их покаяться и обратиться к Истинному Богу. Сила глубокой веры святого Феодота, его добродетельная жизнь и дар проповедника оказали благотворное влияние на язычников. Многие из них приняли Святое Крещение и пожелали видеть своим епископом святого Феодота.</p>
				<p>Долгие годы возглавлял архипастырь христианскую общину кипрского города Киринеи. В царствование императора Ликиния, прозванного нечестивым (307–325), правитель острова Савин задумал лишить киринейских христиан их пастыря, устроив судилище над святым Феодотом.</p>
				<p>Узнав об этом, киринейский епископ, не дожидаясь посланных за ним, добровольно явился к правителю. В день суда при большом стечении народа святой Феодот открыто объявил себя христианином. Затем он бесстрашно стал обличать погрязших в грехах язычников, поклоняющихся своим нечестивым идолам.</p>
				<p>Придя в ярость от слов святого Феодота, Савин приказал бить епископа ремнями. На это архипастырь спокойно сказал: «Если бы твои духовные очи были открыты, ты понял бы, что мною испрошено мужество, которое ты называешь дерзостью. Но поскольку ты слеп, то не можешь видеть уготованное мученикам за Христа Небесное воздаяние».</p>
				<p>Язычник Савин не в состоянии был понять слова святителя и решил истязать святого Феодота до тех пор, пока тот не признает могущества идолов. Когда епископа подвесили нагим на дереве и начали колоть его тело острым копьем, он терпеливо переносил страдания и громко молился. Савин, видя что и эту пытку святитель перенес с честью, повелел отвести мученика в темницу.</p>
				<p>После пятидневного пребывания в темнице, святой Феодот вновь предстал перед своим мучителем. Савин, все еще надеявшийся сломить дух киринейского архипастыря, приказал положить его на раскаленное железо.</p>
				<p>Но Господь дал силы мученику перенести и это испытание. Когда же Савин повелел вбить в ноги святителя гвозди, святой Феодот воздел руки к небу и воскликнул: «Благодарю Тебя, Господи, что сподобил меня, недостойного, стать соучастником страданий Твоих!»</p>
				<p>Согнанные на это кровавое зрелище жители Киринеи смотрели, как, страдая от ран в пробитых ногах, но не переставая славить Бога, брел по дороге епископ Феодот, подгоняемый воинами.</p>
				<p>Многие язычники были потрясены мужеством христианина и там же публично прокляли языческих идолов. Кипрский правитель в страхе приказал заточить епископа в тюрьму, надеясь предать его казни, когда уляжется волнение. Тем временем на престол Римских императоров взошел святой <a href="https://azbyka.ru/otechnik/Konstantin_Velikij/" xlink:href="">Константин Великий</a> (память 21 мая), победивший Ликиния и повелевший прекратить преследования христиан.</p>
				<p>Освобожденный из тюрьмы киринейский епископ в течение еще двух лет вновь духовно окормлял свою паству. Около 320 года (по другим данным, в 326 году) он мирно отошел ко Господу.</p>
			</section>
			<section>
				<title>
					<p>Святи́теля Арсе́ния, епи́скопа Тверска́го</p>
				</title>
				<p>
					<style>ВЕ́ЧЕР</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 6</style>.
				</p>
				<p>
					<style>Подо́бен:</style> Всю отложи́вше:
				</p>
				<p>Ве́сь освяще́н,/ Богоно́сец показа́лся еси́,/ ма́стию Боже́ственною свято́ю/ Святы́м Ду́хом пома́зан,/ и све́тло всегда́ лику́я, святи́телю,/ во свята́я святы́х входя́,/ и лю́ди твоя́, я́ко священнотаи́нник,/ небе́сным та́йнам научи́л еси́,/ я́ко вои́стинну учи́тель избра́нен,/ о́тче Арсе́ние Богоно́се,/ со дерзнове́нием моля́ся/ о душа́х на́ших.</p>
				<p>Ве́сь от ю́ности облиста́л еси́/ жития́ доброде́телей луче́ю,/ всеблаже́нне святи́телю,/ и лю́ди твоя́ просвети́л еси́,/ и храм Пречи́стыя воздви́гл еси́ пречу́ден./ И ны́не всели́лся еси́, иде́же Свет невече́рний,/ иде́же ликостоя́ния А́нгел,/ с ни́миже предстоя́, преподо́бне,/ помина́й нас, святи́телю Арсе́ние,/ твою́ па́мять соверша́ющих,/ со дерзнове́нием моля́ся/ о душа́х на́ших.</p>
				<p>Святи́тель Богоприя́тен/ и па́стырь и́стинен,/ столп непревра́тен,/ основа́ние ве́ры недви́жимо,/ благоче́стия степе́нь непоколеби́мый,/ забра́ло Це́ркве неруши́мое,/ святи́телей добро́та/ и чуде́с исто́чник,/ Арсе́ние, был еси́./ Тем тя ублажа́ем благочести́вно/ пе́ньми и пе́сньми духо́вными/ и всесвяще́нную соверша́ем па́мять твою́.</p>
				<p>Со́лнца светле́йши/ просия́ нам па́мять твоя́,/ святи́телю Арсе́ние,/ вседо́блий о́тче свяще́нне,/ сего́ ра́ди тя ублажа́ем, Богому́дре,/ и моле́бно воспева́ем,/ я́ко показа́лся еси́ земли́ на́шей чудотво́рец,/ и моле́бник, и предста́тель тепле́йший./ Тем моли́ся Христу́ Бо́гу/ изба́витися ста́ду твоему́ от наве́та вра́жия,/ е́же стяжа́л еси́, му́дре,/ моли́твами твои́ми.</p>
				<p>
					<style>Сла́ва, глас 6. Самогла́сен:</style>
				</p>
				<p>Прииди́те, вси Росси́йския митропо́лии,/ вся́ко оте́чество, гра́дове и страны́,/ архиере́е, иере́е, и мона́си,/ и вси лю́дие, и всяк язы́к,/ стеце́мся к честне́й па́мяти святи́теля пресла́вно на́шея земли́,/ дне́сь в пе́снех и пе́ниих восхва́лим вели́каго па́стыря и учи́теля,/ Арсе́ния Богому́драго,/ сей бо измла́да жела́ние Боже́ственно прии́м в се́рдцы свое́м/ и возлюби́в Христа́ и Пречи́стую Его́ Ма́терь,/ Е́йже и оби́тель сотвори́,/ и храм че́стен созда́,/ и вельми́ украси́, и мно́жества мона́хов собра́./ Те́мже твое́ пра́зднуем успе́ние,/ вси ве́рнии, о́крест стоя́ще твоея́ ра́ки,/ моле́бно к тебе́ ру́це простира́ем,/ святи́телю Арсе́ние:/ моли́ся Христу́ Бо́гу о ча́дех твои́х/ и о всех, любо́вию пра́зднующих/ честну́ю па́мять твою́.</p>
				<p>
					<style>И ны́не, Богоро́дичен:</style> Кто Тебе́ не ублажи́т:
				</p>
				<p>
					<style>Вход. Проки́мен дне. И чте́ния.</style>
				</p>
				<p>При́тчей чте́ние 
					<style>(главы́ 10, 3 и 8):</style>
				</p>
				<p>Па́мять пра́веднаго с похвала́ми,/ и благослове́ние Госпо́дне на главе́ его́./ Блаже́н челове́к, и́же обре́те прему́дрость,/ и сме́ртен, и́же уве́де ра́зум./ Лу́чше бо сию́ купова́ти,/ не́жели зла́та и сребра́ сокро́вища./ Честне́йшая же е́сть ка́мений многоце́нных,/ все же честно́е недосто́йно ея́ е́сть./ Долгота́ бо дней и ле́та живота́ в десни́це ея́,/ в шу́йце же ея́ бога́тство и сла́ва./ От уст ея́ исхо́дит пра́вда,/ зако́н же и ми́лость на язы́це но́сит./ Послу́шайте у́бо мене́, о ча́да,/ честна́я бо реку́,/ и блаже́н челове́к, и́же пути́ моя́ сохрани́т:/ исхо́ди бо мои́ — исхо́ди живота́,/ и уготовля́ется хоте́ние от Го́спода./ Сего́ ра́ди молю́ вас/ и предлага́ю мой глас сыново́м челове́ческим,/ я́ко аз, прему́дрость, устро́их сове́т/ и ра́зум, и смысл аз призва́х./ Мой сове́т и утвержде́ние,/ мой ра́зум, моя́ же кре́пость./ Аз мене́ лю́бящий люблю́,/ и́щущии же мене́ обря́щут благода́ть./ Разуме́йте у́бо, незло́бивии, кова́рство,/ ненака́занный же, прилага́йте се́рдца./ Послу́шайте мене́ и па́ки, честна́я бо реку́,/ и отве́рзу от усте́н пра́вая,/ я́ко и́стине поучи́тся горта́нь мой,/ ме́рзки же предо мно́ю устны́ лжи́выя./ С пра́вдою вси глаго́лы уст мои́х:/ ничто́же в них стро́потно, ниже́ развраще́нно./ Вся пра́ва су́ть разумева́ющим/ и про́ста обрета́ющим ра́зум./ Науча́ю бо вас и́стине,/ да бу́дет о Го́споде наде́жда ва́ша,/ и испо́лнитеся Ду́ха.</p>
				<p>При́тчей чте́ние 
					<style>(главы́ 10 и 11):</style>
				</p>
				<p>Уста́ пра́веднаго ка́плют прему́дрость,/ язы́к же непра́веднаго поги́бнет./ Устне́ муже́й пра́ведных ка́плют благода́ти,/ уста́ же нечести́вых развраща́ются./ Ме́рила льсти́вая — ме́рзость пред Го́сподем,/ вес же пра́ведный прия́тен Ему́./ Иде́же а́ще вни́дет досажде́ние, та́мо и безче́стие,/ уста́ же смире́нных поуча́ются прему́дрости./ Соверше́ние пра́вых наста́вит их,/ и поползнове́ние отрица́ющихся упасе́т их./ Не по́льзуют име́ния в де́нь я́рости,/ пра́вда же изба́вит от сме́рти./ У́мер пра́ведный, оста́ви раска́яние,/ нару́чна же быва́ет и посмея́тельна нечести́вых па́губа./ Пра́вда непоро́чнаго исправля́ет пути́,/ в нече́стие же па́дает непра́вда./ Пра́вда муже́й пра́вых изба́вит их,/ безсове́тием же пленя́ются беззако́нию./ Сконча́вшуся му́жу пра́ведну, не поги́бнет наде́жда,/ похвала́ же нечести́вых поги́бнет./ Пра́ведник от ло́ва убе́гнет,/ в него́же ме́сто предае́тся нечести́вый./ Во усте́х нечести́вых се́ть гра́жданом,/ чу́вство же пра́ведных благоспе́шное./ Во благи́х пра́ведных испра́вится град,/ и в поги́бели нечести́вых ра́дование./ Во благослове́нии пра́вых возвы́сится град,/ усты́ же нечести́вых раскопа́ется./ Руга́ется гра́жданом лише́нный ра́зума,/ муж же му́дрый безмо́лвие во́дит.</p>
				<p>Прему́дрости Соломо́ни чте́ние 
					<style>(глава́ 4):</style>
				</p>
				<p>Пра́ведник а́ще пости́гнет сконча́тися, в поко́и бу́дет./ Ста́рость бо честна́ не многол́етна,/ ниже́ в числе́ лет исчита́ется./ Седи́на же е́сть му́дрость челове́ком,/ и во́зраст ста́рости — житие́ нескве́рное./ Благоуго́ден Бо́гови быв, возлю́блен бы́сть/ и живы́й посреде́ гре́шник преста́влен бы́сть./ Восхище́н бы́сть, да не зло́ба измени́т ра́зума его́/ или́ ле́сть прельсти́т ду́шу его́./ Раче́ние бо зло́бы помрача́ет до́брая/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́сподеви душа́ его́,/ сего́ ра́ди потща́ся от среды́ лука́вствия./ Лю́дие же ви́девше и не разуме́вше,/ ниже́ поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>
					<style>На лити́и стихи́ры, глас 2, самогла́сны:</style>
				</p>
				<p>Ум преподо́бен, я́ко при́сно к Бо́гу внима́ющ,/ свобо́ден же и самоизво́лен, я́ко страстьми́ непорабоще́н,/ ду́шу чи́сту име́я,/ се́рдце ми́лостивно и слеза́ми умиле́нно,/ те́ло же моли́твами к Бо́гу служе́бно,/ притяжа́л еси́, Арсе́ние святи́телю,/ сло́во му́дростно и смире́нно./ Ве́сь от ю́ности благонра́вием Христу́ усво́ися,/ от Него́же святи́тельства досто́инство прия́л еси́,/ и лю́ди твоя́ упа́сл еси́,/ и Правосла́вием обогати́л еси́./ Ны́не я́ко предстоя́ Христу́ Бо́гу,/ от вся́ких нас бед изба́ви/ и спаси́ души́ на́ша.</p>
				<p>
					<style>Глас 4</style>: Ева́нгельских исто́чник словесы́ твои́ми, святи́телю,/ люде́й твои́х сердца́ напои́л еси́,/ и се́мя благоче́стия в них моли́твами твои́ми возрасти́л еси́,/ и сих прине́сл еси́ Христу́ плод изря́ден./ И ны́не я́ко предстоя́ у Него́ с ли́ки апо́стол и святи́тель,/ помина́й нас к Нему́ моли́твами твои́ми/ и сохрани́ нас от вся́каго озлобле́ния,/ соверша́ющих ве́рою па́мять твою́.
				</p>
				<p>Апо́стольскаго престо́ла сподо́бился еси́,/ святи́тельство прии́м, святи́телю Арсе́ние,/ ты бо украси́л еси́ це́рковь Ма́тере Госпо́дни/ и уго́дников Ея́, Анто́ния и Феодо́сия./ В ню́же мы ны́не, ча́да твоя́, притека́юще/ и ли́ки составля́юще,/ тебе́ восхваля́ем, я́ко отца́ чадолюби́ва,/ и моле́бне к тебе́ ру́це простира́ем:/ моли́ся о нас Христу́ Бо́гу/ и Пречи́стей Его́ Ма́тери,/ о и́же ве́рою и любо́вию тебе́ почита́ющих.</p>
				<p>
					<style>Сла́ва, глас 8:</style>
				</p>
				<p>Всяк язы́к да почуди́тся ны́не/ о пресла́вных вели́чиих Бо́га на́шего,/ и вся́ка уста́ да подви́жутся на похвале́ние/ и да воспою́т Христа́ Бо́га,/ я́ко в после́дняя времена́ и ро́ды/ такова́ нам произведе́ свети́льника вели́каго,/ святи́теля присноблаже́ннаго Арсе́ния./ Те́мже вопие́м ему́:/ ра́дуйся, упасы́й Це́рковь Христо́ву и лю́ди твоя́,/ сего́ ра́ди ны́не на Небесе́х в селе́нии водворя́ешися;/ ра́дуйся и ты, Богохрани́мый гра́де Тве́рь,/ я́ко такова́ име́я в себе́ пожи́вша святи́теля,/ весели́теся и вы, лю́дие сего́ гра́да,/ я́ко такова́ святи́теля и учи́теля сподо́бистеся прия́ти;/ ра́дуйся и весели́ся, Бо́жия Ма́тере це́рковь,/ я́ко люби́мый тобо́ю в тебе́ почи́л е́сть/ Богому́дрый Арсе́ний./ Но, о Богоблаже́нный о́тче!/ не преста́й моля́ся/ о и́же ве́рою чту́щих всечестно́е твое́ преставле́ние.</p>
				<p>
					<style>И ны́не, Богоро́дичен:</style> Влады́чице, приими́ моли́тву раб Твои́х:
				</p>
				<p>
					<style>На стихо́вне стихи́ры, глас 8</style>.
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>О́тче святи́телю Арсе́ние,/ окрили́в ум к Бо́гу ве́рою,/ мирска́го смеше́ния/ возгнуша́лся еси́ неуста́внаго,/ и, крест твой взем,/ Всеви́дцу после́довал еси́,/ и люби́тель мона́хов был еси́ изря́ден./ Сего́ ра́ди святи́тельскаго престо́ла прия́ти сподо́бился еси́,/ тем не преста́й моля́ся о душа́х на́ших.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>О́тче святи́телю Арсе́ние,/ ты от утро́бы к Бо́гу/ прибли́жил еси́ твой ум/ и весьма́ прилежа́л еси́ Царю́ Вседержи́телю,/ плоды́ досто́йны принося́ Ему́/ от твои́х по́двиг, святи́телю,/ соукраша́емь доброде́тельными венцы́./ Тем благи́х обре́л еси́/ восприя́тие, досточу́дне.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>О́тче святи́телю Арсе́ние,/ ты мона́хом наказа́тель/ и Росси́йстей земли́ звезда́ пресве́тлая,/ осиява́я чудесы́ всю сию́ страну́,/ тя бо избра́ Бог от ю́ности, о́тче,/ па́стыря овца́м слове́сным и учи́теля./ Тем моли́ся о нас/ с ли́ки святи́телей/ и проси́ ста́ду твоему́ грехо́в оставле́ния.</p>
				<p>
					<style>Сла́ва, глас 6:</style>
				</p>
				<p>Я́ко всечестны́й коне́ц успе́ния твоего́/ и е́же отше́ствие твое́ ко Го́споду/ уве́девше благочести́вии кня́зи,/ и священномона́си, и вси лю́дие,/ взе́мше честно́е те́ло твое́,/ принесо́ша тобо́ю в Богозда́нную це́рковь Пречи́стыя Бо́жия Ма́тере./ Сия́ ви́девше, мона́си твоея́ оби́тели,/ люби́мая тобо́ю ча́да, прите́кше/ и узре́вше тебе́ ме́ртва на одре́,/ пла́чущеся го́рько и, одр слеза́ми облива́юще,/ велегла́сно тебе́ вопия́ху:/ увы́ нам, па́стырю наш до́брый!/ к кому́ уже́ прибе́гнем?/ кто нас посети́т?/ кто на́шу нищету́ удовли́т?/ кто бо тако́в бы́сть, я́коже ты, любе́зен мона́хом?/ кому́ нас оставля́еши, люби́мый наш о́тче Арсе́ние?/ А́ще и те́лом отше́л еси́ от нас,/ но ду́хом пребыва́й с на́ми, посеща́я нас,/ и моли́ся за ны ко Го́споду и Пречи́стей Его́ Ма́тери,/ ве́рою и любо́вию па́мять твою́ почита́ющия.</p>
				<p>
					<style>И ны́не, Богоро́дичен:</style> Богоро́дице, Ты еси́ лоза́ и́стинная:
				</p>
				<p>
					<style>Тропа́рь,</style>
					<style>глас 8</style>:
				</p>
				<p>Благоче́стно пожи́в во святи́тельстве,/ лю́ди просвети́л еси́ уче́нием твои́м,/ и о хра́ме Пречи́стыя вельми́ подвиза́вся,/ и люби́тель мона́хов быв,/ сего́ ра́ди от Христа́ па́ствы твоея́ вене́ц прия́л еси́./ Те́мже, я́ко апо́стольскаго престо́ла наме́стника/ и святи́теля вели́каго чту́ще тя, мо́лим, ча́да твоя́, блаже́нне:/ от всех бед изба́ви нас я́же ко Христу́ моли́твами твои́ми,/ святи́телю Христо́в Арсе́ние, о́тче наш.</p>
				<p>
					<style>Сла́ва, и ны́не,</style>
					<style>Богоро́дичен:</style> И́же нас ра́ди рожде́йся от Де́вы:
				</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь: 
					<style>тропа́рь свята́го, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-й стихоло́гии седа́лен, глас 8:</style>
				</p>
				<p>Ле́сть ми́ра, и бога́тства све́тлость,/ и высо́кую любо́вь роди́телей преоби́дев,/ смире́нием же к нищете́ уча́щему Влады́це Христу́ после́довал еси́,/ от Него́же поще́нием и моли́твами и́стинное бога́тство,/ и су́щую све́тлость, и Ца́рство недви́жимо, святи́телю Арсе́ние, насле́довал еси́./ К Нему́же ны́не моли́ся/ грехо́в оставле́ние пода́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Да Свой па́ки сози́ждеши о́браз, Спа́се, истле́вший страстьми́,/ Небе́сных утаи́вся суще́ств, воплоти́лся еси́ от Де́вы,/ Е́йже со стра́хом вопие́м: ра́дуйся, Обра́дованная, Госпо́дь с Тобо́ю.</p>
				<p>
					<style>По 2-й стихоло́гии седа́лен, глас 3:</style>
				</p>
				<p>Доброде́телей де́ланием це́ркви возсия́л еси́ вели́кое со́лнце/ и уче́нием слове́с твои́х просвети́ лю́ди твоя́./ Те́мже и по успе́нии несконча́ему благода́ть прия́л еси́,/ святи́телю Арсе́ние, моли́ Христа́ Бо́га/ дарова́ти нам ве́лию ми́лость.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Я́ко невозде́ланная, Де́во, лоза́, красне́йший Грозд прозябла́ еси́,/ источа́ющ нам вино́ спасе́ния, всех веселя́щее души́ же и телеса́./ Те́мже, я́ко вину́ Тя до́брых блажа́ще при́сно,/ со А́нгелом вопие́м Ти:/ ра́дуйся, Благода́тная.</p>
				<p>
					<style>По полиеле́и седа́лен, глас 8:</style>
				</p>
				<p>Ми́лостивому Христо́ву уго́днику, незло́бивому и кро́ткому,/ вси тебе́ приле́жно мо́лимся/ и любо́вию зове́м:/ ра́дуйся, святи́телю Арсе́ние,/ украси́вый храм Бо́жия Ма́тере/ и уго́дников Ея́ Анто́ния и Феодо́сия./ С ни́миже моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Егда́ прии́дет суди́ти всей земли́ всех Влады́ка и Творе́ц,/ овца́м мя причти десны́м, осужде́ннаго,/ и кроме́шния тьмы́ и вся́каго муче́ния/ Твоего́ непотре́бнаго раба́ исхити́, молю́ся,/ да благода́рно велича́ю бога́тство Твоея́ бла́гости, Богоро́дице Всенепоро́чная,/ и вопию́ Ти, ра́дуяся:/ моли́ся Христу́ Бо́гу прегреше́ний оставле́ние да́ти мне,/ Тебе́ бо и́мам наде́жду, раб Твой.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются. 
					<style>Стих: </style>Помяни́, Го́споди, Дави́да и всю кро́тость его́. Вся́кое дыха́ние: 
					<style>Ева́нгелие от Иоа́нна, зача́ло 36.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Ду́ха Свята́го благода́ть/ в твои́х устна́х излия́ся, о́тче,/ и был еси́ па́стырь Христо́вы Це́ркве,/ уча́ слове́сныя о́вцы/ ве́ровати в Тро́ицу Единосу́щную,/ во Еди́но Божество́.</p>
				<p>
					<style>Кано́н святи́теля Арсе́ния, его́же краегране́сие:</style> Свята́го Христо́ва святи́теля Арсе́ния похвали́ти ра́зум, Бо́же мой, да́руй ми. 
					<style>Глас 2</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Све́те от Све́та, Христе́ Бо́же, от Отца́ пре́жде век рожде́йся/ и искони́ Сый со Отце́м и Ду́хом,/ мрак души́ моея́ отгна́в, озари́ ум мой, молю́ся,/ я́ко да возмогу́ пе́ти Твоего́ уго́дника, Арсе́ния свяще́ннаго.</p>
				<p>А́ще и челове́к еси́ естество́м, о́тче,/ но а́нгельски на земли́ пожи́л еси́,/ десна́го пути́ от ю́ности е́мься
					<a type="note" xlink:href="#note13">13</a>, целому́дрия рачи́тель быв,/ Ду́ха Свята́го честно́е оби́телище, Арсе́ние свяще́нне, яви́лся еси́.
				</p>
				<p>Му́дрости глави́зну, страх Бо́жий возлюби́в/ и за́поведей Его́ при́сно поуча́яся,/ дре́во насади́ся при исхо́дищах вод духо́вных,/ от ни́хже, о́тче, напоя́емь, плод Христу́, Арсе́ние, прине́слся еси́.</p>
				<p>
					<style>Богоро́дичен:</style> Услы́ша Е́ва прама́ти, Чи́стая:/ в печа́лех роди́ши ча́да./ Ты же, Де́во, услы́шала еси́:/ Госпо́дь с Тобо́ю, ра́дуйся,/ и ра́дованным гла́сом, Богоневе́сто, печа́ль прама́тере потре́бльши.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>На ка́мени мя ве́ры утверди́в,/ разшири́л еси́ уста́ моя́ на враги́ моя́,/ возвесели́ бо ся дух мой, внегда́ пе́ти:/ не́сть свят, я́коже Бог наш,/ и не́сть пра́веден, па́че Тебе́, Го́споди.</emphasis>
				</p>
				<p>Презре́в ни́жняя, я́ко попира́ема,/ и любо́вь роди́телей преоби́дев, Христа́ взыска́л еси́,/ Его́же любо́вию ду́шу твою́ уязви́л еси́,/ Того́ любя́ и Того́ ища́ красоты́.</p>
				<p>Свети́льник сый, твою́ ду́шу украша́я слеза́ми,/ ра́но ко Христу́ у́тренюя,/ ру́ку же просте́ртием в моли́твах, Амали́ка те́ло умертви́л еси́/ и на го́ру безстра́стия возше́л еси́.</p>
				<p>Благоро́дием высо́к и благоду́шием изя́щен,/ ра́зума му́дростию удивле́н был еси́,/ цвет я́ко прекра́сный, чистото́ю сия́я,/ и све́тлым смире́нием, Арсе́ние о́тче, украси́лся еси́.</p>
				<p>
					<style>Богоро́дичен:</style> Ма́ти Бо́жия, Пречи́стая, Благослове́нная и Пренепоро́чная,/ души́ моея́ стру́пы исцели́ и стра́сти плотски́я умертви́,/ умири́ ум мой, от вся́каго вре́да/ и вра́жия напа́сти изми́ мя, Влады́чице.
				</p>
				<p>
					<style>Седа́лен,</style>
					<style>глас 4</style>:
				</p>
				<p>Вели́кий Христо́в святи́тель да воспое́тся,/ столп све́тлый, просвеща́яй нас чуде́с светлостьми́,/ Богоно́сный о́тче наш Арсе́ние,/ па́стырю и учи́телю земли́ на́шея,/ Христа́ моли́ о ста́де твое́м/ и о всех, ве́рою и любо́вию чту́щих святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Пое́м Тя, Богоневе́сто, Ма́ти Христа́ Бо́га, сла́вяще рождество́ Твое́ непостижи́мое,/ и́мже изба́вихомся от ле́сти диа́воли и вся́кия беды́, Богоро́дице Влады́чице, и ве́рно вопие́м:/ поми́луй ста́до Твое́, Еди́на Всепе́тая.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Пою́ Тя, слу́хом бо, Го́споди, услы́шах и ужасо́хся:/ до мене́ бо и́деши, мене́ ища́, заблу́ждшаго./ Тем мно́гое Твое́ снизхожде́ние, е́же на мя,/ прославля́ю, Многоми́лостиве.</emphasis>
				</p>
				<p>Вельми́ украси́л еси́ престо́л твой, святи́телю Арсе́ние,/ вели́кими бо чудесы́ преспе́л еси́ и житие́м све́тлым,/ сего́ ра́ди превели́кий Бог наш вельми́ тя просла́ви.</p>
				<p>Ми́лости Пода́теля Го́спода ве́дый, блаже́нне,/ те́пле Его́ умоли́л еси́/ на исцеле́ние и спасе́ние мно́гим, с ве́рою к тебе́ притека́ющим/ и в по́мощь тя призыва́ющим.</p>
				<p>Врача́ изря́дна разли́чно неду́гующим/ и наставле́ние всем, прельще́ным злым сове́том,/ Христо́с тя дарова́, чудотво́рца земли́ на́шей, святи́теля Арсе́ния,/ те́мже тя ублажа́ем.</p>
				<p>
					<style>Богоро́дичен:</style> Исцели́ла еси́ сокруше́ние, Всенепоро́чная, дре́вняго окая́нства землены́х,/ поро́ждшая Го́спода и Царя́ Христа́, поне́сшаго неду́ги на́ша/ за благосе́рдие неизглаго́ланное, Де́во Ма́ти.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Просвеще́ние во тьме́ лежа́щих,/ спасе́ние отча́янных,/ Христе́, Спа́се мой,/ к Тебе́ у́тренюю, Царю́ ми́ра,/ просвети́ мя сия́нием Твои́м,/ ино́го бо, ра́зве Тебе́, бо́га не зна́ю.</emphasis>
				</p>
				<p>Сла́вный па́стырь,/ неистощи́мый исто́чник исцеле́ния,/ церко́вный столп, ве́рных утвержде́ние,/ вели́кий свети́льник многосве́тлый, святи́телю Арсе́ние.</p>
				<p>Я́ко светоза́рно житие́, я́ко зело́ чу́дно,/ я́ко красни́ тру́дове твои́,/ я́ко вели́ка благода́ть свы́ше дана́ ти, му́дре,/ сего́ ра́ди ве́рою почита́ем тя, святи́телю Арсе́ние.</p>
				<p>Пресве́тлая твоя́ па́мять простира́ется в ми́ре/ и просвеща́ет челове́ческия души́ све́том благода́ти;/ ю́же соверша́ющих любо́вию,/ от бед нас изба́ви, мо́лимся, святи́телю Арсе́ние.</p>
				<p>
					<style>Богоро́дичен:</style> Се одр Соломо́нов, его́же обстоя́т си́льнии,/ Богодухнове́нных писа́ний ны́не прорица́ния,/ на не́мже Христо́с Бог воплоще́нием почи́л е́сть,/ Благослове́нная и Обра́дованная.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Свети́льника тя су́щии во тьме́ пре́лести,/ неле́стно наставля́юща, обре́тше, к путе́м живота́, Богоблаже́нне Арсе́ние./ И ны́не по сме́рти врач яви́лся еси́ боля́щим/ Ду́ха Боже́ственною благода́тию.</p>
				<p>Зако́ном повину́яся Влады́чним, заблу́ждшия взыска́л еси́/ и во огра́ду покая́ния приве́л еси́,/ я́ко па́стырь и́стинен показа́вся ста́ду твоему́,/ о́тче святи́телю Арсе́ние.</p>
				<p>Свяще́ния храм, о́тче, Боже́ственнаго Ду́ха ве́рою быв,/ созда́л еси́ храм Пречи́стыя Ма́тере Бо́жия и Ея́ уго́дников, Анто́ния и Феодо́сия,/ и оби́тель пречу́дну сотвори́л и украси́л еси́,/ в не́йже те́ло твое́ положе́но бы́сть.</p>
				<p>
					<style>Богоро́дичен:</style> Зако́ни о Тебе́ пресла́вно, Де́во, обновля́ются:/ ражда́еши бо без се́мене Бо́га Спа́са/ и пребыва́еши, де́вствующи па́ки, стра́нно чу́до./ Тем Тя, Ма́терь Емману́илеву, благоче́стно испове́дуем.
				</p>
				<p>
					<style>Конда́к, глас 8</style>:
				</p>
				<p>Восприе́мши ра́достно честны́я твоя́ мо́щи пречи́стая це́рковь,/ в ню́же че́стно вноси́мы мно́жеством священномона́хов и кня́зи благове́рными,/ и я́же прие́мши, я́ко сокро́вище многоце́нное./ Те́мже и мы ны́не, твоея́ огра́ды слове́сныя о́вцы,/ о́крест ра́ки твоея́ предстоя́ще,/ любе́зно вопие́м ти:/ не забу́ди чад твои́х, о́тче,/ и́хже му́дре собра́л и возлюби́л еси́,/ я́ко да зове́м ти:/ ра́дуйся, святи́телю Арсе́ние, па́стырю и учи́телю наш.</p>
				<p>
					<style>И́кос:</style>
				</p>
				<p>От скве́рных усте́н, от нечи́ста се́рдца,/ ка́ко ти принесу́ хвале́ния, окая́нный?/ Ужаса́юся и трепе́щу,/ но, наде́яся на твой благосе́рдный нрав, о́тче,/ хвалу́ ти прино́сим, глаго́люще:/ ра́дуйся, па́стырю наш до́брый, святи́телю Арсе́ние,/ упасы́й ста́до Христо́во;/ ра́дуйся, ди́вный чудотво́рче,/ притека́ющим к тебе́ с ве́рою неоску́дно исцеле́ние подава́я;/ ра́дуйся, це́рквам воздви́жение и и́ноков люби́телю,/ си́рым и ни́щим пода́телю;/ ра́дуйся и ты, Богохрани́мый гра́де Тве́рь,/ я́ко такова́ име́ в себе́ пожи́вша святи́теля;/ ра́дуйся и весели́ся, Бо́жия Ма́тере це́рковь,/ я́ко люби́мый Тобо́ю в тебе́ почи́л е́сть Богому́дрый Арсе́ний./ Но, о Богоблаже́нне о́тче!/ А́ще и те́лом преше́л еси́ от нас,/ но ду́хом пребыва́я с на́ми,/ и моли́ся за ны Христу́ и Пречи́стей Его́ Ма́тери/ с Ея́ уго́дники, Анто́нием и Феодо́сием,/ и спаса́й пою́щих тя, да зове́м ти:/ ра́дуйся, святи́телю Арсе́ние, па́стырю и учи́телю наш.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Богопроти́вное веле́ние беззако́ннующаго мучи́теля/ высо́к пла́мень вознесло́ е́сть;/ Христо́с же простре́ Богочести́вым отроко́м ро́су духо́вную,/ Сый благослове́н и препросла́влен.</emphasis>
				</p>
				<p>Вы́шний Царю́ и Вседержи́телю,/ моли́твами Твоего́ уго́дника жи́знь умири́ всем, Сло́ве, христиа́ном,/ посо́бствуя на ва́рвары благове́рным,/ да Тебе́, Христе́, зове́м:/ благослове́н Бог оте́ц на́ших.</p>
				<p>Престо́лу предстоя́ Бо́жию, святи́телю Христо́в Арсе́ние,/ моли́ти приле́жно не преста́й о нас, твои́х рабе́х,/ да огня́ ве́чнаго изба́вимся/ и вся́каго озлобле́ния, от враг находя́щаго, твои́ми моли́твами.</p>
				<p>Исцеле́ния подава́еши всю́ду ве́рою к тебе́ притека́ющим, святи́телю Арсе́ние./ Те́мже мо́лим тя, твои́ раби́:/ печа́ль на́шу в ра́дость преложи́/ и от вся́кия изба́ви ско́рби твои́ми моли́твами.</p>
				<p>
					<style>Богоро́дичен:</style> Стра́сти моего́ се́рдца исцели́ ми́лостию Твое́ю, Всепе́тая,/ ум мой умири́, и ду́шу мою́ просвети́,/ и ходи́ти мя напра́ви на стезю́ спаси́тельную,/ я́ко да пою́ Тя, Препе́тая.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте, дела́, я́ко Го́спода/ и превозноси́те во вся ве́ки.</emphasis>
				</p>
				<p>Устро́ив твою́ жи́знь боголе́пно, святи́телю Арсе́ние,/ строи́тель изря́ден показа́лся еси́ твое́й оби́тели/ и све́тло прия́телище Бо́жие.</p>
				<p>Чуде́с глубина́ и исцеле́ний река́,/ исто́чник непреста́нен, струя́, ника́коже оскудева́ема,/ твоя́ ра́ка показа́ся, о́тче.</p>
				<p>И́же к Бо́гу моли́твами твои́ми те́плыми/ очи́сти нас от вся́кия скве́рны, и скорбе́й, и боле́зней/ и вся́кия ну́жды, святи́телю Арсе́ние, изба́ви.</p>
				<p>
					<style>Богоро́дичен:</style> Пресвята́я Де́во, Ты мя спаси́/ и не́мощи мое́й бу́ди по́мощь,/ скорбе́й мно́гих и лю́тых мя изба́ви,/ да Тя сла́влю, Еди́ну Богоро́дицу.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Безнача́льна Роди́теля Сын, Бог и Госпо́дь,/ вопло́щся от Де́вы, нам яви́ся,/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</emphasis>
				</p>
				<p>Чудеса́ бо твоя́ мно́га и исцеле́ния безчи́сленна/ незави́стно подава́еши с те́плою ве́рою приходя́щим,/ Арсе́ние святи́телю, похвала́ земли́ на́шей.</p>
				<p>Поста́ви тебе́ Христо́с Ма́тере Своея́ це́ркве/ столпа́ кре́пка и неподви́жима,/ соблюда́юща и назира́юща град твой неподви́жим/ и святу́ю оби́тель Свою́.</p>
				<p>Святи́тели у́бо и кня́зи благочести́вии,/ свяще́нницы и и́ноцы и вси лю́дие,/ му́жи и жены́, и ста́рцы со младе́нцы,/ и всяк во́зраст, и вся́ко состоя́ние,/ святи́телю на́шему Арсе́нию све́тло пра́зднуем.</p>
				<p>
					<style>Богоро́дичен:</style> Моли́ Твоего́ Сы́на, Госпоже́ Пречи́стая Богоро́дице,/ изба́вити мя в де́нь стра́шнаго осужде́ния,/ да, ра́дуяся, пе́сньми велича́ю Тя.
				</p>
				<p>
					<style>Свети́лен:</style>
				</p>
				<p>Восхва́лим дне́сь пе́сньми вели́каго па́стыря и учи́теля, Арсе́ния Богому́драго:/ сей бо измла́да возлюби́ Христа́ и Пречи́стую Его́ Ма́терь,/ с Не́юже ны́не мо́лит Христа́ Бо́га поми́ловати ду́ши на́ша.</p>
				<p>
					<style>Богоро́дичен:</style>
				</p>
				<p>И́же от Бо́га ми́ру по́даным благи́м Ты вина́ была́ еси́, Богоро́дице,/ но и ны́не ми́лостива сотвори́ о о́бщем спасе́нии благопреме́ннаго Бо́га.</p>
				<p>
					<style>На хвали́тех стихи́ры, глас 2</style>.
				</p>
				<p>
					<style>Подо́бен:</style> Ки́ими похва́льными:
				</p>
				<p>Ки́ими похва́льными венцы́/ увязе́м святи́теля?/ благоче́стия управле́ние, целому́дрия рачи́теля,/ све́тлое Це́ркве украше́ние,/ исто́чника Боже́ственных исцеле́ний,/ проли́тие дарова́ний духо́вных,/ реку́ мно́гих чуде́с,/ зе́млю на́шу веселя́щу,/ ди́внаго чудотво́рца Арсе́ния,/ предста́теля на́шего и храни́теля.</p>
				<p>Ки́ими духо́вными пе́сньми/ похва́лим Арсе́ния свяще́ннаго?/ ди́внаго в чудесе́х и Безпло́тным сожи́теля,/ освяще́ннаго от пеле́н, столпа́ Це́ркви неподви́жима,/ весе́лие земли́ на́шей,/ и́ноком люби́теля,/ я́ко вои́стинну отца́ чадолюби́ва/ и больны́м врача́ безме́здна.</p>
				<p>Ки́ими пе́сненными добро́тами/ ублажи́м Арсе́ния досточу́днаго?/ печа́льным утеше́ние, отча́янным засту́пника,/ и́ноком утвержде́ние,/ похвалу́ земли́ на́шей,/ святи́телем украше́ние,/ реку́ ми́лости вои́стинну,/ Боже́ственнаго Христо́ва смире́ния ревни́теля,/ подаю́щаго ми́рови ве́лию ми́лость.</p>
				<p>
					<style>Сла́ва, глас 8. Самогла́сен:</style>
				</p>
				<p>Прииди́те, стеце́мся вси к Боже́ственней па́мяти отца́ на́шего,/ изря́днаго чудотво́рца Арсе́ния,/ сей бо, от ю́ности жела́ние Боже́ственное в се́рдцы свое́м прии́м/ и возлюби́в Христа́ и Пречи́стую Его́ Ма́терь,/ Е́йже и оби́тель сотвори́, и вельми́ украси́,/ и мно́жество мона́хов собра́./ Тем быв христолюби́вым князе́м учи́тель пра́вый ве́ры,/ вельмо́жам тве́рдое защище́ние,/ си́рым я́ко оте́ц милосе́рд,/ вдови́цам те́плое заступле́ние,/ скорбя́щим утеше́ние, боля́щим исцеле́ние./ Ра́дуйся и весели́ся, Бо́жия Ма́тере це́рковь,/ я́ко люби́мый тобо́ю в тебе́ почи́л е́сть, Богому́дрый Арсе́ний./ Но, о Богоблаже́нный о́тче!/ не преста́й моля́ся о ста́де твое́м/ и о всех, ве́рою чту́щих всечестно́е успе́ние твое́.</p>
				<p>
					<style>И ны́не, Богоро́дичен:</style> Влады́чице, приими́ моли́твы раб Твои́х:
				</p>
				<p>
					<style>Славосло́вие вели́кое. Ектении́. И отпу́ст. Час пе́рвый.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны, от кано́на свята́го, пе́сни 3-я и 6-я. Проки́мен, глас 7:</style> Честна́ пред Го́сподем/ сме́рть преподо́бных Его́. 
					<style>Стих: </style>Что возда́м Го́сподеви о всех, я́же воздаде́ ми? 
					<style>Апо́стол ко Евре́ем, зача́ло 311 от полу́.</style> Аллилу
					<style>́</style>ия, 
					<style>Глас 2</style>: Свяще́нницы Твои́ облеку́тся в пра́вду,/ и преподо́бнии Твои́ возра́дуются. 
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́. 
					<style>Ева́нгелие от Матфе́я, зача́ло 11. Прича́стен:</style> В па́мять ве́чную бу́дет пра́ведник:
				</p>
				<p>
					<style>Моли́тва</style>
				</p>
				<p>При́зри от Го́рних высо́т, святи́телю о́тче Арсе́ние, на нас, смире́нных и гре́шных, во умиле́нии душ и серде́ц к тебе́ прибега́ющих, ве́рою кре́пкою на тя упова́ющих, любо́вию нелицеме́рною прося́щих у <style>тебе</style>́ заступле́ния. Тебе́ бо моли́твенника благоприя́тнаго ве́мы ко Всеми́лостивому Бо́гу. Проле́й о нас твоя́ святы́я моли́твы и умоли́ Человеколю́бца Го́спода не погуби́ти нас со беззако́нии на́шими, но обрати́ти нас к покая́нию и исправле́нию, да про́чее вре́мя жития́ на́шего земна́го не в рабо́те греху́ и страсте́м, но в де́лании за́поведей Его́ святы́х и в благоче́стии провожда́ем и со благо́ю наде́ждою дости́гнем кончи́ны на́шея. В час же сме́ртный наипа́че яви́ся нам, о́тче, засту́пник благи́й, ускори́ тогда́ на моли́тву о нас, безпомо́щных, и помози́ нам со прича́стием Та́инств Боже́ственных ми́рную и благу́ю кончи́ну улучи́ти, гро́зныя мыта́рства возду́шныя безбе́дно прейти́ и унасле́довати Го́рнее Ца́рство. Ей, святи́телю Бо́жий, не пре́зри нас и не посрами́ упова́ния на́шего, но бу́ди о нас предста́тель немо́лчный к Бо́гу. Па́стырю наш до́брый, упаси́ нас бо́дренными твои́ми моли́твами и сохрани́ ненаве́тны от вся́каго зла, да сла́вим неизрече́нное человеколю́бие Бо́га на́шего, Отца́ и Сы́на и Свята́го Ду́ха, и твое́ оте́ческое заступле́ние, во ве́ки веко́в. Ами́нь.</p>
			</section>
			<section>
				<title>
					<p>Святитель Арсений, епископ Тверской </p>
				</title>
				<p>Святитель Арсений, епископ Тверской по свидетельству церковного предания, родился в г. Твери. Год его рождения и имена родителей неизвестны. Воспитан он был в благочестии и страхе Божием. Рано потеряв родителей и оставшись наследником богатого имения, он обратил дом свой в приют для странных и бедных, чем навлек на себя поношение сродников. Отчаявшись одолеть «вражду и брань многу», юноша решил расстаться с миром и молил Господа указать путь. Услышав во сне голос, звавший его в Киев, тайно оставил юноша город Тверь и отправился в Киево-Печерскую обитель, где и принял пострижение. Добродетельный и трудолюбивый инок, который «от юности благонравием Христу усвоися», сведущий в церковном уставе, обратил на себя внимание проживавшего тогда в Киеве митрополита Киприана, будущего святителя Московского († 1406; память 16 сентября). Святитель Киприан полюбил инока Арсения и приблизил к себе, посвятив в сан иеродиакона. Когда святитель Киприан занял престол московской митрополии, он взял с собой в Москву и святого Арсения. Святой Арсений был у Владыки архидиаконом, ему было также поручено письмоводство, он занимался всеми делами, относившимися к внутреннему устроению митрополии.</p>
				<p>В то время в Твери возникли сильные разногласия между тверским князем Михаилом Александровичем и оклеветанным епископом Тверским Евфимием. Епископ Евфимий был несправедливо лишен кафедры и сослан в Чудов монастырь в Москве, где вскоре скончался († 1392).</p>
				<p>На место епископа Евфимия митрополит Киприан назначил своего архидиакона (в Никоновской летописи протодиакона) Арсения, «мужа дивна и нарочита и добродетельна суща». Святой Арсений долго не соглашался, но не мог противиться воле великого князя Михаила Александровича. Среди епископов, участвовавших в хиротонии святого Арсения 15 августа 1391 года в Спасо-Преображенском кафедральном соборе в г. Твери, был святитель Стефан, епископ Пермский (память 26 апреля).</p>
				<p>Вступив на архипастырскую кафедру, святитель Арсений стремился положить конец княжеским распрям, водворить в родной Твери мир и согласие. В 1403 году ему удалось примирить Тверского князя Иоанна Михайловича с братом его Кашинским князем Василием Михайловичем. Святитель Арсений ревностно проповедовал слово Божие и во всем являл пример достойного архипастыря.</p>
				<p>Чувствуя приближение своей кончины, Тверской князь Михаил Александрович († 1399) пришел к святителю Арсению с просьбой постричь его в монахи. Святитель Арсений, благодаря Господа, облек князя в иноческий образ и нарек ему имя Матфей. В течение многих лет епископского служения святитель Арсений построил и освятил соборы в честь Архангела Михаила в Старице и Микулине, в честь Святителя Николая в Старице, обновил каменный Спасо-Преображенский кафедральный собор в Твери и заложил новую соборную колокольню. В 20-ти верстах от Твери в 1397 году на реке Тме им был создан Саввин Сретенский монастырь, первыми иноками которого стали преподобные Савва и Варсонофий (память 2 марта), принявшие постриг на Святой Афонской горе.</p>
				<p>Не забыл святитель Арсений и обители Киево-Печерской, где начинал свои иноческие труды. На берегу реки Тьмаки, в 4-х верстах от Твери, на урочище Желтикове, в 1394 году основал он монастырь, где построена была тогда же деревянная церковь во имя преподобных Антония и Феодосия Печерских. 30 августа 1405 года в Желтикове монастыре святитель Арсений освятил каменный храм в честь Успения Пресвятой Богородицы.</p>
				<p>К окончанию строительства Желтикова монастыря по повелению святителя Арсения в 1406 году был сделан список с Киево-Печерского Патерика, самая древняя из дошедших до нашего времени редакций драгоценного памятника русской письменности (первого сборника житий русских святых), получившая в науке название Арсеньевской. Из книг, переписывавшихся по повелению святителя Арсения, сохранились до нашего времени две рукописных «Лествицы» преподобного Иоанна Лествичника (1402 и 1404 годов).</p>
				<p>Кончина святителя Арсения последовала Великим постом 1409 года. К так называемому «соборному» воскресенью (воскресенье после первой седмицы Великого поста, Неделя Православия; в этот день к епископу съезжались священники и составляли епархиальный собор) по обыкновению съехалось в Тверь духовенство. Во вторник святитель Арсений произнес поучение к пастырям, благословил их и распустил собор. Скончался святитель 2 марта.</p>
				<p>Святитель Арсений был погребен в Желтиковом монастыре, в притворе правого придела во имя образа Нерукотворного Спаса Успенской церкви, в той самой гробнице, которую изготовил своими руками. По свидетельству летописи, у гроба его совершалось много исцелений с верою приходящих,</p>
				<p>В «Иконописном подлиннике» святитель Арсений описывается следующим образом: «Подобием стар, сед, брада аки Сергиева, в схиме, мантия с источники, омофор перекинут чрез плечи кольцеми наперед, правая рука благословенна, в левой Евангелие».</p>
				<p>Мощи святителя Арсения были обретены нетленными в Желтиковом монастыре в 1483 году. С того же года в Твери было установлено празднование ему по благословению Тверского епископа Вассиана.</p>
				<p>На серебряной раке святителя Арсения были изображены семь его чудес: первое — воскрешение рыболова Терентия; второе — дарование сына Иоанну Карташу, третье — исцеление протоиерея Алексия, страдавшего ногами, четвертое — исцеление девицы Устинии Головленковой, пятое — спасение одного человека от удавления; шестое — с покровом святого (когда в 1606 году поляки ворвались в Желтиков монастырь, один всадник сорвал покров над ракой святителя и положил на своего коня. Конь взвился на дыбы и упал вместе с всадником, обоих нашли мертвыми), седьмое — исцеление Григория и жены его, бывших душевнобольных.</p>
				<p>Канонизация святителя Арсения состоялась на Московском Соборе 1547 года.</p>
				<p>Ко второй памяти святителя Арсения, в первое воскресенье после 29 июня, ныне приурочено празднование Собора тверских святых.</p>
			</section>
		</section>
		<section>
			<title>
				<p>3-й де́нь</p>
			</title>
			<section>
				<title>
					<p>Святы́х му́ченик Евтро́пия и дружи́ны его́, Клеони́ка и Васили́ска</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 1</style>.
				</p>
				<p>
					<style>Подо́бен:</style> Всехва́льнии му́ченицы:
				</p>
				<p>Тричи́сленнии му́ченицы,/ кре́пко противоподви́гшеся/ су́рово судя́щим/ и всяк вид жесточа́йших боле́зней ве́рою претерпе́вше,/ Вы́шнее Ца́рство получи́сте./ Те́мже моли́теся/ дарова́ти душа́м на́шим/ мир и ве́лию ми́лость.</p>
				<p>Евтро́пия, Клеони́ка тве́рдаго,/ Васили́ска пе́сньми духо́вными восхва́лим,/ огне́м бо попали́ша безбо́жия ве́щь,/ благоче́стия благода́тию./ И ны́не просвеща́ют концы́/ Боже́ственными огня́ светлостьми́,/ я́ко свети́льницы пресве́тлии,/ я́ко пре́лесть всю омрачи́вше.</p>
				<p>Главы́ отсека́еми,/ врагу́ главу́ сокруши́сте/ кра́сными нога́ми ва́шими,/ до́блии страда́льцы,/ неле́стныя зве́зды,/ же́ртвы одушевле́нныя,/ хра́ма небе́снаго сокро́вища,/ Евтро́пие сла́вне,/ Васили́ске и Клеони́че, мир всем испроси́те.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Ра́дуйся, стра́нное слы́шание, Чи́стая;/ ра́дуйся, дре́во свято́е рая́ Богосажде́нное;/ ра́дуйся, потребле́ние лука́вых де́монов;/ ра́дуйся, ору́жие обоюдуо́строе,/ врага́ главу́ отсе́кши/ стра́нным рождество́м Твои́м,/ Всесвята́я Всенепоро́чная,/ устра́ншияся ны воззови́.</p>
				<p>
					<style>Крестобогоро́дичен:</style>
				</p>
				<p>Своего́ А́гнца,/ А́гница и непоро́чная Влады́чица,/ на Кресте́ я́ко ви́девши,/ зра́ка не иму́ща, ниже́ добро́ты, —/ увы́ Мне, — рыда́ющи, глаго́лаше, —/ где добро́та Твоя́ за́йде, Сладча́йший?/ где благоле́пие?/ где благода́ть блиста́ющая о́браза Твоего́,/ Сы́не Мой любе́знейший?</p>
				<p>
					<style>Кано́н, его́же краегране́сие:</style> Трие́х велича́йших страда́ния честву́ю му́чеников. 
					<style>Кир Ио́сифа. Глас 1</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Твоя́ победи́тельная десни́ца/ боголе́пно в кре́пости просла́вися:/ та бо, Безсме́ртне,/ я́ко всемогу́щая, проти́вныя сотре́,/ изра́ильтяном пу́ть глубины́ новосоде́лавшая.</emphasis>
				</p>
				<p>Преми́рными блиста́ньми трисо́лнечныя зари́ озаря́еми, му́ченицы всехва́льнии,/ благоче́стно вас ны́не блажа́щия во светоно́снем ва́шем страда́нии просвети́те.</p>
				<p>Глаго́лы, я́ко стрела́ми, прему́дрии, пребеззако́нных сердца́ уязви́сте,/ те́мже претерпе́сте пожда́нно я́звы и ра́ны,/ испове́дающе Бо́жие свято́е И́мя.</p>
				<p>Священносло́вии свяще́нными пред мучи́тельскими суди́щи пропове́давше, му́ченицы приснопа́мятнии,/ нас ра́ди пострада́ти Изво́лившаго, наноси́мыя тве́рдо му́ки претерпе́сте.</p>
				<p>
					<style>Богоро́дичен:</style> Яви́лася еси́ ши́рши Небе́с, нигде́же вмести́маго вопло́щши,/ Того́ у́бо моли́ вся́кия нас тесноты́ изба́вити/ и ве́чнаго, Де́во Ма́ти, муче́ния.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Еди́не, ве́дый челове́ческаго существа́ не́мощь/ и ми́лостивно в не вообра́жься,/ препоя́ши мя с высоты́ си́лою,/ е́же вопи́ти Тебе́, Святы́й,/ одушевле́нный хра́ме неизрече́нныя сла́вы Твоея́, Человеколю́бче.</emphasis>
				</p>
				<p>Ума́ чи́стыми прило́ги Боже́ственная зря́ще,/ му́жеским нра́вом, блаже́ннии, к му́кам устреми́стеся,/ вражде́бнаго безпло́тнаго страда́льца побежда́юще с те́лом;/ те́мже прославля́етеся.</p>
				<p>Уде́с отсече́ния за Христа́, му́дрии, претерпе́вше,/ крове́й Боже́ственными проли́тии зе́млю преподо́бно освяти́сте/ и на тре́бищныя де́моном приноси́мыя уста́висте, му́ченицы, кро́ви.</p>
				<p>Положе́ни бы́сте, я́коже светоза́рнии, на высоте́ страда́ния,/ я́ко вои́стинну зве́зды, озаря́юще вселе́нную незаходи́мыми сия́ньми/ и тьму́ реша́ще ле́сти, святи́и;/ сего́ ра́ди ве́рно ублажа́етеся.</p>
				<p>
					<style>Богоро́дичен:</style> Во чре́ве прия́ла еси́ Христа́,/ чре́во истощи́вшаго а́дово вседе́йственным сове́том:/ Того́ моли́, Богора́дованная,/ от рабо́ты изба́вити грехо́вныя вся, ве́рно при́сно блажа́щия Тя.
				</p>
				<p>
					<style>Седа́лен,</style>
					<style>глас 1</style>.
				</p>
				<p>
					<style>Подо́бен:</style> Гроб Твой, Спа́се:
				</p>
				<p>Тро́ицу Честну́ю тро́ица му́чеников пред мно́гими испове́да наро́ды/ и лико́м причто́шася безпло́тных, страда́вше./ Сих дне́сь восхва́лим ве́рою,/ пра́зднующе свяще́нную их па́мять и мироспаси́тельную.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Упова́ние христиа́н, Пресвята́я Де́во,/ Его́же родила́ еси́, Бо́га, па́че ума́ же и сло́ва,/ непреста́нно моли́ с Вы́шними си́лами/ пода́ти оставле́ние грехо́в на́ших всех/ и исправле́ние жития́ ве́рою и любо́вию при́сно Тя сла́вящим.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница, А́гнца и Па́стыря, пове́шена на Дре́ве ме́ртва, зря́щи,/ пла́чущи, веща́ше, ма́терски восклица́ющи:/ ка́ко претерплю́ Твое́, е́же па́че сло́ва, Сы́не Мой, сни́тие/ и во́льныя стра́сти, Бо́же Преблаги́й?</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Го́ру Тя, благода́тию Бо́жиею приосене́нную,/ прозорли́выма Авваку́м усмотри́в очи́ма,/ из Тебе́ изы́ти Изра́илеву провозглаша́ше Свято́му/ во спасе́ние на́ше и обновле́ние.</emphasis>
				</p>
				<p>Стоя́ху трие́ на три́знищи, пропове́дающе Еди́наго Трисо́лнечна Бо́га/ и ран разжже́ние кре́пко терпя́ще,/ столпы́ о́гненны Це́ркве яви́шася,/ благочести́вых о Христе́ предводя́щии.</p>
				<p>Поста́вльше но́зе на ка́мени ве́ры, не поколеба́стеся мно́гих искуше́ний кова́рствии,/ но яви́стеся непоколеби́ми, злочести́выя запина́юще, му́ченицы,/ и вся́чески охужда́юще благода́тию.</p>
				<p>Я́ко честно́е ка́мение, на земли́ валя́ющеся,/ зда́ние лука́вное многобо́жия вои́стинну, прему́дрии, разори́сте,/ и себе́ са́мыя Бо́жия хра́мы созда́сте,/ и ко хра́му Небе́сному взя́стеся.</p>
				<p>
					<style>Богоро́дичен:</style> Яви́ся Твоя́ утро́ба Богоно́сная пала́та,/ в не́йже всех Ца́рь почи́, Христо́с,/ хра́мы содева́я, Ма́ти Чи́стая, и светоза́рная жили́ща благочести́выя/ непристу́пнаго Божества́.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Просвети́вый сия́нием прише́ствия Твоего́, Христе́,/ и освети́вый Кресто́м Твои́м ми́ра концы́,/ сердца́ просвети́ све́том Твоего́ Богоразу́мия/ правосла́вно пою́щих Тя.</emphasis>
				</p>
				<p>Зако́н Боже́ственный соблюда́юще, добропобе́днии му́ченицы,/ беззако́нным му́жеским нра́вом противоста́сте/ и, уязвля́еми и растерза́еми телесы́, побе́ду ве́чную взя́сте.</p>
				<p>Восхва́лим Васили́ска и ве́рою почти́м Клеони́ка и Евтро́пия велему́дрыя,/ ве́рою пострада́вшия за Тро́ицу Всесвяту́ю/ и па́че со́лнца просия́вшия.</p>
				<p>Чудеса́ соверша́юще в сла́ву Бо́га на́шего,/ привлеко́сте зря́щия к ве́ре Спа́сове, му́ченицы многострада́льнии,/ цве́ти кра́снии ра́йстии, церко́вная утвержде́ния.</p>
				<p>
					<style>Богоро́дичен:</style> Сия́нием от <style>Тебе</style>́ па́че ума́ возсия́вшаго озари́ на́ша мы́сли, Всенепоро́чная,/ и тьму́ ума́ли помысло́в душетле́нных,/ я́ко да пое́м Тя, Влады́чице.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Обы́де нас после́дняя бе́здна,/ не́сть избавля́яй,/ вмени́хомся, я́ко о́вцы заколе́ния,/ спаси́ лю́ди Твоя́, Бо́лее наш:/ Ты бо кре́пость немощству́ющих и исправле́ние.</emphasis>
				</p>
				<p>Ра́дуется земля́ и Небе́сная,/ лику́ют челове́цы, ле́тний соверша́юще пра́здник,/ е́же за Христа́ страда́ния блаже́нная до́блественно претерпе́вших ума́ тве́рдостию.</p>
				<p>Почти́л еси́ до́брыми твои́ми нра́вы, Евтро́пие, Бо́га Преблага́го,/ победи́л еси́ хи́трости вра́жия./ Те́мже тя почита́ют вси челове́цы,/ тобо́ю прегреше́ний разреше́ние прия́ти наде́ющиися.</p>
				<p>Исцеле́ний исто́чники излива́юще,/ зной отгна́сте неду́гов и скорбе́й, му́дрии,/ всем благоздра́вие посыла́юще,/ благоче́стно ва́шему покро́ву при́сно притека́ющим.</p>
				<p>
					<style>Богоро́дичен:</style> Увяди́вшая Твои́м прозябе́нием, Всенепоро́чная,/ дре́вле прозя́бшую преступле́нием зло́бу вра́жию,/ в души́ мое́й прозяба́ющия душетле́нныя и терно́вныя по́мыслы исто́ргни.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Тебе́, у́мную, Богоро́дице, пе́щь,/ разсмотря́ем, ве́рнии:/ я́коже бо о́троки спасе́ три Превозноси́мый,/ мир обнови́, во чре́ве Твое́м всеце́л,/ хва́льный отце́в Бог и препросла́влен.</emphasis>
				</p>
				<p>Я́коже наслажде́ние Боже́ственное вменя́юще удо́в отсече́ние,/ зауше́ния, строга́ния и сме́рть ну́жную,/ му́ченицы веселя́щеся и Бо́гу усе́рдно пою́ще:/ хва́льных отце́в Бог и препросла́влен.</p>
				<p>По мно́гих томле́ниих телесе́/ крест претерпе́сте кре́пко в подо́бии Изба́вителя,/ сла́вне Евтро́пие, вели́кий Клеони́че,/ и блаже́нную кончи́ну получи́сте,/ хва́льнаго воспева́юще Бо́га и препросла́вленнаго.</p>
				<p>Взира́ти вам предповелева́я к безсме́ртным воздая́нием,/ в темни́це яви́ся Христо́с,/ Его́же ви́девше, дерзнове́ния испо́лнистеся,/ взыва́юще, му́ченицы сла́внии:/ хва́льный отце́в Бог и препросла́влен.</p>
				<p>
					<style>Богоро́дичен:</style> Изба́ви ны, Пресвята́я Влады́чице, от язы́ческаго наше́ствия,/ сре́тения лука́ваго, вся́каго обстоя́ния/ и осужде́ния ве́чнаго, ве́рою зову́щия:/ хва́льный отце́в Бог и препросла́влен.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</emphasis>
				</p>
				<p>Просте́рт иму́ще ум,/ ко Еди́ному Влады́це простро́стеся, уязвля́еми, всехва́льнии, зе́льне/ и му́чими, вопию́ще:/ вся дела́ Госпо́дня, Го́спода по́йте и превозноси́те во вся ве́ки.</p>
				<p>Возвы́сившеся на кресте́, я́коже дре́вле Влады́ка,/ вели́каго сподо́бистеся благосла́вия, страда́льцы, вопию́ще и глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</p>
				<p>Си́лою Боже́ственною, всеблагосла́внии, укре́пльшеся, страстоте́рпцы,/ беззако́нных ополче́ния победи́ша кре́пко, пою́ще и глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</p>
				<p>
					<style>Тро́ичен:</style> Я́ко Еди́ницу естество́м, Тя пою́, Божество́ Всесвято́е,/ Треми́ же Ипоста́сьми несе́чно разделя́я, зову́, ра́дуяся:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.
				</p>
				<p>
					<style>Богоро́дичен:</style> Храм яви́лася еси́ Емману́ила и две́рь,/ Е́юже Еди́н вни́де и изы́де,/ я́коже Сам ве́сть, Чи́стая, спаса́я зову́щия:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>О́браз чи́стаго Рождества́ Твоего́/ огнепали́мая купина́ показа́ неопа́льная,/ и ны́не на нас напа́стей свире́пеющую угаси́ти, мо́лимся, пе́щь,/ да Тя, Богоро́дице,/ непреста́нно велича́ем.</emphasis>
				</p>
				<p>Да Иису́са приобря́щете, насу́щаго жития́ вся вмени́сте уме́ты,/ я́коже Па́вел Боже́ственный научи́;/ сего́ ра́ди до́бре пострада́вше, на Небесе́х обита́ете,/ венцено́сцы великоимени́тии.</p>
				<p>Яви́ся, я́коже столп треуго́льный, свяще́нных му́ченик Боже́ственное собра́ние,/ сте́ны лука́ваго безбо́жия низложи́ша благода́тию,/ и ны́не живу́т во гра́де Бо́га Жива́го, перворо́дных в ски́ниих.</p>
				<p>Вене́ц нетле́ния, святи́и, от Христа́ прие́мше,/ багряни́цу же омочи́вше от му́ченических ва́ших крове́й,/ предстоите́ Царю́ веко́в, осия́еми све́тлыми светоли́тии/ и всебога́тными раздая́нии.</p>
				<p>Уже́ Бо́гу прибли́жившеся и со Безпло́тными собо́ры пра́зднующе,/ на земли́ вас при́сно блажа́щия и па́мять ва́шу пра́зднующия, му́ченицы,/ Небе́сную получи́ти све́тлость испроси́те.</p>
				<p>
					<style>Богоро́дичен:</style> Ужаса́ются А́нгельстии чи́ни от Твои́х ложе́сн Возсия́вшаго,/ Его́же о нас, Де́во Ма́ти, моли́,/ я́ко да стра́шныя вся изба́вит му́ки и тьмы́ кроме́шныя, пою́щия Тя.
				</p>
			</section>
			<section>
				<title>
					<p>Святые мученики Евтропий, Клеоник и Василиск</p>
				</title>
				<p>Святые мученики Евтропий, Клеоник пострадали в городе Амасии, а Василиск — в г. Команы около 308 года.</p>
				<p>Братья Евтропий и Клеоник и племянник святого великомученика Феодора Тирона (память 17 февраля) Василиск были друзьями. После мученической кончины святого Феодора они оставались заключенными в Амасийской темнице, где обратили многих язычников к истинной вере.</p>
				<p>После бесславной гибели Публия, истязавшего святого Феодора, правителем Амасии Понтийской был назначен Асклипиодот, который не уступал в жестокости своему предшественнику. Узнав, что друзья мученика Феодора Тирона все еще находятся в темнице, правитель велел привести их. Перед новым правителем святые Евтропий, Клеоник и Василиск твердо исповедали веру во Христа. За это они были преданы беспощадному избиению. Во время пыток святой Евтропий громко молился Спасителю: «Дай, Господи, нам терпения совершенного в ранах сих ради венца мученического, и приди на помощь к нам, как и к рабу Твоему Феодору пришел». И молитва эта была услышана. Страдальцы увидели Господа с сонмом Ангелов и предстоящим Ему святым Феодором Тироном. Святой Феодор ободрил их: «Вот на помощь вашу Спаситель пришел, чтобы вы известны стали в вечной жизни».</p>
				<p>Воины и многие из стоявших поблизости людей также видели Спасителя. Они испугались и стали просить Асклипиодота прекратить пытки. Увидев, что народ волнуется и готов уверовать в Истинного Бога, правитель велел увести мучеников.</p>
				<p>Он пригласил святого Евтропия к себе на обед и предложил ему публично принести жертвы языческим богам, а в душе оставаться христианином, если он того желает. Но святой Евтропий отверг это предложение.</p>
				<p>На следующий день мучеников привели в языческий храм, чтобы склонить их к участию в ритуальном жертвоприношении. Святой Евтропий стал просить Спасителя: «Господи, будь с нами и все языческое беснование истреби. Подай милость, чтобы на месте этом христиане приносили Тебе, Истинному Богу, Бескровные Жертвы». Едва прозвучало последнее слово молитвы, как началось землетрясение, стали рушиться стены храма, и изображение богини Артемиды разбилось. В то же время явственно прозвучали слова свыше, что молитва мучеников услышана и впоследствии на этом месте будет воздвигнут христианский храм.</p>
				<p>После землетрясения едва опомнившийся от страха правитель Асклипиодот велел врыть в землю высокие деревянные колья, привязать к ним мучеников и поливать их кипящей смолой. Святые стали молиться Богу, а мученик Евтропий воскликнул, обращаясь к мучителям: «Да обратит Господь дело ваше против вас!» И вместо того, чтобы жечь мучеников, смола стала обжигать тех, кто лил ее, а с мучеников смола стекала, «как вода по мрамору». Видевшие это пришли в ужас, но одержимый неистовством Асклипиодот приказал усилить пытки. Тела святых терзали железными крючьями, их раны поливали уксусом и посыпали солью. С дивной твердостью перенесли святые и эти муки.</p>
				<p>Последнюю ночь перед казнью мученики провели в молитве, и снова Господь явился им и укреплял их.</p>
				<p>Утром 3 марта святые Евтропий и Клеоник были распяты на крестах, Святого Василиска продолжали томить в заточении. Тюремные стражи, удивленные его мужеством, позволили святому Василиску отлучиться в родное село Кумиальское, для прощания с матерью и братьями. Оттуда, по распоряжению правителя, святой Василиск был приведен в сапогах, усеянных внутри гвоздями.</p>
				<p>22 мая в городе Команы (Абхазия) святой Василиск был обезглавлен; тело его бросили в реку. Местные христиане нашли его честные останки и похоронили их на вспаханном поле. На месте страданий святого Василиска и поныне течет источник, который славится своими целительными свойствами. Позже в Команах была воздвигнута церковь во имя святого Василиска.</p>
				<p>По прошествии столетия, в сентябре 407 года сюда пришел после долгого и изнурительного пути сосланный в г. Питиус (ныне Пицунда) святитель Иоанн Златоуст. В Команах силы оставили его. Здесь он был утешен явлением святого мученика Василиска (на его могиле), который сказал: «Не унывай, брат Иоанн! Завтра мы будем вместе». На следующий день, 14 сентября, святитель Иоанн Златоуст, причастившись Святых Тайн, преставился ко Господу.</p>
				<p>Память святого мученика Василиска совершается также 22 мая.</p>
			</section>
		</section>
		<section>
			<title>
				<p>4-й де́нь</p>
			</title>
			<section>
				<title>
					<p>Преподо́бнаго отца́ на́шего Гера́сима, и́же на Иорда́не</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 8</style>.
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>О́тче Богому́дре Гера́симе,/ воздержа́нием мно́гим,/ моли́твою и моле́нием Бо́гу соединя́яся,/ непревра́тен пребы́л еси́ кова́рствии бори́теля/ и раб яви́лся еси́ Вседержи́теля./ Отону́дуже почита́ем тя/ и, Боже́ственную па́мять твою́/ прера́достно ве́рою пра́зднующе, восхваля́ем тя.</p>
				<p>Преподо́бне о́тче Гера́симе,/ в пусты́нях при́сно, и пеще́рах, и гора́х/ ве́рою пребыва́я,/ Бо́га взыска́л еси́/ и Того́ обре́л еси́,/ я́коже возжеле́л еси́./ Невозвра́тною душе́ю вжиля́емь,/ вхожде́нии до́брыми всегда́,/ и мона́шествующих мно́жества приве́л еси́,/ Бо́гу спаса́емая.</p>
				<p>Ты, повину́яся ма́нием/ Всеви́дца Бо́га,/ от Него́ благода́ть прия́л еси́/ де́йствовати чудеса́/ и прогоня́ти ду́хи лука́вствия,/ ди́вия же зве́ри повину́ти ума́ чистото́ю./ Те́мже почита́ем тя/ и Боже́ственную па́мять твою́ до́лжно/ ве́рою пра́зднуем, Богоблаже́нне.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Тя мо́лим, Пречи́стая,/ Предста́тельницу на́шу,/ смуща́емии в печа́лех:/ не пре́зри до конца́ поги́бнути рабы́ Твоя́,/ но ускори́ изъя́ти ны/ настоя́щаго гне́ва и печа́ли,/ о Богора́дованная, Пресвята́я Чи́стая,/ Ты бо на́ша еси́ стена́/ и по́мощь необори́ма.</p>
				<p>
					<style>Крестобогоро́дичен, подо́бен то́йже:</style>
				</p>
				<p>Тя ви́дящи, пригвожда́ема/ на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Влады́ко, —/ увы́ Мне, — вопия́ше, — Ча́до сла́дкое,/ ра́ны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли вся изба́вивый милосе́рдием Твои́м?</p>
				<p>
					<style>Кано́н, его́же краегране́сие:</style> Гера́сима хвалю́, я́ко вене́ц плету́. 
					<style>Глас 8</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Пои́м Го́сподеви,/ прове́дшему лю́ди Своя́ сквозе́ Чермно́е мо́ре,/ я́ко Еди́н сла́вно просла́вися.</emphasis>
				</p>
				<p>Сла́ву безсме́ртия и нетле́ния Боже́ственный вене́ц/ до́бре подви́гшемуся Христо́с тебе́ подаде́, Гера́симе.</p>
				<p>Име́я Светода́теля, твои́х послу́шающа моле́ний,/ де́монов тьму́ ума́лил еси́, о́тче Гера́симе.</p>
				<p>Струя́ми твои́х слез, я́коже дре́во, о́тче, тучня́емое,/ плоды́ безсме́ртия произне́сл еси́, Богому́дре Гера́симе.</p>
				<p>
					<style>Богоро́дичен:</style> Пречи́стая Богоро́дице, уста́ви боле́зни се́рдца моего́,/ я́же Христа́ безболе́зненно, па́че ума́ же и сло́ва ро́ждшая.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
				</p>
				<p>Распя́тие во́льное Претерпе́вшему, преподо́бне, после́дуя,/ ве́сь распя́лся еси́ житию́ и страсте́м.</p>
				<p>Возмо́гл еси́, укрепля́емь вседе́тельным, му́дре, манове́нием,/ кре́пкаго вся се́ти попра́ти, Гера́симе.</p>
				<p>Смире́нным мудрова́нием и смире́нным, му́дре, ду́хом, ты укре́плься,/ стра́сти душетле́нныя всеконе́чно смири́л еси́.</p>
				<p>Я́коже вели́кое со́лнце, чуде́с твои́х сия́ньми просвеща́еши всех сердца́,/ ве́рно восхваля́ющих тя.</p>
				<p>
					<style>Богоро́дичен:</style> Родила́ еси́, Всенепоро́чная, Отцу́ Сы́на сопресто́льна и соесте́ственна,/ всем вхо́ды жи́зненныя показа́вшаго.
				</p>
				<p>
					<style>Седа́лен,</style>
					<style>глас 4</style>.
				</p>
				<p>
					<style>Подо́бен:</style> Яви́лся еси́ дне́сь:
				</p>
				<p>Де́монов, преподо́бне, кова́рства кре́стною благода́тию и де́йством преше́д,/ положе́нием бог был еси́./ Те́мже тя ве́рно почита́ем, Гера́симе.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Пречи́стыя руки́ Твоя́, Де́во Ма́ти, просте́рши,/ покры́й упова́ющий на Тя и Сы́ну Твоему́ зову́щия:/ всем пода́ждь, Христе́, ми́лости Твоя́.</p>
				<p>
					<style>Крестобогоро́дичен:</style>
				</p>
				<p>На Дре́ве ви́дящи воздви́жена Сы́на Твоего́, Пречи́стая,/ утро́бою ма́тернею растерза́ема, жа́лостно взыва́ла еси́:/ увы́ Мне,/ ка́ко заше́л еси́, Све́те Мой безле́тный?</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Храм бы́сть Ду́ха просвеще́нное, о́тче, се́рдце твое́,/ тем то́чит дарова́ния,/ исцеля́я неду́ги Боже́ственною благода́тию.</p>
				<p>Зако́ну Боже́ственному повину́яся, о́тче,/ от ю́ности после́довал еси́ Го́споду,/ облобыза́я безпло́тных житие́ с те́лом.</p>
				<p>Ше́ствия твоя́, преподо́бне, к спаси́тельней стези́ испра́вишася/ наставле́нием Боже́ственнаго Ду́ха, в тя, преподо́бне, все́льшагося.</p>
				<p>
					<style>Богоро́дичен:</style> Иису́са Человеколю́бца,/ Его́же несказа́нно чревоноси́ла еси́,/ умоли́, Всенепоро́чная, спасти́ вся, пою́щия Тя.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе́, ино́го не ве́мы.</emphasis>
				</p>
				<p>Умо́м очище́нным прие́м лучи́ Свята́го Ду́ха,/ свет мона́шествующих был еси́.</p>
				<p>Житие́ твое́, ну́ждею естества́ сия́я,/ а́нгела земна́го с пло́тию тя показа́.</p>
				<p>Вод живото́чных Ду́ха испо́лнен,/ ре́ки источи́л еси́ чуде́с, о́тче Гера́симе.</p>
				<p>
					<style>Богоро́дичен:</style> Я́ко ту́ча, на Тя сни́де, Богоро́дице,/ Сло́во, воплоща́емое в просвеще́ние душ на́ших.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
				</p>
				<p>Пло́ти твоея́ немощно́е, си́лою укрепля́емо/ от Де́вы нам Чи́стыя возсия́вшаго,/ всю смири́ си́лу, о́тче, вражде́бных безпло́тных, преподо́бне.</p>
				<p>Сокруши́в мы́сленных льво́в че́люсти благода́тнию,/ покори́л еси́ чу́вственных стремле́ния, преподо́бне;/ тем повину́ется тебе́ лев,/ я́ко па́стырю благопоко́рно служа́.</p>
				<p>Житие́ а́нгельское, мудрова́ние, о́тче, смире́нно стяжа́в о Христе́,/ кро́ток был еси́/ и ны́не всели́лся еси́ в земли́ кро́тких,/ ра́дости Боже́ственныя исполня́емы.</p>
				<p>
					<style>Богоро́дичен:</style> Всели́ся в Тя О́тчее, Чи́стая, озаре́ние/ и, ро́ждься пло́тию, мир просвети́, и тьмы́ изба́ви многобо́жия./ Сего́ ра́ди воспева́ем Тя.
				</p>
				<p>
					<style>Конда́к, глас 4</style>.
				</p>
				<p>
					<style>Подо́бен:</style> Вознесы́йся:
				</p>
				<p>Возгоре́вся раче́нием Го́рним,/ же́стость пусты́ни Иорда́новы па́че всех ми́ра сла́дких предпоче́л еси́;/ отону́дуже повину́ся тебе́ зве́рь да́же до сме́рти, о́тче,/ послу́шне и жа́лостне на гро́бе твое́м сконча́ся,/ просла́вльшу тя та́ко Бо́гу,/ к Нему́же моля́ся, и о нас,/ о́тче Гера́симе, помина́й.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>О́троцы евре́йстии в пещи́/ попра́ша пла́мень дерзнове́нно/ и на ро́су о́гнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
				</p>
				<p>Свет возсия́ тебе́, о́тче, и сопру́г сего́ весе́лие,/ в Небе́сных кро́вех при́сно водворя́ему и песнопою́щу:/ благослове́н еси́, Го́споди Бо́же, во ве́ки.</p>
				<p>Ту́чами слез напои́в твое́, Богоно́се, се́рдце,/ доброде́тельный прозяба́еши плоды́,/ и́миже сла́дость Го́рнюю во ве́ки прия́л еси́ со все́ми преподо́бными.</p>
				<p>Во усте́х нося́ пе́ние в подража́нии непреста́нно А́нгельстем,/ бде́нным умо́м, Гера́симе, вопия́л еси́:/ благослове́н еси́, Го́споди Бо́же, во ве́ки.</p>
				<p>
					<style>Богоро́дичен:</style> О́гнь ника́коже Тя, Богоро́дице, Божества́ опали́, Де́во,/ Тя бо купина́ иногда́ образова́ше в горе́,/ опаля́ема, Пречи́стая, и ника́коже сгара́ющи.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Богоглаго́ливии о́троцы в пещи́,/ со огне́м пла́мень попира́юще, поя́ху:/ благослови́те, дела́ Госпо́дня, Го́спода.</emphasis>
				</p>
				<p>Просвеще́н предста́л еси́ Влады́це/ по́стническими сия́ньми, чудоно́сче Гера́симе,/ и Безпло́тных лико́м счи́слился еси́.</p>
				<p>В беззло́бии житие́ проводи́в,/ лука́ваго седа́лище отню́д охуди́л еси́,/ по́стников красото́, Богому́дре Гера́симе.</p>
				<p>Во оде́жду нетле́ния оде́ялся еси́/ страсте́й совлече́нием, о́тче Богому́дре Гера́симе,/ и черто́г Боже́ственный досто́йно получи́л еси́.</p>
				<p>
					<style>Богоро́дичен:</style> Я́ко благоуха́нный крин, обре́т Тя во удо́лиих жития́ Пресу́щественный, Всечи́стая,/ Тобо́ю благоуха́ние ми́рови вдохну́.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Устраши́ся всяк слух/ неизрече́нна Бо́жий снизхожде́ния,/ я́ко Вы́шний во́лею сни́де да́же и до пло́ти,/ от деви́ческаго чре́ва быв Челове́к./ Те́мже Пречи́стую Богоро́дицу, ве́рнии, велича́ем.</emphasis>
				</p>
				<p>Стопа́м всех, до́бре на земли́ ходи́вших, после́дуя,/ любо́вь име́л еси́, ве́ру, наде́жду,/ ме́рность, му́дрость и неоску́дную моли́тву,/ воздержа́ние неизрече́нное, о́тче Гера́симе,/ наслажда́яся чи́стыми восхожде́нии.</p>
				<p>О, чу́до! ка́ко, я́ко слове́сен, повинова́шеся тебе́ зве́рь/ повеле́нию твоему́, Гера́симе, со усе́рдием служа́,/ Бо́гу прославля́ющу твое́ житие́ равноа́нгельное,/ зна́мении, преподо́бне, и безчи́сленными дивесы́ и чудесы́?</p>
				<p>Утвержде́ние яви́лся еси́ мона́шествующих и молча́щих, Богоно́се, наказа́ние,/ тесне́йшую бо воздержа́ния стезю́ ше́ствовал еси́,/ Боже́ственными наде́ждами ду́шу при́сно разширя́я./ Те́мже простра́нно в се́лех избра́нных обре́л еси́ селе́ние.</p>
				<p>Процве́л еси́, о́тче, во дво́рех Бо́га на́шего, я́ко фи́никс высокора́сленный,/ я́ко кипари́с, возвели́чился еси́ Боже́ственными возноше́нии./ Отону́дуже па́мять твою́ ве́рно вси пра́зднуем,/ в ню́же мо́лимся: искуше́ний ны вся́ких спаси́.</p>
				<p>
					<style>Богоро́дичен:</style> Нося́щи Емману́ила на ру́ку Твое́ю, Чи́стая,/ я́коже Младе́нца, Богора́дованная, вопия́ла еси́:/ Ча́до Мое́ сладча́йшее,/ ка́ко пода́м Тебе́ сосе́ц, пита́ющему вся́ческая?/ ка́ко повию́ Тя пелена́ми, мгло́ю повива́ющаго мо́ре?
				</p>
			</section>
			<section>
				<title>
					<p>Преподобный Герасим Иорданский </p>
				</title>
				<p>Преподобный Герасим Иорданский родился в г. Линии (Каппадокия, Малая Азия). Уже в юности он решил оставить мирскую жизнь и посвятить себя служению Богу. Приняв монашество, он ушел в Египет, в Фиваидскую пустыню, где подвизался в духовном подвиге много лет. Около 450 года преподобный Герасим отправился во Святую Землю — его особенно привлекла Иорданская пустыня, как идеальное место для отшельнической жизни.</p>
				<p>В Иерусалиме преподобный Герасим подпал под влияние ереси Патриарха Александрийского Диоскора и архимандрита Евтихия, признававших в Спасителе Иисусе Христе только Божественное естество.</p>
				<p>Состоявшийся в Халкидоне IV Вселенский Собор (451) осудил это лжеучение, однако часть его приверженцев продолжала упорствовать в ереси. Некий монах-еретик, по имени Феодосии, пришел в Иерусалим и сумел привлечь на свою сторону царицу Евдокию, вдову Феодосия</p>
				<p>Младшего (408–450), в то время находившуюся во Святой Земле. Став невольной пособницей еретика, Евдокия восстановила местное духовенство против Патриарха Иерусалимского Ювеналия, твердо державшегося Православной веры. Патриарх был изгнан, а его престол незаконно занял еретик Феодосии, чья деятельность вскоре стала смущать истинно веровавших.</p>
				<p>Преподобный Герасим, подвизавшийся в то время отшельником на реке Иордан, решил отправиться за советом к преподобному Евфимию Великому († 473; память 20 января), добродетель и мудрость которого были широко известны.</p>
				<p>После довольно долгого пребывания в пустыне у преподобного Евфимия, наставления которого вновь укрепили преподобного Герасима в правоверии, иорданский отшельник возвратился в свою обитель. Вскоре благочестивый император Маркиан (450–457) восстановил Патриарха Ювеналия на его кафедре, ересь была осуждена, Феодосии бежал на Синай, а многие прельщенные, в том числе царица Евдокия, вернулись в лоно Православной Церкви.</p>
				<p>Глубоко раскаявшись в своем заблуждении, преподобный Герасим умножил подвиги во славу Божию. Обитель, устроенная им недалеко от реки, была предназначена для новопринятых монахов, которых преподобный встречал с радостью и окружал отеческой любовью. Те же, кто желал совершенствоваться в отшельничестве, а их под началом преподобного Герасима находилось около семидесяти, устраивали себе келлии в глубине пустыни.</p>
				<p>Устав жития пустынножителей отличался большой строгостью. Преподобный Герасим являл братии замечательный пример совершенного подвижничества и воздержания. Каждый в своей келлии проводил в безмолвии и богомыслии пять дней недели, питаясь в то время лишь сухим хлебом и водой, принесенными с собою из монастыря. Огонь разводить не разрешалось. На субботу и воскресенье все собирались в монастыре, где служили в храме Божественную литургию и причащались Святых Тайн. В эти дни за общей трапезой позволялось преподобным вкушать немного вареной пищи и вина. Тогда же все иноки сдавали ему сплетенные за пять дней корзины. На вырученные от продажи деньги и содержался монастырь.</p>
				<p>Никто из братии не имел никакой собственности, кроме рогожи для сна, одежды и сосуда для воды. Преподобный Герасим наказывал пустынникам не запирать двери келлии, чтобы каждый путник мог войти и взять из этих вещей нужное ему.</p>
				<p>На время Великого поста преподобный Герасим со своим любимым учеником блаженным Кириаком (память 29 сентября) обыкновенно удалялся в самую глубину пустыни, отказывая себе даже в хлебе и воде, поддерживая свое тело только Святым Причастием.</p>
				<p>Однажды преподобный Герасим был чудесным образом извещен о кончине святого Евфимия Великого. Преподобный сподобился видеть, как Ангелы возносили на небо душу святого старца. Поспешив в его обитель вместе с учеником своим Кириаком, преподобный Герасим присутствовал при погребении святого Евфимия.</p>
				<p>На иконах преподобный Герасим изображается со львом, лежащим у ног преподобного. Предание повествует, что однажды святой подвижник встретил в пустыне раненого льва и вылечил его, вынув терновую колючку из уже сильно загноившейся лапы. Зверь настолько привязался к старцу, который кормил его из рук своим скудным хлебом, что служил ему как домашнее животное, помогал выполнять тяжелую монастырскую работу.</p>
				<p>Преподобный Герасим дожил до глубокой старости и преставился в 451 году. Рассказывают, что лев вскоре умер на могиле старца и был зарыт близ его гроба.</p>
			</section>
			<section>
				<title>
					<p>Преподо́бнаго и благове́рнаго вели́каго кня́зя Дании́ла Алекса́ндровича Моско́вскаго</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: стихи́ры на 4, 
					<style>глас 4</style>.
				</p>
				<p>
					<style>Подо́бен:</style> Зва́нный свы́ше:
				</p>
				<p>Зва́нный свы́ше от Го́рняго жили́ща,/ све́тлым ума́ о́ком воззре́л еси́,/ и, вре́менная сего́ ми́ра кра́сная отве́рг,/ предпоче́л же ве́чно бу́дущая,/ и, о́гнь Боже́ственныя любве́ в се́рдце прие́м,/ угото́вился еси́ к житию́ а́нгельскому,/ ум твой чи́стый ко Христу́ впери́в,/ Ему́же дне́сь предстоя́, блаже́нне кня́же Дании́ле,/ моли́ спасти́ся душа́м на́шим.</p>
				<p>Ца́рства, сла́вы и сам себе́ отре́кся,/ с ра́достию Христу́ после́довал еси́,/ и крест взял еси́ на ра́мена своя́,/ и по Нем возше́л еси́ в вечнонетле́нную сла́ву Ца́рства Его́,/ Ему́же дне́сь предстоя́, уго́дниче Христо́в Дании́ле,/ моли́ спасти́ся душа́м на́шим.</p>
				<p>Твое́ се́рдце разжже́ жела́ние,/ тезоиме́нное твоему́ и́мени,/ к пути́, веду́щему во град Небе́сный,/ и́мже ше́ствуя, веду́щей тя кро́тости и смире́нию,/ дости́гл еси́ по жела́нию твоему́ Небе́сных оби́телей,/ иде́же дне́сь со А́нгелы лику́я, преблаже́нне кня́же Дании́ле,/ моли́ спасти́ся душа́м на́шим.</p>
				<p>
					<style>Сла́ва, глас 6</style>:
				</p>
				<p>О́трасль благопло́днейшая Алекса́ндрова ко́рене был еси́,/ плод принося́ доброде́телей,/ в преподо́бии бо, и пра́вде, и смире́нии,/ ми́лостынях же и чистоте́ ре́вности подража́тель был еси́ твоему́ роди́телю/ и, те́ми све́тло укра́шен,/ простра́нное селе́ние Святы́я Тро́ицы был еси́./ Е́йже ку́пно ны́не с роди́телем твои́м предстоя́,/ моли́ ми́рну бы́ти гра́ду и оби́тели твое́й/ и всем росси́йским сыново́м спасти́ся.</p>
				<p>
					<style>И ны́не, Богоро́дичен:</style>
				</p>
				<p>Никто́же, притека́яй к Тебе́,/ посра́млен от <style>Тебе</style>́ исхо́дит, Пречи́стая Богоро́дице Де́во,/ но про́сит благода́ти/ и прие́млет дарова́ние к поле́зному проше́нию.</p>
				<p>
					<style>На стихо́вне стихи́ры, глас 2</style>.
				</p>
				<p>
					<style>Подо́бен:</style> До́ме Евфра́фов:
				</p>
				<p>Дом Святы́я Тро́ицы яви́лся еси́,/ Дании́ле блаже́нне,/ те́мже, воспева́я тя,/ ра́дуйся, вси тебе́ зове́м.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Архиере́и и свяще́нницы,/ старе́йшины и юне́йшие,/ све́тло дне́сь взыгра́йте,/ и па́мять блаже́ннаго в пе́снех возвели́чим.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Восхва́лим дне́сь вси князе́й росси́йских похвалу́,/ блаже́ннаго кня́зя Дании́ла,/ храня́ща оте́чество свое́/ ненаве́тно моли́твами свои́ми.</p>
				<p>
					<style>Сла́ва, Глас 8</style>:
				</p>
				<p>Дне́сь весе́лия исполня́ется храм Бо́га на́шего,/ в нем же благове́рный кня́зь Дании́л,/ вели́кий наш засту́пник,/ мощми́ свя́то почива́ет,/ и всех, ве́рно притека́ющих к честне́й его́ ра́це, освяща́ет,/ и, исцеле́ние да́руя,/ мо́лится о душа́х на́ших.</p>
				<p>
					<style>И ны́не, Богоро́дичен:</style>
				</p>
				<p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли.</p>
				<p>
					<style>Тропа́рь пи́сан на Вели́цей Вече́рни.</style>
				</p>
				<p>
					<style>Сла́ва, и ны́не,</style>
					<style>Богоро́дичен:</style> Е́же от ве́ка утае́нное:
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>Блаже́н муж: 
					<style>1-й антифо́н.</style>
					<style>На</style> Го́споди, воззва́х: 
					<style>стихи́ры на 8, глас 6</style>.
				</p>
				<p>
					<style>Подо́бен:</style> Все отло́жше:
				</p>
				<p>Всю отложи́в вре́менную сла́ву ми́ра,/ сия́нием Ду́ха Свята́го просве́щся,/ Дании́ле Богому́дре,/ стра́стная взыгра́ния воздержа́нием изсуши́л еси́,/ и ле́гкое ева́нгельское бре́мя восприя́л еси́, крест твой,/ и, после́дуя Влады́це Христу́,/ обре́л еси́ ле́ствицу Небе́сную,/ по не́йже восше́д, дости́гл еси́ Го́рняго Иерусали́ма,/ и Христо́ва Ца́рствия сонасле́дник яви́лся еси́,/ и со А́нгелы, ра́дуяся, Боже́ственнаго лицезре́ния Его́ наслажда́ешися,/ Его́же моли́ душа́м на́шим дарова́ти мир и ве́лию ми́лость.</p>
				<p>Все отложи́в нача́льство княже́ния держа́вы,/ кро́тостию нра́ва утвержда́яся/ и тепле́йшим жела́нием к Бо́гу горя́,/ мона́шеское житие́ восприя́л еси́,/ Богоподража́тельне кня́же Дании́ле,/ вся плотска́я увяди́л еси́ мудрова́ния,/ и целому́дрия столп показа́лся еси́,/ и, смиренному́дрствуя, возвы́сился еси́ к Го́рнему жили́щу,/ иде́же вы́ну Христу́ Бо́гу предстоя́,/ моли́ душа́м на́шим дарова́ти мир и ве́лию ми́лость.</p>
				<p>Все отложи́в наслажде́ние земны́х веще́й/ Вы́шняго ра́ди наслажде́ния,/ воздержа́нию поревнова́л еси́/ и страсте́й пла́мень потща́лся еси́ угаси́ти сле́зными пото́ки моли́тв твои́х,/ воздержа́нием же и поще́нием,/ я́ко благово́нной пи́щею, напита́л еси́ ду́шу твою́,/ те́мже и, непоро́чное и пра́ведное житие́ проходя́,/ дости́гл еси́ Влады́чня Престо́ла,/ отону́дуже светлостьми́ озаря́яся,/ моли́ Царя́ Христа́ душа́м на́шим дарова́ти мир и ве́лию ми́лость.</p>
				<p>Всю возложи́в на Подвигополо́жника наде́жду,/ простра́нный ми́ра пу́ть оста́вив,/ у́зким же и приско́рбным мона́шескаго жития́ ше́ствовал еси́,/ Богоблаже́нне кня́же Дании́ле,/ порфи́ру, и виссо́н, и ца́рскую багряни́цу,/ сла́ву же и бога́тство мимотеку́щее в ничто́же вмени́в,/ Небе́сное бога́тство и сла́ву ве́чную восприя́ти удосто́ился еси́,/ и ны́не в нетле́нной жи́зни пребыва́я,/ моли́, Ему́же предстои́ши,/ дарова́ти душа́м на́шим мир и ве́лию ми́лость.</p>
				<p>
					<style>Стихи́ры, Глас 2</style>:
				</p>
				<p>Ки́ими Боже́ственными пе́сньми/ восхва́лим вели́каго кня́зя Дании́ла,/ в по́стницех воздержа́ния рачи́теля,/ в княже́нии милосе́рдна нача́льника,/ вдов и сиро́т предста́теля,/ ни́щих пита́теля,/ стра́нных и ско́рбных уте́шителя,/ правосла́вных побо́рника,/ вражды́ прогони́теля, оби́димых засту́пника,/ его́же ра́ди Христо́с земли́ Росси́йстей да́рует/ мир и ве́лию ми́лость.</p>
				<p>Ки́ими всепра́зднственными хвала́ми/ ублажи́м Дании́ла блаже́ннаго,/ трудолю́бнаго Христо́ва са́да де́лателя,/ смиренному́дрия чи́стое зерца́ло,/ и́ноков удобре́ние, преподо́бных ра́дование,/ А́нгелов собесе́дника,/ Небе́сных жи́телей сонасле́дника,/ сла́ву Росси́йския земли́,/ ви́димых враг победи́теля,/ его́же ра́ди Христо́с росси́йским лю́дем да́рует/ мир и ве́лию ми́лость.</p>
				<p>Ки́ими похва́льными венцы́/ венча́ем Дании́ла прему́драго,/ князе́й росси́йских похвалу́,/ исто́чника Боже́ственных исцеле́ний неоску́днаго,/ чи́стое и нескве́рное Святы́я Тро́ицы жили́ще,/ реку́ чуде́с неисчерпа́ему,/ доброде́телей пра́вило,/ Безпло́тных жи́тия подража́теля,/ Небе́снаго граждани́на,/ его́же ра́ди Христо́с ва́рварския по́лчища низложи́,/ име́яй мир и ве́лию ми́лость.</p>
				<p>Ки́ими радостотво́рными уста́ми/ возвели́чим Дании́ла,/ све́тлую звезду́, на мы́сленней тве́рди Росси́йстей просия́вшую,/ те́плаго засту́пника гра́ду на́шему,/ су́щим в беда́х ско́раго поспе́шника/ и всех притека́ющих к нему́ изба́вителя,/ в бране́х му́жа непобеди́ма,/ его́же ра́ди Христо́с, вра́жия шата́ния низложи́в,/ лю́дем Свои́м дарова́ мир и ве́лию ми́лость.</p>
				<p>
					<style>Сла́ва, глас 6:</style>
				</p>
				<p>Прииди́те, празднолю́бных собо́ри,/ Бо́гом поста́вленной святи́тели со иере́и,/ мона́си со всем христолюби́вым мно́жеством,/ све́тлый лик соста́вльше,/ Дави́дскую воспое́м пе́снь добропло́дной о́трасли Алекса́ндровой,/ Богоблаже́нному кня́зю Дании́лу:/ сей бо, насажде́н в блаже́нном дому́ отца́ своего́,/ я́ко фи́никс высокове́рхий, в доброде́телех процве́л,/ и да́же до преставле́ния ве́рен бы́сть подража́тель всех дел роди́теля своего́,/ и ны́не с ним в Небесе́х ку́пно ликовству́я,/ мо́лится непреста́нно/ сохрани́тися оте́честву своему́ и держа́ве на́шей,/ побе́ду на супоста́ты да́руяй моли́твами свои́ми.</p>
				<p>
					<style>И ны́не, Богоро́дичен.</style>
				</p>
				<p>
					<style name="color-red"/>Вход. Проки́мен дне. Чте́ния 3.
				</p>
				<p>Прему́дрости Соломо́ни чте́ние 
					<style>(глава́ 3):</style>
				</p>
				<p>Пра́ведных души́ в ру́це Бо́жией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их./ И е́же от, нас ше́ствие сокруше́ние,/ они́ же су́ть в ми́ре./ И́бо пред лице́м челове́ческим а́ще и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше,/ вели́кими благоде́тельствовани бу́дут,/ я́ко Бог искуси́ я/ и обре́те их досто́йны Себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися На́нь разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́ни чте́ние 
					<style>(глава́ 4):</style>
				</p>
				<p>Пра́ведник а́ще пости́гнет сконча́тися, в поко́и бу́дет./ Ста́рость бо честна́ не многоле́тна,/ ниже́ в числе́ лет исчита́ется./ Седи́на же е́сть му́дрость челове́ком,/ и во́зраст ста́рости — житие́ нескве́рное./ Благоуго́ден Бо́гови быв, возлю́блен бы́сть/ и живы́й посреде́ гре́шник преста́влен бы́сть./ Восхище́н бы́сть, да не зло́ба измени́т ра́зума его́/ или́ ле́сть прельсти́т ду́шу его́./ Раче́ние бо зло́бы помрача́ет до́брая,/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́сподеви душа́ его́,/ сего́ ра́ди потща́ся от среды́ лука́вствия./ Лю́дие же ви́девше и не разуме́йте,/ ниже́ поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́ни чте́ние 
					<style>(глава́ 5 и 6):</style>
				</p>
				<p>Пра́ведницы во ве́ки живу́т,/ и в Го́споде мзда их, и попече́ние их у Вы́шняго./ Сего́ ра́ди прии́мут Ца́рствие благоле́пия/ и вене́ц добро́ты от руки́ Госпо́дни,/ зане́ десни́цею покры́ет я и мы́шцею защити́т их./ Прии́мет всеору́жие рве́ние Свое́/ и вооружи́т тва́рь в ме́сть враго́м./ Облече́тся в броня́ пра́вды/ и возложи́т шлем суд нелицеме́рен./ Прии́мет щит непобеди́мый преподо́бие,/ поостри́т же напра́сный гнев во ору́жие,/ спобо́рет же с ним мир на безу́мныя./ По́йдут праволу́чныя стре́лы мо́лниины/ и, я́ко от благокру́гла лу́ка облако́в, на наме́рение полетя́т./ И от каменоме́тныя я́рости испо́лнь паду́т гра́ды,/ вознегоду́ет на них вода́ морска́я,/ ре́ки же потопя́т я на́гло./ Сопроти́в ста́нет им дух си́лы/ и, я́ко ви́хор, разве́ет их,/ и опустоши́т всю зе́млю беззако́ние,/ и злоде́йство преврати́т престо́лы си́льных./ Слы́шите у́бо, ца́рие, и разуме́йте,/ навы́кните, судии́ конце́в земли́,/ внуши́те, держа́щии мно́жества/ и гордя́щиися о наро́дех язы́к,/ я́ко дана́ е́сть от Го́спода держа́ва вам/ и си́ла от Вы́шняго.</p>
				<p>
					<style>На лити́и стихи́ры, глас 3, самогла́сны;</style>
				</p>
				<p>Богоизбра́нная степенноросси́йская о́трасль/ и насле́дник держа́внаго престо́ла был еси́,/ Богому́дре кня́же Дании́ле,/ на земли́ бо живя́,/ у́мная очеса́ твоя́ возводи́л еси́ к живу́щему на Небесе́х Бо́гу,/ и ны́не все́льшися с весе́лием во двор Небе́сный,/ блаже́нныя души́ твоея́ у́мную зе́ницу обраща́й на страну́ Росси́йскую/ и призира́й на держа́ву на́шу,/ и на град твой, и на оби́тель твою́ святу́ю,/ в ней же многоцеле́бныя мо́щи твоя́ святы́я/ Христо́вою бла́гостию су́ть храни́мы.</p>
				<p>Блаже́нныя души́ твоея́ богозда́нный храм/ многоце́нными благоле́пных доброде́телей би́серы украси́в/ и покори́в ху́ждшее теломудрова́ние/ лу́чшей богообра́зней души́ твое́й,/ в Го́рний град Иерусали́м всели́лся еси́,/ в не́мже светоза́рнаго ве́чнаго блаже́нства луче́й облиста́емый,/ со а́нгельскими торжеству́еши ли́ки;/ моли́, свя́те, Боже́ственную Тро́ицу спасти́ всех правове́рных,/ чту́щих святу́ю па́мять твою́,/ и селе́ний пра́ведных сподо́бити.</p>
				<p>Кро́ткаго и смире́ннаго се́рдцем возлюби́в Христа́,/ киче́ние возненави́дел еси́/ и, душеполе́зным смире́ния путе́м ше́ствовав,/ оста́вя кня́жескую вла́сть и многосу́етное мирско́е житие́,/ всели́лся еси́ в монасты́рь богоуго́днаго мона́шескаго по́двига,/ пресла́вне чудотво́рче, кня́же Дании́ле,/ в не́мже благи́й послу́шник быв,/ богопоспе́шно смиренному́дрием в Небе́сныя вшел еси́ оби́тели,/ и́хже и нас сподо́битися Христу́ Го́споду Иису́су помоли́ся.</p>
				<p>
					<style>Сла́ва, глас 4:</style>
				</p>
				<p>Весели́ся и ра́дуйся, держа́вный гра́де Москво́,/ и да игра́ют сы́ны твоя́ в тебе́, све́тло торжеству́юще,/ в па́мять благове́рнаго Дании́ла,/ от ко́рене Алекса́ндрова произра́стша,/ вдов, сиро́т и ни́щих пита́теля,/ скорбя́щих уте́шителя и прибега́ющих ско́ра помо́щника и засту́пника,/ его́же дне́сь честне́й ра́це предстоя́ще,/ благогове́йно покланя́ющеся, возопие́м:/ Богоблаже́нне кня́же Дании́ле,/ моли́твами твои́ми да́руй лю́дем твои́м мир и ве́лию ми́лость.</p>
				<p>
					<style>И ны́не, Богоро́дичен. </style>
				</p>
				<p>
					<style>На стихо́вне стихи́ры, глас 4</style>.
				</p>
				<p>
					<style>Подо́бен:</style> Я́ко до́бля:
				</p>
				<p>Зва́нию Влады́ки твоего́ Христа́,/ И́же рече́: гряди́ в след Мене́,/ усе́рдно после́довал еси́, Богому́дре кня́же Дании́ле,/ взем бо крест — непобеди́мое ору́жие,/ на стра́сти па́губныя му́жески укрепи́вся,/ победи́л еси́ ви́димых и неви́димых враго́в по́лчища/ и, зде пожи́в богоуго́дно,/ ны́не на Небесе́х почива́еши с ми́ром.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Терпе́ние мно́го стяжа́в,/ от зави́ствующих на твое́ оте́чественное насле́дие/ премо́гл еси́ вся приключи́вшияся напа́сти,/ благове́рный кня́же Дании́ле,/ благомо́щным посто́м и богоприя́тною моли́твою,/ Небе́сная дарова́ния от Христа́ прие́м врачева́ти вся́кия боле́зни,/ да́руй у́бо и нам вся́ких бед свобожде́ние.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Богому́дренным смы́слом в за́поведех Бо́жиих пре́был еси́ тверд,/ Правосла́вною укрепля́емь ве́рою,/ кре́пце оправда́ния Госпо́дня соверша́я,/ Богоблаже́нне кня́же Дании́ле,/ жития́ целому́дрием в по́стничестве пожи́л еси́,/ богоприя́тными моли́твами удиви́л еси́ лю́ди своя́,/ и́миже испроси́ у Христа́ Бо́га ве́лию ми́лость.</p>
				<p>
					<style>Сла́ва, глас 6</style>:
				</p>
				<p>Возси́я дне́сь ра́достная па́мять всем благочести́вым лю́дем,/ па́че же держа́вному гра́ду Москве́,/ в нем же лежа́т святы́я мо́щи/ всеблаже́ннаго кня́зя Дании́ла,/ и́же к честне́й его́ ра́це ве́рно приходя́щих/ от бед избавля́ет/ и вра́жия наве́ты разоря́ет,/ оте́честву устроя́ет мир/ и о всем ро́де Росси́йском непреста́нно мо́лит Всеблага́го Бо́га,/ да, от вся́ких бед и напа́стей изба́вльшеся,/ получи́м вси моли́твами его́ Ца́рство Небе́сное.</p>
				<p>
					<style>И ны́не, Богоро́дичен.</style>
				</p>
				<p>
					<style>На благослове́нии хле́бов тропа́рь, глас 4:</style>
				</p>
				<p>Княже́ния твоего́ сла́ву отложи́в,/ озаря́емый Боже́ственною благода́тию,/ Богому́дре кня́же Дании́ле,/ ве́сь ра́зум в се́рдце от су́етнаго ми́ра сего́/ к Зижди́телю неукло́нно возложи́л еси́/ и, я́ко звезда́ на восто́це Росси́йскаго госуда́рства просия́л еси́,/ целому́дрием же и равноа́нгельным твои́м житие́м/ тече́ние до́бре соверша́я,/ ве́ру соблю́л еси́ непоро́чну,/ тем и по сме́рти просла́ви тя Бог в чудесе́х,/ я́ко источа́еши исцеле́ния ве́рно притека́ющим к честне́й ра́це твое́й;/ сего́ ра́ди дне́сь пра́зднуем успе́ние твое́, лю́дие твои́./ Ты же, я́ко и́маши дерзнове́ние ко Христу́,/ моли́ спасти́ оте́чество твое́/ и ми́рней бы́ти держа́ве на́шей.</p>
				<p>
					<style>Ин тропа́рь на обре́тение моще́й, глас 3:</style>
				</p>
				<p>
					<style>Подо́бен:</style> Де́ва дне́сь:
				</p>
				<p>Яви́лся еси́ в стране́ на́шей,/ я́ко звезда́ пресве́тлая,/ благове́рный кня́же Дании́ле,/ луча́ми све́та твоего́ озаря́я град твой и оби́тель твою́,/ правосла́вным побо́рник еси́,/ пле́нным свободи́тель и ни́щим защи́титель,/ моли́ Христа́ Бо́га/ держа́ве Росси́йстей дарова́ти мир/ и спасти́ души́ на́ша.</p>
				<p>
					<style>И ны́не, Богоро́дичен.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь: 
					<style>тропа́рь свята́го, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен, глас 5.</style>
				</p>
				<p>
					<style>Подо́бен:</style> Собезнача́льное Сло́во:
				</p>
				<p>Благи́й яре́м и ле́гкое Ева́нгелия за́поведей Бо́жиих бре́мя/ богому́дренне возжела́л еси́ носи́ти, досточу́дне кня́же Дании́ле,/ и, в таково́м труде́ и по́двизе велиа́рова злоко́знства попра́в,/ не обремени́лся еси́ греха́ми, доброде́тельми же благоукраси́лся еси́,/ тем и легко́ преше́л еси́ в Небе́сныя оби́тели.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Тебе́, Небе́сную Цари́цу, Де́ву и Богоро́дицу,/ вси ро́ди, блажи́м:/ Ты бо Еди́на кре́пкая и те́плая Предста́тельница ро́ду челове́ческому,/ непреста́нно у́бо моли́, Его́же родила́ еси́ па́че естества́, Бо́га Сло́ва,/ да грехо́внаго тя́жка бре́мене свободи́т ны/ и Ца́рствия Своего́ насле́дники пока́жет.</p>
				<p>
					<style>По 2-м стихосло́вии седа́лен, глас 4</style>.
				</p>
				<p>
					<style>Подо́бен:</style> Удиви́ся Ио́сиф:
				</p>
				<p>По о́бразу Бо́жию благоро́дие боготво́рныя души́ име́я, о́тче преподо́бне и чудотво́рче Дании́ле,/ непреста́нно во всем твое́м житии́ Боготворя́щей всех су́щих Вине́,/ Тро́ическому в Божестве́ Еди́нству воспере́н богомы́сленне был еси́,/ те́мже и по подо́бию вся́ким достодо́лжнством благоче́стия благоукраси́лся еси́ соверше́нне./ Моли́ Творца́ на́шего Го́спода,/ да нас, согре́шших, спасе́т и по подо́бию благочести́вы сотвори́т.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Удиви́шася вся Небе́сная чинонача́лия/ и на земли́ живу́щий челове́цы о Тебе́, Богома́ти Влады́чице,/ я́ко сподо́билася еси́ преесте́ственно роди́ти пло́тию Ипоста́сное Бо́га Отца́ Сло́во/ и я́ко мы́сленный киво́т, содержа́вший в Себе́ не Моисе́овы Богопи́санныя скрижа́ли,/ но Са́мую Ипоста́сь Тро́ичныя Зари́,/ Законода́теля Ве́тхаго и Но́ваго Заве́та Иису́са Христа́, Го́спода на́шего,/ И́мже прешла́ еси́ пло́тию в Го́рняя жили́ща,/ Его́же, Пречи́стая Де́во, моли́ спасти́ ду́ши на́ша.</p>
				<p>
					<style>Велича́ние:</style>
				</p>
				<p>Ублажа́ем тя,/ благове́рный кня́же Дании́ле,/ и чтим святу́ю па́мять твою́,/ ты бо мо́лиши о нас/ Христа́ Бо́га на́шего.</p>
				<p>
					<style>Псало́м со стихи́, преподобнический.</style>
				</p>
				<p>
					<style>По полиеле́и седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Благоче́стно и свя́то житие́ твое́ соверши́в,/ богоуго́ден показа́лся еси́ власти́тель имени́таго гра́да Москвы́,/ престо́л име́я, и держа́ву вла́сти твоея́ управля́я богозако́нне,/ и в Бо́га И́стиннаго ве́руя,/ от всех враго́в Це́рковь Святу́ю и вся лю́ди защища́я,/ непобеди́м яви́лся еси́, Дании́ле приснопа́мятне, о́тче наш;/ благоудобри́вся же мона́шеским житие́м/ и а́нгельски во оби́тели смиренному́дрствуя,/ на верх доброде́телей возше́л еси́, прекра́снаго рая́ насле́дие прие́м./ Моли́ Христа́ Го́спода прегреше́ний оставле́ние дарова́ти/ чту́щим святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Ра́дуйся, Богоро́дице Де́во, Ма́ти Всечи́стая, непоро́чное ве́чныя жи́зни зерца́ло,/ Бо́га Отца́ благоволе́ние, Бо́га Сы́на жили́ще,/ Бо́га Ду́ха Свята́го де́йство,/ Еди́наго Триипоста́снаго Божества́ благоукраше́нная и соверше́нная чистоты́ оби́тель./ Ра́дуйся, Ключу́ Ца́рства Небе́снаго,/ отверза́ющий вход всем, к Тебе́ притека́ющим и зову́щим Тебе́:/ ра́дуйся, Влады́чице, пода́ждь всем здра́вое и благовре́менное пребыва́ние/ и ве́чна рая́ со святы́ми все́ми насле́дие.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих: </style>Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-и псалме́ стихи́ра, глас 6:</style>
				</p>
				<p>Прииди́те дне́сь, держа́внаго гра́да Москвы́ наро́ди,/ во оби́тель вели́каго и чу́днаго кня́зя Дании́ла,/ в де́нь пра́здника его́ веселя́щеся,/ в храм Бо́га на́шего вни́дем/ и, к ра́це моще́й уго́дника Его́ прите́кше,/ духо́вный соста́вим лик,/ пе́сненными похвала́ми воспое́м, глаго́люще:/ ра́дуйся, земны́й А́нгеле,/ и́же а́нгельскому житию́ подража́вый чи́стым житие́м свои́м;/ ра́дуйся, граждани́не Небе́сный и ве́чныя ра́дости насле́дниче,/ и́же прие́мый благи́й яре́м Влады́ки своего́ Христа́ и легко́ понесы́й,/ и ны́не, преблаже́нне кня́же Дании́ле,/ восприе́мый мзду трудо́в свои́х/ и вше́дый в ра́дость Го́спода твоего́,/ я́ко име́я дерзнове́ние к Нему́,/ моли́ в ми́ре пребыва́ти всем, правосла́вно чту́щим святу́ю па́мять твою́,/ получи́ти от Христа́ Бо́га ве́лию ми́лость.</p>
				<p>
					<style>Кано́н Богоро́дицы со ирмосо́м на 6 и свята́го два кано́на на 8. Кано́н свята́го, его́же краегране́сие си́це:</style> Посли́ мне благода́ть Твою́, Христе́, да просла́влю Твоего́ уго́дника. 
					<style>Глас 4</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Просвети́ ми ум и озари́ моя́ чу́вства,/ согреше́ний мрак души́ моея́ отгна́в, Христе́ Бо́же,/ да чи́стою со́вестию возмогу́ пе́снь соста́вити и возвели́чити Твоего́ уго́дника,/ блаже́ннаго кня́зя Дании́ла.</p>
				<p>Светолу́чными блиста́нии Ду́ха Свята́го осиява́емый,/ яви́лся еси́ пресве́тлый свети́льник Росси́йския земли́, Богому́дре Дании́ле,/ тем ны́не светоза́рному Тро́ическому Све́ту предстоя́,/ моли́ о насле́дии земли́ твоея́.</p>
				<p>Измла́да себе́ сама́го Бо́гу освяти́л еси́/ и чрез всю жи́знь твою́ был еси́ и́стинный Христо́ва Ева́нгелия подража́тель,/ тем и насле́дник Боже́ственнаго Ца́рствия позна́лся еси́, приснопа́мятне кня́же Дании́ле.</p>
				<p>
					<style>Богоро́дичен:</style> Седя́щаго на Херуви́мех Творца́ Ты Еди́на, Богоневе́сто, на объя́тиих носи́ти сподо́билася еси́/ и яви́лася еси́ от всех родо́в Бо́га Сло́ва Прия́телище досто́йное.
				</p>
				<p>
					<style>Ин кано́н,</style>
					<style>глас 8</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Пои́м Го́сподеви,/ прове́дшему лю́ди Своя́ сквозе́ Чермно́е мо́ре,/ я́ко Еди́н сла́вно просла́вися.</emphasis>
				</p>
				<p>О Ца́рстве Небе́снем вы́ну помышля́я,/ земну́ю оста́вил еси́ вла́сть, Еди́наго всех Царя́ Бо́га возлюби́в,/ с Ни́мже ны́не водворя́яся в Небе́сных оби́телех,/ моли́ Его́ о чту́щих тя, досточу́дне Дании́ле.</p>
				<p>От са́мых пеле́н ма́терних избра́ тя Влады́ка,/ и, я́ко храм честны́й и непоро́чный, ду́шу твою́ освяти́, и предугото́ва в жили́ще Себе́,/ и просла́ви тя в чудесе́х, Богоблаже́нне уго́дниче Христо́в Дании́ле.</p>
				<p>Младе́нец по Боже́ственном роди́теле твое́м оста́влься,/ Бо́гом воспита́н и наста́влен еси́,/ всех роди́тельских дел и́стинное зерца́ло показа́лся еси́, блаже́нне.</p>
				<p>
					<style>Богоро́дичен:</style> Я́ко Де́ву Еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ и, наде́жду на Тя возложи́вше, спаса́емся,/ и, к Тебе́ прибега́юще, от вся́ких бед свобожда́емся.
				</p>
				<p>
					<style>Катава́сия: </style>Отве́рзу уста́ моя́:
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Зако́ну Спа́сову покаря́яся, всесла́вне Дании́ле,/ сладостра́стие плотско́е отри́нул еси́,/ доброде́тельною же душе́ю све́тло просвещаяся,/ Небе́снаго Ца́рствия дости́гл еси́.</p>
				<p>Вели́кое Це́ркви был еси́ украше́ние,/ в не́йже Христу́, Царю́ сла́вы, насле́дник Небе́снаго хра́ма показа́лся еси́, блаже́нне,/ иде́же со А́нгелы уже́ пе́ти Творцу́ удосто́ился еси́.</p>
				<p>Терпя́, потерпе́л еси́ Го́спода, и услы́ша тя,/ и внят гла́су непреста́ннаго моле́ния твоего́,/ и воззва́ тя к ве́чному весе́лию, ра́йскаго сотвори́в насле́дника.</p>
				<p>
					<style>Богоро́дичен:</style> Влады́чице Блага́я,/ всех Творца́ во утро́бе Твое́й заче́ншая и ро́ждшая ми́ру Спа́са и Го́спода,/ Его́же моли́, да изба́вит нас от вся́ких искуше́ний/ и в чи́стом житии́ соблюде́т нас.
				</p>
				<p>
					<style>Ин</style>
				</p>
				<p>
					<style>Ирмо́с:</style> Ты еси́ утвержде́ние/ притека́ющих к Тебе́, Го́споди,/ Ты еси́ Свет омраче́нных,/ и пое́т Тя дух мой.
				</p>
				<p>Пло́дными доброде́тельми украша́емь,/ вся́ку тле́емую сла́дость жите́йскую я́ве отрази́л еси́,/ к Бо́жией добро́те непреста́нно взира́я.</p>
				<p>Я́ко украше́нием чуде́с оде́ян всегда́, чудотво́рец яви́лся еси́,/ мирска́го у́бо вре́да и нас изба́ви, блаже́нне,/ да пое́м вы́ну Бо́га, просла́вльшаго тя.</p>
				<p>Целому́дрие соблю́д и ева́нгельским украше́н ра́зумом,/ смиренному́дрствовал еси́ о Христе́/ и ны́не с Ним ве́чно ра́дуешися.</p>
				<p>
					<style>Богоро́дичен:</style> Родила́ еси́, Ма́ти Де́во Чи́стая, Свет непристу́пный,/ И́же ве́сь мир просвеща́ет ясносия́тельными заря́ми Своего́ Божества́.
				</p>
				<p>
					<style>Седа́лен,</style>
					<style>глас 4</style>:
				</p>
				<p>От ко́рене блага́го прекра́сная ве́твь изра́сл еси́/ и, а́ки благоуха́нный крин, доброде́тельми укра́шен был еси́,/ призира́я ми́лостию на ни́ща и убо́га/ и на вся подвла́стныя тебе́ лю́ди, блаже́нне и приснопа́мятне кня́же Дании́ле,/ злове́рныя же и вражде́бныя в любо́вь и смире́ние преклони́в,/ в бде́ниих и труде́х богоуго́дно пожи́л еси́/ и досто́йную мзду от Го́спода твоего́ прия́л еси́./ Того́ у́бо моли́ дарова́ти душа́м на́шим мир и ве́лию ми́лость.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Боже́ственная ски́ния была́ еси́, Еди́на Пречи́стая Де́во Ма́ти,/ чистото́ю А́нгелы превозше́дшая и заче́ншая во утро́бе Свое́й Пребезнача́льнаго Сло́ва, Собезнача́льна же Отцу́,/ и Сего́ всему́ ми́ру Изба́вителя ро́ждшая,/ мене́, па́че всех оскверне́нна плотски́ми прегреше́ньми, очи́сти моли́тв Твои́х Боже́ственными вода́ми,/ подаю́щи души́ мое́й мир и ве́лию ми́лость.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Я́ко же зла́то огне́м, свяще́ннейше,/ воздержа́нием честно́е те́ло твое́ очи́стив, кра́сно показа́л еси́ Творцу́,/ сего́ ра́ди тебе́ порфи́ру нетле́нну ве́чнаго блаже́нства дарова́.</p>
				<p>Род, и бога́тство, и держа́ву Христа́ ра́ди оста́вив/ и взем крест свой, подвиза́лся еси́ боголе́пно,/ тем ны́не с преподо́бных ли́ки ра́дуешися.</p>
				<p>Ревнова́в в доброде́телех Богому́дрым отце́м,/ Ева́нгельское се́мя Бо́жия словесе́ в се́рдце твое́м насади́л еси́, и плод прине́сл еси́ Влады́це,/ тем и мзду от Него́ прия́л еси́ досто́йную.</p>
				<p>
					<style>Богоро́дичен:</style> Родила́ еси́ в ле́то Безле́тнаго, Пречи́стая, бы́вша Богочелове́ка,/ Того́ у́бо приле́жно моли́, да свободи́т ве́чнаго муче́ния/ и спасе́т по о́бразу Своему́ созда́ннаго челове́ка.
				</p>
				<p>
					<style>Ин</style>
				</p>
				<p>
					<style>Ирмо́с:</style> Проро́к Авваку́м у́мныма очи́ма/ прови́де, Го́споди, прише́ствие Твое́,/ тем и вопия́ше:/ от ю́га прии́дет Бог./ Сла́ва си́ле Твое́й, сла́ва снизхожде́нию Твоему́.
				</p>
				<p>Умертви́л еси́ вся пло́ти смертоно́сныя стра́сти благода́тию Христо́вою,/ тем животво́рными твои́х чуде́с приложе́ньми стра́ждущия оживи́/ и врат сме́ртных изба́ви.</p>
				<p>Щито́м огради́вся благоче́стия,/ был еси́, блаже́нне, о́браз лю́дем Госпо́дним в нача́льстве княже́ния и в пребыва́нии мона́шества,/ тем вси тебе́ ублажа́ем.</p>
				<p>Исто́чник чуде́с яви́лся еси́, Богоблаже́нне кня́же Дании́ле:/ к тебе́ ве́рою приходя́щии и кла́няющиися честне́й твое́й ра́це,/ жела́емая прие́млют исцеле́ния.</p>
				<p>
					<style>Богоро́дичен:</style> Ма́терь Тя Бо́жию ве́мы вси и по рождестве́ я́вльшуюся нетле́нну Де́ву,/ Тем моли́ из Тебе́ Ро́ждшагося,/ да изба́вит ве́чнаго тле́ния всех, ве́рою воспева́ющих Тя.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой Свет,/ в мир прише́л еси́,/ Свет святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>Огне́м любве́ Бо́жия непреста́нно распаля́яся,/ оста́вив мир, во оби́тели мона́шествовати изво́лил еси́, всече́стне,/ тем дарова́ньми Ду́ха Свята́го обогаще́н,/ чудоде́йством лю́ди спаса́еши.</p>
				<p>Се храм твой чудесы́ всеблаголе́пно, я́ко звезда́ми све́тлыми, украша́ется,/ и, веселя́ся, всегда́ блажи́тся и всечестну́ю твою́ па́мять пра́зднует благоче́стно,/ вели́кий чудотво́рче Дании́ле.</p>
				<p>Разли́чных напа́стей и бед нахожде́ние твои́ми моли́твами отрази́, Богоблаже́нне кня́же Дании́ле,/ и всем, усе́рдно соверша́ющим всепра́зднственную па́мять твою́, грехо́в оставле́ние испроси́.</p>
				<p>
					<style>Богоро́дичен:</style> Тебе́ Еди́ну по Бо́зе и́мамы Предста́тельницу ро́да на́шего,/ Тебе́ у́бо про́сим, я́ко и́маши дерзнове́ние к Сы́ну Твоему́ и Бо́гу на́шему,/ помоли́ся к Нему́, во е́же спасти́ся нам.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе́, ино́го не ве́мы.</emphasis>
				</p>
				<p>Теку́щая и тле́нная презре́в, нетле́нная сподо́бился еси́ зре́ти,/ иде́же вы́ну Христа́ прославля́я, моли́ Его́,/ да нас ве́чныя Своея́ сла́вы насле́дники пока́жет.</p>
				<p>Благонра́вно и доброде́тельно в кня́жестве пожи́л еси́,/ и, а́нгельскому подража́в житию́, во оби́тель всели́лся еси́, ю́же сам еси́ созда́л,/ и, в ней чи́стым пожи́в житие́м, ны́не в Небе́сных водворя́ешися оби́телех.</p>
				<p>Я́ко предста́теля тя и засту́пника гра́ду твоему́ и оби́тели твое́й/ и всем лю́дем росси́йским показа́ Бог,/ защища́й у́бо град твой,/ ми́рну же и во всем дово́льну соде́лай оби́тель/ и лю́дем твои́м спасе́ние исхода́тайствуй.</p>
				<p>
					<style>Богоро́дичен:</style> Пренепоро́чная Нетле́нная Отрокови́це, Богома́ти Влады́чице,/ при́зри на рабы́ Твоя́, ве́рно прибега́ющия под кров Твой,/ и моли́ Сы́на Своего́ от вся́ких бед изба́вити нас.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Предстоя́ при́сно Престо́лу Тро́ичныя благода́ти,/ со все́ми ра́дуяся А́нгелы и ми́ру исцеле́ний бога́тство подава́я,/ спаси́ всех нас моли́твами твои́ми.</p>
				<p>Отверзо́шася тебе́ две́ри Еде́мския,/ и жи́тели Небе́сныя с вели́ким весе́лием и ра́достию тя прия́ша,/ иде́же с ни́ми ра́дуяся, вы́ну всех ми́лостивно посеща́й/ и ве́рно чту́щих тя помина́й.</p>
				<p>Яви́лся еси́ лю́дем твои́м предста́тель те́плый,/ вдов и сиро́т засту́пник,/ ни́щих пита́тель, скорбя́щих утеше́ние,/ гра́ду и оби́тели твое́й утвержде́ние.</p>
				<p>
					<style>Богоро́дичен:</style> Яви́лася еси́ Изба́вительница ро́да челове́ческаго, Ма́ти Бо́га на́шего,/ тем Ти ве́рно припа́даем:/ Сы́на Твоего́, я́ко Бла́га, моли́, Всенепоро́чная,/ от вся́ких бед и искуше́ний изба́вити ны.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Ри́зу мне пода́ждь све́тлу,/ одея́йся све́том, я́ко ри́зою,/ Многоми́лостиве Христе́ Бо́же наш.</emphasis>
				</p>
				<p>Дар Бо́жий жела́емый да́лся еси́ Росси́и, бога́тыми чуде́с дара́ми сия́ющ,/ тем, вы́ну Тро́ичными озаре́нии осиява́ем,/ мно́жеству святы́х лик сликовствова́ти сподо́бился еси́.</p>
				<p>Ра́ка, иде́же лежа́т честны́я твоя́ и святы́я мо́щи, Богоблаже́нне кня́же Дании́ле,/ исто́чник чуде́с излива́ет с ве́рою приходя́щим и покланя́ющимся тебе́.</p>
				<p>Блаже́н град, блаже́нна и оби́тель, в не́йже в житии́ твое́м подвиза́тися изво́лил еси́,/ и по сме́рти твое́й, я́ко многоце́нный дар, мо́щи твоя́ оста́вив,/ призира́вши на всех, живу́щих в ней.</p>
				<p>
					<style>Богоро́дичен:</style> Во мно́гия беды́ и напа́сти впад,/ бу́рею одержи́м безчи́сленных согреше́ний,/ сего́ ра́ди к Тебе́, я́ко к те́плому предста́тельству, прибега́ю, Де́во:/ моли́ из Тебе́ вопло́щшагося Бо́га,/ да прегреше́ний оставле́ние пода́ст рабу́ Твоему́.
				</p>
				<p>
					<style>Конда́к, глас 4</style>:
				</p>
				<p>Избра́нный Бо́гом от чресл роди́тельских/ и воспита́нный от младе́нчества в зако́не Госпо́дни в му́жа соверше́нна/ и Про́мыслом Вы́шняго, имени́таго гра́да Москвы́ насле́дие кня́жества прие́м,/ ве́рен строи́тель благочести́вым лю́дем твои́м показа́лся еси́, Богоблаже́нне Дании́ле,/ и́хже о́бразом свои́м наставля́я/ и поуча́я за́поведей Госпо́дним вы́ну,/ путе́м, веду́щим в живо́т ве́чный, при́сно ше́ствуя,/ Небе́снаго Ца́рства дости́гл еси́,/ иде́же со а́нгельскими водворя́яся ли́ки, пое́ши Бо́гу: Аллилу́ия.</p>
				<p>
					<style>Ин конда́к на обре́тение моще́й, глас 6</style>:
				</p>
				<p>
					<style>Подо́бен:</style> Е́же о нас испо́лнив смотре́ние:
				</p>
				<p>Е́же по о́бразу соблю́д непрело́жно/ и я́же в ми́ре тле́нная оста́вив,/ со а́нгельскими ли́ки предстои́ши Христу́,/ преподо́бне кня́же Дании́ле,/ ника́коже забыва́я чад твои́х,/ но ми́лостивно посеща́я и глаго́ля им:/ аз е́смь с ва́ми, и никто́же на вы.</p>
				<p>
					<style>И́кос:</style>
				</p>
				<p>А́нгел во пло́ти на земли́ показа́лся еси́, Богому́дре кня́же Дании́ле,/ сла́вя непреста́нно Творца́ не́бу и земли́,/ вся́ким бо о́бразом во́лю Его́ чрез всю твою́ жи́знь испо́лните потща́лся еси́,/ всем благотворя́, прия́л еси́ от Христа́ дар чудотворе́ния,/ те́мже зове́м ти:/ ра́дуйся, я́ко от младе́нчества Бо́гом избра́нный;/ ра́дуйся, я́ко Те́мже в гражда́нство Небе́сное зва́нный./ Ра́дуйся, я́ко держа́ву вла́сти твоея́ благоче́стием и пра́вдою украси́л еси́;/ ра́дуйся, я́ко на враги́ злове́рцы и враждотво́рцы от Бо́га получи́вый побе́ды./ Ра́дуйся, я́ко, оста́вив мир преле́стный, к ти́хому приста́нищу равноа́нгельскаго жития́ прите́кл еси́,/ в не́мже показа́л еси́ всем о́браз воздержа́ния;/ ра́дуйся, я́ко за толи́кии по́двиги твоя́ сподо́бивыйся от Христа́ благода́ти и чуде́с дарова́ния./ Ра́дуйся, я́ко в Не́бе со все́ми святы́ми Живонача́льную Тро́ицу зри́ши/ и Той вы́ну пое́ши: Аллилу́ия.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В пещи́ авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>У́треневав к Бо́гу от младе́нчества, всебога́те,/ тьмы́ избе́гл еси́ теле́сных страсте́й,/ воздержа́нием и да́ром чуде́с обогати́лся еси́, преподо́бне,/ и ны́не с Го́рними водворя́яся ли́ки, пое́ши Творцу́:/ благослове́н еси́ в хра́ме сла́вы Твоея́, Го́споди.</p>
				<p>Во всю Росси́ю про́йде сла́ва чуде́с Твои́х, блаже́нне,/ и́миже просвети́л еси́ лю́ди твоя́,/ и́же, твои́м чудоде́йством от вся́ких бед и напа́стей избавля́еми, пою́т Творцу́:/ благослове́н еси́ в хра́ме сла́вы Твое́й, Го́споди.</p>
				<p>Пе́сньми и пе́ньми духо́вными хва́лим тя, блаже́нне,/ и честну́ю твою́ и многоцеле́бную обстоя́ще ра́ку, си́це вопие́м просла́вльшему тя Творцу́:/ благослове́н еси́ в хра́ме сла́вы Твоея́, Го́споди.</p>
				<p>
					<style>Богоро́дичен:</style> Де́ва пребыла́ еси́ по рождестве́,/ я́коже была́ еси́ пре́жде рождества́,/ Бо́га бо Сло́ва родила́ еси́, избавля́ющаго ны хода́тайством Твои́м,/ Ему́же, ве́рнии, непреста́нно пое́м:/ благослове́н еси́ в хра́ме сла́вы Твоея́, Го́споди.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>О́троцы евре́йстии в пещи́/ попра́ша пла́мень дерзнове́нно/ и на ро́су о́гнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
				</p>
				<p>Стопа́м после́дуя я́ве всеблаже́ннаго роди́теля твоего́ Алекса́ндра,/ Богому́дре приснопа́мятне кня́же Дании́ле,/ насле́дие кня́жества Моско́вскаго восприя́л еси́,/ последи́ же и́ноческим житие́м преше́л еси́ в Го́рняя оби́тели,/ иде́же вы́ну пое́ши отце́в Бо́га Благослове́ннаго.</p>
				<p>В по́стничестве и бде́нных моли́твах богому́дренно пожи́л еси́/ и непреста́нно сла́вил Творца́ твоего́, воспева́я Ему́:/ отце́в Бо́же, благослове́н еси́.</p>
				<p>
					<style>Богоро́дичен:</style> Я́ко Кра́сная, Кра́снаго родила́ еси́,/ безобра́зие на́ше обрати́вшаго в пе́рвый о́браз, Отрокови́це Всенепоро́чная,/ Ему́же пое́м: отце́в Бо́же, благослове́н еси́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ру́це распросте́р, Дании́л/ льво́в зия́ния в ро́ве затче́;/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели, о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Досто́йно дне́сь в преставле́нии твое́м торжеству́ет держа́вный град Москва́,/ досто́йно и оби́тель твоя́ честна́я, ю́же созда́л еси́,/ в ней же святы́я твоя́ почива́ют мо́щи, ублажа́я тя, Творцу́ взыва́ет:/ благослови́те, вся дела́ Госпо́дня, Го́спода.</p>
				<p>Ми́лостивными твои́ми щедро́тами ни́щих и убо́гих напита́л еси́/ и сам от Христа́ ве́чную получи́л еси́ ми́лость,/ Ему́же вы́ну предстоя́, со А́нгелы пое́ши:/ благослови́те, вся дела́ Госпо́дня, Го́спода.</p>
				<p>Вели́кое твое́ заступле́ние и предста́тельство воспомина́ем, Богоблаже́нне кня́же Дании́ле,/ и сего́ ра́ди собра́вшеся в де́нь па́мяти твоея́,/ я́ко о́бщему всех нас засту́пнику, хвалу́ воздае́м ти, воспева́юще:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен:</style> Вседержи́тельною си́лою нося́й вся́ческая/ в челове́ческую пло́ть из Тебе́ оде́яся, Де́во Всенепоро́чная, на благодея́ние пою́щим:/ благослови́те, вся дела́ Госпо́дня, Го́спода.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Богоглаго́ливии о́троцы, в пещи́/ со огне́м пла́мень попира́юще, поя́ху:/ благослови́те, дела́ Госпо́дня, Го́спода.</emphasis>
				</p>
				<p>Дне́сь вели́каго гра́да Москвы́ наро́ди,/ сте́кшеся отвсю́ду в честну́ю оби́тель благове́рнаго кня́зя Дании́ла,/ в де́нь пра́зднственный па́мяти его́, Творцу́ воспое́м:/ благослови́те, дела́ Госпо́дня, Го́спода.</p>
				<p>Прииди́те, вси святи́тели и вси свяще́нных собо́ри, в храм Бо́га на́шего,/ иде́же лежа́т мо́щи вели́каго кня́зя Дании́ла,/ и́хже облобыза́юще, Творцу́ вопие́м:/ благослови́те, дела́ Госпо́дня, Го́спода.</p>
				<p>Дне́сь Це́рковь Христо́ва, пра́зднующи Дании́лово торжество́, су́щее о Бо́зе,/ всех созыва́ет ве́рных к похвале́ уго́дника Христо́ва,/ и́же исцеле́ние источа́ет ве́рою приходя́щих к нему́ и пою́щим Творцу́:/ благослови́те, дела́ Госпо́дня, Го́спода.</p>
				<p>
					<style>Богоро́дичен:</style> Глаго́лом Иса́ии проро́ка после́дующе, Богоро́дицу Тя испове́дуем:/ родила́ бо еси́ Отроча́, всех дре́внейшее, нарица́емое Емману́ил, Ему́же зове́м:/ благослови́те, дела́ Госпо́дня, Го́спода.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя го́ры, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
				</p>
				<p>Дне́сь сте́кшеся во оби́тель твою́ и в храм Бо́га на́шего, благове́рный кня́же Дании́ле, приле́жно мо́лимтися:/ пода́ждь лю́дем ми́рное здра́вие и в ско́рбех ра́достное утеше́ние,/ да тя, ско́раго защи́тника на́шего, ве́рою ублажа́ем.</p>
				<p>Основа́теля и первонача́льника, кня́зя гра́да Москвы́, Богоблаже́нне кня́же Дании́ле, показа́ тя Госпо́дь,/ к Нему́же непреста́нно моля́ся, град и оби́тель твою́ от вся́ких бед спаса́й и ми́лостивно посеща́й.</p>
				<p>Па́мять пра́здника твоего́ хва́ляще,/ вси лю́дие твои́ со мно́жеством и́ночествующих по́стник покланя́ются тебе́/ и, ви́дяще от Бо́га да́нная ти пресла́вная чудеса́, про́сят от <style>Тебе</style>́ ми́лости,/ и́хже моле́ния не пре́зри.</p>
				<p>
					<style>Богоро́дичен:</style> Свет ро́ждшая — Иису́са Го́спода,/ просвеща́яй вся́каго челове́ка, Де́во Богома́ти,/ тем Тя мо́лим:/ от вся́ких бед и напа́стей лю́ди Твоя́ изба́ви,/ да Тя, Засту́пницу ро́да на́шего, при́сно велича́ем.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Чи́стую сла́вно почти́м, лю́дие, Богоро́дицу,/ о́гнь Божества́ прии́мшую во чре́ве неопа́льно,/ пе́сньми велича́ем.</emphasis>
				</p>
				<p>Еди́но Божество́ в Трие́х Ипоста́сех,/ Богонача́льную и Всетворящую Вину́ в житии́ твое́м при́сно величал еси́,/ предстоя́ Ему́, моли́ о лю́дех твои́х,/ во е́же от вся́ких бед и напа́стей спасти́ся им.</p>
				<p>Ре́вность вели́кую показа́л еси́ к благоче́стию, Дании́ле блаже́нне,/ преизря́ден о́браз быв всем лю́дем твои́м,/ тем ны́не предстоя́ всех Творцу́,/ моли́ся, да от всех бед и искуше́ний изба́вит/ и насле́дники Ца́рствия Своего́ пока́жет ны.</p>
				<p>Ели́ко вели́к в правосла́вном княже́нии твое́м, Богому́дре кня́же Дании́ле, был еси́,/ толи́ко смири́л еси́ себе́,/ те́мже Всеблаги́й Бог тя превознесе́ и дарова́ тебе́ Небе́сное насле́дие и чуде́с благода́ть,/ ю́же ве́рным лю́дем твои́м ми́лостивно подава́яй,/ ко Го́споду о нас помоли́ся.</p>
				<p>
					<style>Богоро́дичен:</style> Изба́вителя и Спа́са на́шего родила́ еси́, Всенепоро́чная Де́во,/ Сего́ у́бо моли́ изба́вити нас прегреше́ний на́ших/ и насле́дники Ца́рствия Своего́ сотвори́ти,/ да Тя, Предста́тельницу на́шу, при́сно велича́ем.
				</p>
				<p>
					<style>Свети</style>́
					<style>лен. </style>
				</p>
				<p>
					<style>Подо́бен:</style> Жены́, услы́шите:
				</p>
				<p>Богонача́льныя и Всебоже́ственныя Тро́ицы Све́том озари́вся,/ свет, добросия́ющий благода́тию Иису́с Христо́вою,/ всей Росси́и яви́лся еси́, благоро́дный кня́же Дании́ле,/ озари́тися у́бо и нам Пребоже́ственным све́том Живонача́льную Тро́ицу моли́,/ да, с тобо́ю ве́чныя ра́дости наслажда́ющеся, воспое́м Бо́га, просла́вльшаго тя.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Всю наде́жду спасе́ния на́шего на Тя возлага́ем, Богома́ти Неискусобра́чная,/ и на по́мощь при́сно Тя призыва́ем:/ от напа́сти врага́ и печа́ли спаси́ нас,/ грехо́вныя плени́цы зол на́ших разреша́я, ве́чнаго огня́ исхити́,/ да Тя, Предста́тельницу ро́да на́шего, при́сно велича́ем.</p>
				<p>
					<style>На хвали́тех стихи́ры на 4, глас 4.</style>
				</p>
				<p>
					<style>Подо́бен:</style> Дал еси́ зна́мение:
				</p>
				<p>Дал еси́, Христе́ Бо́же, Росси́йстей земли́/ чудотво́рца пресла́вна, Дании́ла блаже́ннаго,/ всем в беда́х ско́раго помо́щника,/ вдов и сиро́т засту́пника,/ пле́нных свободи́теля и ни́щих пита́теля,/ свети́льника всесве́тлаго, вся Росси́йския страны́ просвеща́ющаго/ и лю́ди своя́ от вся́ких бед избавля́ющаго,/ его́же моли́твами да́руй гра́ду и оби́тели на́шей утвержде́ние/ и лю́дем Твои́м ве́лию ми́лость.</p>
				<p>Дал еси́, Христе́ Бо́же, Це́ркве непоколеби́маго столпа́,/ уго́дника Твоего́ Дании́ла блаже́ннаго,/ благоче́стия яви́теля, нече́стия и вражды́ прогони́теля,/ ве́ры Правосла́вныя утвержде́ние,/ кре́пкое целому́дрия забра́ло/ и равноа́нгельнаго жития́ чи́стое зерца́ло,/ Безпло́тных чистоты́ подража́теля,/ воздержа́ния наста́вника,/ по́стников и преподо́бных сожи́теля,/ его́же моли́твами град и оби́тель на́шу невреди́му сохрани́/ и лю́дем Твои́м да́руй ве́лию ми́лость.</p>
				<p>Дал еси́, Христе́ Бо́же, великоимени́тому твоему́ гра́ду Москве́/ кре́пкаго защи́тника, Дании́ла всеблаже́ннаго,/ князе́м похвалу́ и утвержде́ние,/ враго́в пресла́внаго победи́теля,/ христиа́ном ра́тника непобеди́маго,/ оте́чество свое́ неотсту́пно храня́ща,/ о́бщаго всех предста́теля и помо́щника,/ его́же моли́твами да́руй на враги́ побе́ду/ и лю́дем Твои́м низпосли́ ве́лию ми́лость.</p>
				<p>Дал еси́, Христе́ Бо́же,/ всем правосла́вным лю́дем Твои́м чуде́с неисчерпа́емую пучи́ну,/ всехва́льнаго кня́зя Дании́ла,/ и всем, приходя́щим к нему́, исцеле́ний исто́чника,/ ско́рбным всем предста́теля, боля́щим врача́ преди́внаго,/ в ско́рбех и печа́лех су́щим уте́ху и отча́янным непосты́дную наде́жду,/ его́же моли́твами вся вра́жия разруши́ шата́ния/ и лю́дем Твои́м да́руй ве́лию ми́лость.</p>
				<p>
					<style>Сла́ва, глас 6</style>:
				</p>
				<p>Прииди́те дне́сь, моско́встии наро́ди,/ восхва́лим первонача́льнаго гра́ду на́шему основа́теля/ и пе́рваго в гра́де свое́м нача́льника,/ досточу́днаго кня́зя Дании́ла,/ прииди́те, псало́мски воспле́щем рука́ми,/ духо́вное его́ торжество́ дне́сь пра́зднующе/ и я́ко ди́внаго засту́пника на́шего сла́вяще,/ прииди́те, к честне́й его́ ра́це припаде́м,/ многоцеле́бныя его́ мо́щи облобыза́юще,/ и, благогове́йно почита́юще, возопие́м ему́, глаго́люще:/ ра́дуйся, великоимени́таго гра́да твоего́ засту́пниче;/ ра́дуйся, всех люде́й твои́х кре́пкое утвержде́ние/ и всех христиа́н побо́рниче,/ о них Христу́ непреста́нно моли́ся, дарова́ти мир и ве́лию ми́лость.</p>
				<p>
					<style>И ны́не, Богоро́дичен:</style>
				</p>
				<p>Богоро́дице, Ты еси́ лоза́ и́стинная,/ возрасти́вшая нам Плод живота́,/ Тебе́ мо́лимся: моли́ся, Влады́чице, со святы́ми апо́столы/ поми́ловати души́ на́ша.</p>
				<p>
					<style>Славосло́вие вели́кое. И отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны, пе́рваго кано́на, пе́снь 3-я, и втора́го, пе́снь 6-я. Проки́мен, глас 7:</style> Честна́ пред Го́сподем/ сме́рть преподо́бных Его́. 
					<style>Стих: </style>Что возда́м Го́сподеви о всех, я́же воздаде́ ми? 
					<style>Апо́стол к Гала́том, зача́ло 213.</style> Аллилу́ия, 
					<style>Глас 6</style>: Блаже́н муж, боя́йся Го́спода,/ в за́поведех Его́ восхо́щет зело́. 
					<style>Стих: </style>Си́льно на земли́ бу́дет се́мя его́
					<style>. Ева́нгелие от Матфе́я, зача́ло 47. Прича́стен:</style> В па́мять ве́чную бу́дет пра́ведник:
				</p>
				<p>
					<style>Моли́твы зри ниже.</style>
				</p>
			</section>
			<section>
				<title>
					<p>И́на слу́жба преподо́бному отцу́ на́шему Дании́лу, Моско́вскому чудотво́рцу, и́же бы́сть в Москве́ вели́кий кня́зь</p>
				</title>
				<p>
					<style>Творе́ние иеромона́ха Карио</style>́
					<style>на Исто</style>́
					<style>мина.</style>
				</p>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 1</style>.
				</p>
				<p>
					<style>Подо́бен:</style> Небе́сных чино́в:
				</p>
				<p>Небе́сным любве́ Бо́жия пла́менем возгоре́вся,/ све́том Боже́ственный благода́ти возсия́л еси́,/ престо́л твой великоро́сский украси́в благоче́стием и доброразсужде́нием твои́м,/ благоразсу́дный миротво́рец мно́гим/ и защи́тник был еси́ своея́ держа́вы кре́пкий,/ и ны́не, о́тче, умиротвори́ ны Христу́ Бо́гу,/ во е́же с Ним в Небе́сных селе́ниих нам водвори́тися.</p>
				<p>Му́дрость Бо́жию Ипоста́сную,/ первонача́льную Главу́ Церко́вную,/ Преве́чное Сло́во Бо́жие, Христа́ Бо́га воплоще́нна,/ соблю́л еси́, Богому́дре Дании́ле, благотща́тельством,/ Ю́же в благода́тное человекосостоя́ние име́ти сотвори́,/ мо́лимся, моли́твами твои́ми.</p>
				<p>Благоро́дием твои́м душе́вным/ проразсуди́в, тезоиме́нне Дании́ле, суд Бо́жий,/ я́ко от Бо́га Всетворца́ в бы́тность зде приидо́хом,/ и теле́сным благоро́дием в духо́внаго челове́ка ста́лся еси́,/ соедини́вся Го́споду Иису́су, я́ко уд благочести́вый,/ удесе́м нам те́ла Христо́ва бы́ти, помоли́ся.</p>
				<p>
					<style>Сла́ва, Глас 6:</style>
				</p>
				<p>Благознамени́то боголюби́вым душа́м/ дне́сь ра́доватися подоба́ет/ и ликовствова́ти торже́ственне,/ созыва́ет бо вся благочести́выя наро́ды,/ Богоуго́дный вели́кий кня́зь Москворо́сский,/ ангелови́дный схимона́х оте́ц Дании́л/ па́мятию возше́ствия своего́ на высоту́ Небе́сную,/ иде́же Боже́ственнаго Триипоста́снаго зре́ния сподо́бися./ Зде же оста́ви честны́я и святы́я своя́ мо́щи/ во изря́дную притека́ющим, ви́дящим и лобыза́ющим ты́я по́льзу,/ во врачева́ние душе́вных страсте́й и теле́сных./ Те́мже, вси, прииди́те/ и богохрани́мое сокро́вище — чудотвори́выя мо́щи во оби́тели его́ святе́й ви́дите./ Наслади́вшеся же о́ных лобза́нием,/ богому́дренне восхвали́те Всеблага́го Влады́ку Бо́га/ и Пречи́стую Де́ву Богоро́дицу Мари́ю,/ да свята́го сего́ моли́твами/ спасе́т души́ и телеса́ повсю́ду благочести́вых.</p>
				<p>
					<style>И ны́не, Богоро́дичен:</style>
				</p>
				<p>О́ко се́рдца моего́ воспуща́ю к Тебе́, Влады́чице:/ не пре́зри ма́лаго моего́ воздыха́ния,/ в час, егда́ прии́дет суди́ти Сын Твой ми́ру,/ бу́ди ми Покро́в и Помо́щница.</p>
				<p>
					<style>На стихо́вне стихи́ры, глас 2</style>.
				</p>
				<p>
					<style>Подо́бен:</style> До́ме Евфра́фов:
				</p>
				<p>Ева́нгельское зва́ние услы́шав,/ на ве́черю Небе́сную поте́кл еси́,/ блаже́нне Дании́ле,/ наслажда́яся же та́мо,/ моли́ Христа́ и нам тоя́ сподо́битися.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Доброде́телей разли́чных/ оде́жду истка́л еси́ себе́,/ оде́явся Ду́ха Бо́жия благода́тию, о́тче,/ одея́й ны, боле́зненныя,/ согре́янием цельбоно́сных твои́х дарова́ний.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Пе́снь но́ву пое́ши/ Пречи́стому А́гнцу, Христу́ Спа́су,/ с ликочи́нством Небе́сным, после́дуя,/ ра́дуяся, умоля́й Его́ та́мо,/ богоправи́тельством Его́ в Не́бо руководи́тися нам.</p>
				<p>
					<style>Сла́ва, Глас 8</style>:
				</p>
				<p>Преве́чный Сын Бо́жий,/ Сын из Чи́стыя Де́вы Ма́тере челове́ческ быв,/ сотвори́ тя сы́на Бо́жия по благода́ти,/ досточу́дне Дании́ле о́тче./ Ра́ди твои́х по́стнических исправле́ний/ и боголюби́вых в моли́твах богомы́сленне Иису́су Христу́ соедине́нии,/ прия́л еси́ дарова́ния Небе́сная,/ и́ми же исцеля́еши скорбьми́ и напа́стьми содержи́мыя,/ тем и скорбе́й на́ших уврачева́ние да́руй,/ да сотвори́т нас Христо́с Госпо́дь сы́ны благода́тныя/ человеколю́бными твои́ми и богоприя́тными мольба́ми.</p>
				<p>
					<style>И ны́не, Богоро́дичен:</style>
				</p>
				<p>Небе́сная пою́т Тя, Обра́дованная Ма́ти Безневе́стная,/ и мы славосло́вим/ неизсле́дованное Твое́ Рождество́, Богоро́дице,/ моли́ спасти́ся душа́м на́шим.</p>
				<p>
					<style>Тропа́рь,</style>
					<style>глас 5</style>:
				</p>
				<p>Благодатноро́дный сын Твой,/ Всетвори́телю Го́споди Бо́же наш,/ щедрототво́рством христоподража́тельный оте́ц Дании́л/ в ева́нгельском запове́дании и благоразу́мном свое́м житии́/ чудесодарова́ния и Небе́сная со святы́ми пребыва́ния восприя́т/ от <style>Тебе</style>́, Спаси́теля на́шего Христа́ Иису́са./ Возыме́в бо Твое́ Боже́ственное посо́бие,/ суетномирски́я и плотоо́гненныя стра́сти упраздни́/ и враги́ де́моны, неви́димыя и ви́димыя злотво́рны/ и разори́тели своего́ великокня́жескаго насле́дия, победи́./ Того́ моли́твами спаси́ вся,/ зову́щия Тебе́: Аллилу́ия.</p>
				<p>
					<style>Сла́ва, и ны́не, Богоро́дичен.</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 8</style>.
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>Всетворя́щий Царю́, Бо́же наш,/ прему́дростию Твое́ю мир стро́иши,/ и благоутро́бием лю́ди вся спаса́еши,/ спасл бо еси́ Твоего́ уго́дника,/ преподо́бнаго отца́ на́шего Дании́ла,/ и́же из ю́ности возлюби́ Тя,/ стра́сти ми́ра сего́ преоби́дев,/ пре́йде к Тебе́, Влады́ко,/ за нас моли́тися.</p>
				<p>Ди́вен еси́, Христе́ Иису́се,/ ди́вно де́ло сотвори́л еси́/ не то́кмо Росси́йстей стране́,/ но и во вся концы́ земли́ правове́рующим в Тя лю́дем,/ я́вль вели́каго кня́зя Дании́ла,/ в жи́зни самоде́ржца ру́сска доброде́тельна/ и в чи́не а́нгельском бы́вша мона́ха соверше́нна,/ его́же моли́твами, Го́споди,/ спаси́ вся благочести́выя.</p>
				<p>Ве́лие милосе́рдие Твое́, Го́споди,/ су́щее в Росси́йстей стране́,/ благоволи́л бо еси́ показа́ти ве́рных ева́нгельских Твои́х рабо́в,/ и́же де́лаша при́сно в духо́вном виногра́де Твое́м,/ плоды́ доброжи́зни и чудотворе́ния/ во сла́ву Твою́ сотвори́ша./ В них же и всечестны́й оте́ц Дании́л,/ просла́влен Твое́ю благода́тию,/ мо́лится спасти́ся нам.</p>
				<p>
					<style>И́ны стихи́ры, глас 1</style>.
				</p>
				<p>
					<style>Подо́бен:</style> Всехва́льнии му́ченицы:
				</p>
				<p>Благода́рно воспева́ем Тя, Го́споди Человеколю́бче,/ я́ко благочести́ваго и ве́рнаго Твоего́ раба́/ сподо́бил еси́ и в княже́нии богоуго́дно пожи́ти/ и мона́шеским о́бразом и доброде́тельми украси́ти./ И ны́не в Го́рнем ликостоя́нии/ оте́ц Дании́л мо́лит Тя/ милосе́рдие дарова́ти душа́м на́шим,/ мир и ве́лию ми́лость.</p>
				<p>Стра́шный суд Твой, Го́споди,/ по и́мени своему́ преподо́бный оте́ц Дании́л/ при́сно в се́рдце свое́м помышля́я,/ горькоро́дную грехо́в мглу всеконе́чно прогна́л е́сть,/ и́бо невече́рним Твои́м све́том/ Всеблаже́нныя Тро́ицы Боже́ственный озари́вся,/ мо́лится непреста́нно дарова́ти нам/ мир и ве́лию ми́лость.</p>
				<p>Бо́же, в Трие́х Ипоста́сех Еди́ный,/ благоволи́л еси́ на росси́йский наро́д ми́лостивно призре́ти/ и пода́ти в Моско́вском сем кня́жестве/ благоразу́мна и оте́чественна прави́теля,/ богому́дрыми словесы́ и богоподо́бными де́лы учи́теля,/ вели́каго кня́зя и Богоблаже́нна отца́ Дании́ла,/ и́же Тя мо́лит дарова́ти благочести́вым лю́дем/ мир и ве́лию ми́лость.</p>
				<p>
					<style>Сла́ва, глас 8</style>:
				</p>
				<p>Дне́сь Боже́ственным манове́нием/ во храм Бо́жий сте́кшеся,/ благове́рнии вси лю́дие,/ восхва́лим богозда́нный Ду́ха Свята́го храм,/ досточу́днаго свята́го на́шего отца́ Дании́ла,/ и́же в первонача́льстве кня́жескаго насле́дия своего́,/ я́ко сосу́д Бо́жий сый,/ себе́ сама́го и вся лю́ди/ богозапове́данне и благоразсу́дне суди́в,/ в мона́шеском жити́и соверше́нно/ преста́вися в Небе́сныя оби́тели,/ оста́ви нам зде чудотвори́выя своя́ мо́щи,/ я́же в честне́й его́ ра́це/ в благоду́шие и в безме́здное врачевство́ всем предлежа́т,/ и́хже, я́ко богохрани́мое многоле́тне сокро́вище, зря́ще,/ и вселюбе́зне честву́юще, и лобыза́юще,/ возопие́м Небе́снаго Ца́рствия насле́днику:/ ра́дуйся, всеблаже́нне о́тче Дании́ле,/ Пресвяту́ю во Еди́ном Существе́ Тро́ицу покланя́емую несре́дственне зря,/ и моли́ Ону́, е́же святотвори́тельною Ду́ха Всесвята́го благода́тию/ боголюби́вым и ве́рно притека́ющим во оби́тель твою́,/ освяти́тися душа́м на́шим.</p>
				<p>
					<style>И ны́не, Богоро́дичен.</style>
				</p>
				<p>
					<style>Та́же вход. Проки́мен дне.</style>
				</p>
				<p>
					<style>И чте́ния три преподо́бническая 
						<emphasis>(зри выше).</emphasis>
					</style>
				</p>
				<p>
					<style>На лити́и стихи́ры самогла́сны, глас 3:</style>
				</p>
				<p>Богоизбра́нная степеннороссийская о́трасль/ и насле́дник держа́внаго престо́ла был еси́,/ Богому́дре кня́же и Богозри́тельне о́тче Дании́ле,/ на земли́ бо живя́, небозри́тельная очеса́ твоя́ воздвиза́л еси́/ к живу́щему в Небесе́х Неботво́рцу Бо́гу./ Ны́не водвори́вшися с весе́лием во двор Небе́сный,/ блаже́нныя души́ твоея́ у́мную зе́ницу обраща́й на зе́млю/ и призира́й Це́рковь Ру́сскую, страну́ и град Москву́/ и оби́тель твою́ святу́ю,/ в ней же цельбоно́сныя мо́щи твоя́ святы́я,/ Христо́вою благода́тию су́ть храни́мы.</p>
				<p>Блаже́нныя души́ твоея́ богозда́нный храм, многоце́нным благоле́пых доброде́телей ка́мением украси́в,/ покори́в ху́ждшее теломудрова́ние/ лу́чшей богообра́зней душе́ твое́й, о́тче преподо́бне,/ в светоза́рный град Го́рний Иерусали́м всели́лся еси́,/ в не́мже, ясносия́тельною ве́чнаго блаже́нства луче́й облиста́нный,/ со а́нгельскими ликовству́еши ли́ки./ Моли́, свя́те, Всебоже́ственную Тро́ицу/ спасти́ вся страны́ правохристиа́нския,/ благове́рно честву́ющий па́мять твою́,/ и селе́ния пра́ведных сподо́бити.</p>
				<p>Смире́ннаго се́рдцем Учи́теля,/ Бо́га воплоще́нна, возлюби́в,/ из боголюби́ваго се́рдца твоего́/ злора́дное истерза́л еси́ вредоно́снаго киче́ния те́рние/ и, небоводи́тельным смире́ния путе́м ше́ствовав,/ оста́вя кня́жескую вла́сть/ и многотру́дное су́етное мирско́е житие́,/ всели́лся еси́ в монасты́рь/ богоуго́днаго мона́шескаго обуче́ния,/ пресла́вне о́тче и чудотво́рче Дании́ле,/ в не́мже благи́й послу́шник быв благопослу́шлив,/ богопоспе́шно смиренному́дрием/ на Небе́сную возше́л еси́ го́ру ве́чныя жи́зни,/ ея́же и нам сподо́битися/ Спаси́телю Христу́ Иису́су помоли́ся.</p>
				<p>
					<style>Сла́ва, глас 5</style>:
				</p>
				<p>Прииди́те, правосла́вновернии,/ воздади́м сла́ву Бо́гу,/ творя́щему ди́вная чудеса́ во святы́х Свои́х:/ я́ко бо проро́к Дании́л, муж жела́ний,/ в Росси́йской земли́ яви́ся,/ в ца́рственном гра́де Москве́/ преподо́бный оте́ц Дании́л,/ жела́ний Небе́сных не край, но Сама́го Христа́ Го́спода пости́г/ и чуде́с благода́ть прие́мь;/ я́ко Он, Всетворе́ц наш Бог, благоизво́ли,/ благоподража́тельным бо житие́м ева́нгельски соверши́вся,/ бы́сть досто́ин спасе́ния ве́чнаго,/ жела́ния во благо восполня́ет всем,/ и мо́лит Всесвяту́ю Богонача́льную Тро́ицу/ и Пречи́стую Де́ву Мари́ю Богоро́дицу/ за вся благочести́выя лю́ди,/ и просвеща́ет чудесы́ притека́ющия к святы́м его́ моще́м/ и призыва́ющия его́ с ве́рою,/ подава́я кому́ждо в боле́знех и ско́рбех/ цельбу́ всем изоби́льную./ Те́мже в па́мяти его́/ и всегда́ в тре́бовании жела́нне возопие́м:/ Свя́те святы́х, чудотвори́вый Го́споди,/ спаси́ лю́ди Твоя́ от враг ви́димых и неви́димых/ и да́руй нам Твой мир и ми́лость/ моли́твами свята́го Твоего́ уго́дника.</p>
				<p>
					<style>И ны́не, Богоро́дичен:</style>
				</p>
				<p>Храм и две́рь еси́,/ пала́та и престо́л Царе́в, Де́во Всечестна́я,/ Е́юже Изба́витель мой Христо́с Госпо́дь/ во тьме́ спя́щим яви́ся,/ Со́лнце Сый Пра́вды,/ просвети́ти хотя́, я́же созда́ по о́бразу Своему́ руко́ю Свое́ю./ Те́мже, Всепе́тая, я́ко ма́терые дерзнове́ние к Нему́ стяжа́вшая,/ непреста́нно моли́ спасти́ся душа́м на́шим.</p>
				<p>
					<style>На стихо́вне стихи́ры, глас 4</style>.
				</p>
				<p>
					<style>Подо́бен:</style> Дал еси́ зна́мение:
				</p>
				<p>Зва́нию Влады́ки твоего́ Христа́,/ И́же рече́: гряди́ в след Мене́, —/ усе́рдно после́довал еси́, о́тче всече́стне Дании́ле:/ взем бо крест — непобеди́мое ору́жие,/ на стра́сти па́губныя му́жески укрепи́вся,/ победи́л еси́ враго́в по́лчища — неви́димых де́монов,/ победи́л и враго́в ви́димых — во́инство тата́ров,/ и, пожи́в богоуго́дне,/ ны́не в Небесе́х почива́еши свобо́дне.</p>
				<p>
					<style>Стих: </style>Я́ко Ты еси́ терпе́ние мое́, Го́споди, Го́споди,/ упова́ние мое́ от ю́ности моея́.
				</p>
				<p>Терпе́ние мно́гое стяжа́в/ от зави́ствующих на твое́ оте́чественное насле́дие,/ премога́я еси́ вся приключи́вшияся обурева́емый напа́сти,/ благове́рный схимона́ше Дании́ле,/ благомо́щным бо посто́м и благоприя́тною моли́твою/ Небе́сная дарова́ния от Иису́са Боговоплоще́нна прие́м,/ врачева́в и врачу́ющий во вся́ких су́щих боле́знех,/ да́руй нам в по́двиг терпе́ние/ и от вся́ких бед свобожде́ние.</p>
				<p>
					<style>Стих: </style>Я́ко чу́до бых мно́гим,/ и Ты, Го́споди, Помо́щник мой кре́пок.
				</p>
				<p>Богому́дренным смы́слом в за́поведех Бо́жиих/ и в церко́вных апо́стольских и оте́ческих установле́ниях/ пребы́л еси́ тверд Правосла́вною ве́рою,/ соблю́д кре́пце оправда́ния Госпо́дня,/ о́тче Дании́ле Богоблаже́нне,/ удиви́л еси́ вся концы́ земны́я/ в княже́нии всевозде́ржным жития́ целому́дрием/ и в схимона́шестве богозре́нными моли́твами,/ чудя́щимся же тебе́ и нам/ испроси́ у Христа́ кре́пкую по́мощь.</p>
				<p>
					<style>Сла́ва, Глас 2</style>:
				</p>
				<p>Возсия́ дне́сь ра́достна па́мять/ всем богочести́вым лю́дем,/ па́че же великоца́рствующему гра́ду Москве́,/ в не́мже лежа́т мо́щи святы́я и чудотвори́выя/ отца́ всеблаже́ннаго Дании́ла,/ вели́каго кня́зя благоро́дна из ко́рене оте́чественнаго/ и правосла́вна ве́рою Бо́жиею/ и изря́дными доброде́тельми./ Он бо озаря́ет благоу́мныя,/ исцеля́ет немощны́я,/ благотеку́щим благи́й сове́т подае́т,/ вра́жия наве́ты разоря́ет,/ оте́честву устроя́ет мир/ и о благоде́нстве наро́дов христиа́нских непреста́нно мо́лит Всеблага́го Бо́га/ и Пречи́стую Де́ву Богоро́дицу Мари́ю,/ да от вся́ких бед и напа́стей зде спасе́мся/ и получи́м вси моли́твами его́ Ца́рство Небе́сное.</p>
				<p>И ны́не, Богоро́дичен.</p>
				<p>
					<style>И ны</style>́
					<style>не, Богоро</style>́
					<style>дичен</style>
				</p>
				<p>
					<style>Тропа́рь,</style>
					<style>Глас 5</style>:
				</p>
				<p>Благосла́вная похвало́ и благосве́тлый ве́нче/ ца́рствующаго гра́да Москвы́,/ всеблаже́нне Дании́ле, о́тче наш./ По́двигом бо до́брым подвиза́вся,/ богоуго́дное тече́ние соверши́л еси́,/ всера́достныя неконча́емыя жи́зни сподо́блься,/ зри́ши Го́спода Бо́га,/ Ему́же моли́ся,/ благочеству́ющим тя и лобыза́ющим богохрани́мыя твоя́ и чудесото́чныя мо́щи/ спасе́ние и насле́дие Ца́рства Небе́снаго дарова́ти.</p>
				<p>
					<style>Ин тропа́рь,</style>
					<style>глас то́йже:</style>
				</p>
				<p>Благодатноро́дный сын Твой,/ Всетвори́телю Го́споди Бо́же наш,/ щедрототво́рством христоподража́тельный оте́ц Дании́л/ в ева́нгельском запове́дании и благоразу́мном свое́м житии́/ чудесодарова́ния и Небе́сная со святы́ми пребыва́ния восприя́т/ от <style>Тебе</style>́, Спаси́теля на́шего Христа́ Иису́са./ Возыме́в бо Твое́ Боже́ственное посо́бие,/ суетномирски́я и плотоо́гненныя стра́сти упраздни́/ и враги́ де́моны, неви́димыя и ви́димыя злотво́рцы/ и разори́тели своего́ великокня́жескаго насле́дия, победи́./ Того́ моли́твами спаси́ вся,/ зову́щия Тебе́: Аллилу́ия.</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь: 
					<style>тропа́рь свята́го, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии Седа́лен,</style>
					<style>глас 5</style>.
				</p>
				<p>
					<style>Подо́бен:</style> Собезнача́льное Сло́во:
				</p>
				<p>Благи́й яре́м и ле́гкое ева́нгельское за́поведей Бо́жиих бре́мя/ богому́дренне возжела́л еси́ носи́ти, досточу́дне о́тче Дании́ле./ В пра́вду у́бо в таково́м трудопребытии́ велиа́рова злоко́знства попра́в,/ не обремени́лся еси́ греха́ми пагубоно́сныя троеро́жицы:/ сластолю́бием, сребролю́бием и славолю́бием./ Те́мже легко́ прише́л еси́ в небесозва́нныя Христо́вы оби́тели.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Тебе́, Небе́сную Цари́цу,/ Ма́терь, Де́ву Мари́ю Богоро́дицу, вси ро́ди, блажи́м,/ Ты бо еди́на кре́пкая и те́плая Предста́тельница ро́ду челове́ческому./ Непреста́нно моли́, Его́же родила́ еси́ па́че естества́ — Бо́га Сло́ва,/ да грехостра́стнаго тя́жка бре́мене, от диа́вола нам налага́емаго,/ вся христиа́нския ду́ши свободи́т,/ в легкозако́нном же Свое́м бремененоше́нии устро́ив,/ сподо́бит ны Ца́рствия Своего́.</p>
				<p>
					<style>По 2-м стихосло́вии Седа́лен,</style>
					<style>глас 4</style>.
				</p>
				<p>
					<style>Подо́бен:</style> Удиви́ся Ио́сиф:
				</p>
				<p>По о́бразу Бо́жию благоро́дие боготво́рныя твоея́ души́ име́я,/ о́тче преподо́бне и чудотво́рче Дании́ле,/ непреста́нно во всем твое́м житии́ к боготворя́щей всех су́щих Вине́ —/ Тро́ическому в Божестве́ Еди́нству воспере́н благомы́сленне и добротво́рне был еси́./ Те́мже и по подо́бию вся́ким достодо́лжнством богоче́стия/ благоукраси́лся еси́ соверше́нне./ Моли́ Творца́ на́шего Го́спода, да и в нас о́браз Свой спасе́т/ и по подо́бию жи́ти ны сотвори́т.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Удиви́шася вся Небе́сная чинонача́лия/ и на земли́ живу́щий временобы́тницы/ о Тебе́, Богома́ти Влады́чице,/ я́ко сподо́билася еси́ преесте́ственно роди́ти пло́тию/ вои́стинну Ипоста́сное Бо́га Отца́ Сло́во,/ и, я́ко мы́сленный киво́т,/ содержа́вший в себе́ не Моисе́евы Богоперстопи́санныя скрижа́ли,/ но Саму́ю Ипоста́сь Тро́ичныя Зари́,/ Законода́теля Ве́тхаго и Но́ваго Заве́та, —/ Иису́са Христа́, Го́спода на́шего,/ Его́ всемо́ществом прешла́ еси́ с пло́тию в Го́рняя небеса́,/ Его́же, Пречи́стая Де́во, моли́ спасти́ души́ на́ша.</p>
				<p>
					<style>По</style> Хвали́те И́мя Госпо́дне: 
					<style>свято́му ублажение си́це:</style>
				</p>
				<p>Ублажа́ем тя,/ преподо́бне о́тче Дании́ле,/ и чтим святу́ю па́мять твою́,/ ты бо мо́лиши о нас/ Христа́ Бо́га на́шего.</p>
				<p>
					<style>По по́лиеле́й седа́льны, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Благоче́стно и свя́то житие́ твое́ соверши́в,/ благоро́ден и вели́к насле́дник всеру́сскаго Моско́вскаго кня́жества был еси́./ Престо́л вла́сти твоея́ управля́я благозако́нне и в Бо́га и́стиннаго ве́рою/ от всех враго́в Це́рковь Святу́ю и вся лю́ди христиа́нския/ я́ко и́стинный па́стырь защища́я,/ непобеди́м яви́лся еси́, Дании́ле, приснопа́мятне о́тче наш./ Благоудобри́вся же мона́шеским житие́м,/ а́нгельски во оби́тели целому́дрствуя,/ на верх доброде́телей возше́д, прекра́снаго рая́ насле́дие прие́мь,/ моли́ Христа́ Го́спода дарова́ти нам прегреше́ний оставле́ние и в Не́бе селе́ние,/ чту́щим святу́ю па́мять твою́.</p>
				<p>
					<style>Сла́ва:</style> Сотво́рший и содержа́щий Небеса́ и зе́млю и вся, я́же на них,/ Триипоста́сный Бо́же Еди́ный,/ благоволи́л еси́ дарова́ти земли́ Росси́йской па́стыря вели́каго — кня́зя Дании́ла,/ пра́востию и по за́поведем Твои́м всем правове́рным в благоче́стие прави́теля,/ и́же, непреста́нно Тебе́, Всетворца́ Го́спода, поя́,/ в поклоне́ние и служе́ние Тебе́ вся страны́ науча́ше,/ и в схимонахоа́нгельском о́бразе Твоему́ всемона́шеству благоугоди́,/ и ны́не в Го́рнем Сио́не Твои́м благоволе́нием лику́ет со святы́ми,/ его́же дне́сь па́мять пра́зднующе, мо́лим Тя, жи́зни Пода́теля:/ да́руй нам мир Твой и Небе́сная блага́я.
				</p>
				<p>
					<style>И ны́не, Богоро́дичен:</style>
				</p>
				<p>Ра́дуйся, Богоро́дице Де́во Всеблага́я,/ Ма́ти Всечи́стая предрага́я,/ ума́ христиа́н правосла́вных ра́досте и сла́досте серде́чная,/ непоро́чное ве́чныя жи́зни зерца́ло,/ Бо́га Отца́ благоволе́ние,/ Бо́га Сы́на жили́ще, Бо́га Ду́ха Свята́го де́йство,/ Еди́наго Триипоста́снаго Божества́/ благоукраше́нная и соверше́нная чистоты́ оби́тель./ Ра́дуйся, Цари́це, Иису́са Богочелове́ка оде́жда нескве́рная,/ драгостро́йная катапета́сма./ Ра́дуйся, Госпоже́, ключи́ Ца́рства Небе́снаго отверза́ющая вход всем,/ к Тебе́ притека́ющим и зову́щим Тебе́:/ ра́дуйся, Влады́чице, пода́ждь всем здра́вое, ми́рное зде и благовре́менное пребыва́ние/ и ве́чна рая́ со святы́ми все́ми наслажде́ние.</p>
				<p>
					<style>Та́же степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих: </style>Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра самогла́сна, глас 6:</style>
				</p>
				<p>Мно́гое благодаре́ние всегда́ воздава́ти/ подоба́ет Влады́це Бо́гу на́шему,/ прославля́ющему Своя́ уго́дники,/ и́же, в сем житии́ бы́вше,/ ева́нгельски пожи́ша./ Вся́ким благотворе́нием са́ми себе́ о́браз во угожде́ние Созда́вшему нас подава́ху/ и сла́вляху вели́кое И́мя Всесвяты́я Тро́ицы./ В ни́хже бы́сть таковы́й благоро́дный вели́кий кня́зь/ и блаже́нный схимона́х оте́ц Дании́л./ Его́же пресла́дкий Иису́с Христо́с призва́в, избра́/ и блаже́нство ему́ в ве́чности Небе́сней дарова́,/ мо́щи же его́ оста́ви нам зре́ти во оби́тели его́/ и после́довати его́ жи́зни благоуго́дным воспомина́нием./ Те́мже, Христе́ Царю́, благода́тию Твое́ю/ и предста́тельством Де́вы Богоро́дицы Мари́и, Твоея́ Ма́тере,/ и за моли́твы уго́дника Твоего́ Дании́ла, отца́ на́шего,/ пода́ждь нам мир и ве́лию ми́лость.</p>
				<p>
					<style>Кано́н преподо́бному, глас 5.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Коня́ и вса́дника в мо́ре Чермно́е/ сокруша́яй бра́ни мы́шцею высо́кою/ Христо́с истрясе́, Изра́иля же спасе́,/ побе́дную пе́снь пою́ща.</emphasis>
				</p>
				<p>А́гнче непоро́чный, Иису́се Бо́же,/ в Твое́й си́ле кре́пкой победи́в душетли́тельныя стра́сти,/ блаже́нный уго́дник Твой оте́ц Дании́л,/ спа́сшеся же от грехопото́пнаго мо́ря,/ в Небе́сней су́ши ве́село пое́т Тебе́ пе́снь побе́дную.</p>
				<p>Ревнова́в Богому́дрым отце́м в доброде́телех,/ Ева́нгельское се́мя — Бо́жия словеса́ кре́пце вперси́л еси́,/ преподо́бне о́тче Дании́ле,/ богоуго́ден Влады́це Христу́ быв, пое́ши пе́снь побе́дную.</p>
				<p>Иерихо́н стра́стных помысло́в/ и вся́кое вра́жие кова́рство разори́в, о́тче всече́стне,/ немо́кренно жития́ сего́ волну́емое су́етное мо́ре проше́д,/ дости́гл еси́ тишины́ ве́чныя жи́зни,/ поя́ пе́сни побе́дныя.</p>
				<p>О Ца́рстве Небе́снем всегда́ помышля́я,/ все твое́ жела́ние воспери́л еси́ ко Христу́ Го́споду,/ непреста́нно в моли́тве, и посте́ и в вели́цем воздержа́нии/ вопия́ богоуго́дныя пе́сни.</p>
				<p>
					<style>Богоро́дичен:</style> Нетле́нная Отрокови́це, Богома́ти Влады́чице,/ при́зри на рабы́ Твоя́, притека́ющия под кров Твой,/ и от вся́ких бед изба́ви нас,/ да в благоду́шии Сы́ну Твоему́ и Бо́гу на́шему Иису́су/ благода́рныя пе́сни воспое́м.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Над язы́ки Бог воцари́ся,/ Бог седи́т на Престо́ле Святе́м Свое́м,/ и пое́м Ему́ разу́мно,/ я́ко Царю́ и Бо́гу.</emphasis>
				</p>
				<p>Име́ющему престо́л Не́бо,/ ты, о́тче всече́стне,/ себе́ сама́го в седе́ние царю́ющему все́ми Бо́гу предста́вил еси́,/ благоразу́мие угожда́я и при́сно поя́:/ свят еси́, Го́споди.</p>
				<p>Щито́м облеки́йся ве́ры, благоче́стие содержа́в,/ был еси́, блаже́нне, о́браз лю́дем Госпо́дним/ в добронача́льстве княже́ния и в мона́шеском пребыва́нии,/ тем вси пою́т Царя́ и Бо́га.</p>
				<p>Иису́с, Бог воплоще́нный,/ ви́дя твое́, о́тче, благо́е произволе́ние и равноа́нгельное житие́,/ подаде́ тебе́ че́сть и сла́ву,/ на земли́ бо чудесы́, и в Не́бе пое́ши ро́ждшагося Царя́ и Бо́га.</p>
				<p>
					<style>Богоро́дичен:</style> Иму́щи, Всецари́це, Пречи́стая Де́во,/ дерзнове́ние ко Христу́ Го́споду,/ моли́ Его́, Человеколю́бца, ми́лостивно в нас ца́рствовати,/ да на земли́ и в Не́бе всежела́нне пое́м Его́, Царя́ и Бо́га.
				</p>
				<p>
					<style>Седа́лен,</style>
					<style>глас 3</style>.
				</p>
				<p>
					<style>Подо́бен:</style> Красоте́ де́вства:
				</p>
				<p>Вре́менное великонача́льство и бога́тство тле́нное/ и сла́ву мимотеку́щую оста́вив,/ Небе́сное бога́тство и сла́ву, и́стинно ве́чнующую,/ о́тче блаже́нне, восприя́л еси́./ Те́мже блажи́м свято́е твое́ успе́ние/ и, торжеству́юще в нем, вопие́м тебе́:/ помяни́ нас ко Го́споду, Дании́ле,/ спасти́ и в Не́бо всели́ти души́ на́ша.</p>
				<p>
					<style>Сла́ва:</style> Блаже́н еси́, о́тче Дании́ле,/ и добро́ тебе́ бы́сть от Христа́ Го́спода./ Бо́дрствуя бо де́нь и но́щь,/ на ни́ща и убо́га и на подвла́стныя твоя́ лю́ди/ призира́л еси́ ми́лостию и благоразсу́дством./ Не́нависти же и вражды́ и похище́ния чужа́го насле́дия весьма́ оша́явся
					<a type="note" xlink:href="#note14">14</a>,/ в любо́вь и смире́ние вся враждотво́рцы и злове́рники приклони́в,/ богоуго́дне пожи́л еси́./ Тем моли́ Го́спода, да пода́ст душа́м на́шим мир и ве́лию ми́лость.
				</p>
				<p>
					<style>И ны́не, Богоро́дичен:</style>
				</p>
				<p>Арха́нгел Гаврии́л, красоте́ де́вства Твоего́ и пресве́тлой чистоте́ удиви́вся,/ Всенепоро́чная Де́во Мари́е, возопи́ ве́село:/ ра́дуйся, Благода́тная, Госпо́дь с Тобо́ю,/ из Тебе́ бо пло́ть прие́мшаго Емману́ила, Ипоста́сное Сло́во Бо́га Отца́,/ и Небе́сныя чи́ни узре́ша я́вственне./ Мы же, ве́дуще Тя и́стинную Богома́терь всежела́нне про́сим:/ зре́ния Иису́са Христа́ сподо́би рабы́ Твоя́ предста́тельством Твои́м.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Дела́ смотре́ния Твоего́, Го́споди,/ ужаси́ша проро́ка Авваку́ма,/ изше́л бо еси́ на спасе́ние люде́й Твои́х,/ спасти́ пома́занныя Твоя́ прише́л еси́.</emphasis>
				</p>
				<p>Моли́твенная твоя́ вопие́ния внидо́ша во у́ши Го́спода Савао́фа, о́тче досточу́дне,/ пома́заннаго бо тя благове́рнаго кня́зя/ смотри́тельне Госпо́дь спасти́ прише́л е́сть.</p>
				<p>Огне́м любве́ Бо́жия непреста́нно содержа́вся,/ оста́вль мир, во оби́тели мона́шествовати изво́лил еси́, всече́стне./ Дарова́ньми бо Ду́ха Бо́жия пома́зався,/ чудоде́лием лю́ди спаса́еши.</p>
				<p>На Христа́ Го́спода возложи́в наде́жду, Дании́ле о́тче,/ не убоя́лся еси́ вра́жиих наве́тов, отвсю́ду напа́дающих на тя:/ изше́л бо Христо́с и спасе́ние христиа́нскому ро́ду дарова́.</p>
				<p>А́лчуща и жа́ждуща Христа́ пра́вды,/ воспита́ тя Небе́сныя Трапе́зы Хле́бом/ и напои́ Пречи́стыя Кро́ве вино́м в та́инстве святе́м,/ в сем спа́сшеся, ве́чно ублажи́лся еси́.</p>
				<p>
					<style>Богоро́дичен:</style> Христа́ ро́ждшая, Де́во Влады́чице,/ смотре́нием Его́, по духопрови́дению проро́ка,/ моли́ Го́спода, да изы́дет спасти́ ны,/ де́ло рук Свои́х, Влады́ка Госпо́дь, я́коже благоизво́ли.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́те И́стинный,/ Христе́ Бо́же,/ к Тебе́ у́тренюет дух мой от но́щи,/ яви́ на мя лице́ Твое́.</emphasis>
				</p>
				<p>Свет Триипоста́снаго Божества́ осия́ тя, о́тче Дании́ле:/ у́треневав бо Богому́дрием, но́щь грехо́в отгна́в,/ сподо́бился еси́ зре́ния лица́ Христо́ва.</p>
				<p>Свет зако́на Бо́жия богомы́сленне прие́мь,/ испра́вил еси́, всече́стне, пути́ твоя́ пред Бо́гом./ Ему́же моли́ся, да освяти́т ны ми́лостивным явле́нием лица́ Своего́.</p>
				<p>Све́том озаренным бы́ти Богонача́лия Тро́ическаго/ испроси́ нам, Богоблаже́нне, у Христа́,/ да к Нему́ у́тренююще, безнощие всера́достне восприи́мем.</p>
				<p>
					<style>Богоро́дичен:</style> Свет ро́ждшая — Иису́са Го́спода,/ просвеща́ющий вся́каго челове́ка, Де́во Богома́ти,/ вся пою́щия Тя изба́ви грехоно́шества/ и сподо́би ве́чныя све́тлости лица́ Его́.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Я́коже проро́ка от зве́ря изба́вил еси́, Го́споди,/ и мене́ из глубины́ несодержи́мых страсте́й/ возведи́, молю́ся,/ да приложу́ призре́ти ми ко хра́му свято́му Твоему́.</emphasis>
				</p>
				<p>Я́коже проро́к от тьмомра́чнаго зве́ря а́дскаго/ всемо́ществом Всетворца́ Бо́га изба́влься,/ невреди́вся бо глубиностра́стием, в небесора́йском хра́ме обита́еши,/ о́тче Дании́ле блаже́нне.</p>
				<p>Возведи́, мо́лимся Тебе́, Вседержа́вный Го́споди,/ от душепотопля́ющаго мо́ря жития́,/ и в приста́нище небу́рное Небе́снаго Твоего́ хра́ма/ моли́твами досточу́днаго отца́ Дании́ла всели́ ны,/ и зре́ти Тя при́сно сотвори́.</p>
				<p>В духоправи́тельство Христа́ Го́спода/ вда́лся еси́ вози́тися во всей твое́й жи́зни, о́тче преподо́бне,/ те́мже волне́нии непра́вды боготво́рнаго тя корабля́ вся́чески не потопи́ша,/ в Небе́снем ны́не хра́ме моли́ Го́спода ви́дети нам.</p>
				<p>
					<style>Богоро́дичен:</style> Храм Богоприя́тный Ты еси́, Пречи́стая Богома́ти,/ изба́ви нас от трегла́внаго вредоно́сных страсте́й потопле́ния,/ созерца́ти же храм святы́й приложи́ нам/ и наслади́тися в нем Боже́ственныя ра́дости да́руй.
				</p>
				<p>
					<style>Конда́к, глас 8</style>.
				</p>
				<p>
					<style>Подо́бен:</style> Взбра́нной:
				</p>
				<p>Я́ко Богонасажде́нное и Богоразу́мное дре́во в Росси́и возра́сл еси́/ и многопло́дием Богоподо́бных доброде́телей твои́х утучня́еши сердца́ благочести́вых./ Те́мже в кре́пости по́мощи твоея́, преблаже́нне Дании́ле,/ от вся́ких нас бед свободи́,/ да пое́м при́сно: Аллилу́ия.</p>
				<p>
					<style>И́кос:</style>
				</p>
				<p>А́нгел на земли́ показа́лся еси́,/ сла́вя непреста́нно Не́ба и земли́ Творца́ Го́спода Бо́га,/ вся́ким бо о́бразом во́лю Его́ во всей твое́й жи́зни испо́лните потща́лся еси́,/ всем благотворя́, прия́л еси́ от Христа́, я́ко апо́стол,/ благода́ть вся́кия бедоско́рбныя неду́ги и боле́зни цели́ти./ Те́мже вопие́м ти:/ ра́дуйся, о́тче, от младе́нчества Бо́гом избра́нный;/ ра́дуйся, Дании́ле, в гражда́нство Небе́сное зва́нный;/ ра́дуйся, Тро́ичным Све́том от купе́ли святы́я просвети́вся;/ ра́дуйся, ева́нгельский христоподража́тель и́стинне яви́вся;/ ра́дуйся, оте́чественнаго всеру́сска престо́ла насле́дник бы́вый;/ ра́дуйся, держа́ву вла́сти твоея́ благоче́стием и пра́вдою украси́вый;/ ра́дуйся, на враги́ злове́рцы и на враждотво́рцы от Бо́га получи́в побе́ды;/ ра́дуйся, оста́вль мир преле́стный и восприя́в отце́в святы́х следы́;/ ра́дуйся, в мона́шестве испо́лнився поста́, моли́тв, воздержа́ния;/ ра́дуйся, сподо́бився от Христа́ благода́ти чуде́с дарова́ния;/ ра́дуйся, я́ко в Не́бе со святы́ми Богонача́льную Тро́ицу зри́ши;/ ра́дуйся, оста́вль твоя́ мо́щи, по́мощь всем твори́ши./ Ра́дуйся, мы тебе́ принося́ще, пое́м Бо́гу: Аллилу́ия.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Огня́ гаси́лище — отроко́в моли́твы,/ ороша́ющая пе́щь, пропове́дница чудесе́,/ не опаля́ющи, ниже́ сожига́ющи/ песносло́вцы Бо́га оте́ц на́ших.</emphasis>
				</p>
				<p>О́гнь юновеще́ственныя пло́ти твоея́/ невеще́ственным пла́менем Бо́жия любве́, в моли́твах бо́дрствуя, погаси́л еси́, о́тче всече́стне./ Моли́ и нам не опали́тися огнестра́стием,/ да песносло́вим Бо́га оте́ц на́ших.</p>
				<p>О́гнь присногоря́щия ве́ры ты, досточу́дне, в се́рдце твое́м содержа́в,/ восте́кл еси́ на высоту́ доброде́телей./ В пещи́ жегобе́дства мирска́го ороси́ нас благода́тию Христо́вою,/ песносло́вити Бо́га оте́ц на́ших.</p>
				<p>Огня́ свере́пство ви́димых враго́в и неви́димых, востаю́щих на град и насле́дие твое́,/ богоприя́тных твои́х моли́тв, Дании́ле блаже́нне, зале́й вода́ми,/ да, спа́сшеся от них, воспесносло́вим Бо́га оте́ц на́ших.</p>
				<p>
					<style>Богоро́дичен:</style> О́гнь Боже́ственный во чре́ве Твое́м прие́мши, Всечи́стая Де́во,/ родила́ еси́ всему́ ми́ру жи́зни Исто́чника — Христа́ Иису́са./ Моли́, е́же небото́чными благода́ти Бо́жия вода́ми/ огнепа́льному угаси́тися пла́мени прегреше́ний на́ших.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>А́нгелов сонм, челове́ков собо́р,/ Царя́ и Зижди́теля всех,/ свяще́нницы, по́йте, благослови́те, леви́ти,/ лю́дие, превозноси́те во вся ве́ки.</emphasis>
				</p>
				<p>А́нгелы святы́я, во́лю Го́спода Бо́га сотворя́ющия, подража́я,/ схимона́шеский вели́кий о́браз восприе́м, о́тче Дании́ле,/ а́нгельски пожи́л еси́ во оби́тели святе́й,/ благохвали́ти вся лю́ди научи́в Го́спода во вся ве́ки.</p>
				<p>А́нгелом небе́сным богомы́сленный собесе́дниче,/ боговенча́нный а́дских а́нгелов победи́телю, всеблаже́нне Дании́ле,/ удосто́ивыйся зре́ти Всецаря́ Иису́са,/ удосто́и нас зре́ти и хвали́ти Его́ во вся ве́ки.</p>
				<p>А́нгела Сове́та Вели́каго, Бо́га воплоще́нна,/ пропове́дал еси́ богочести́вым твои́м житие́м, о́тче, в концы́ земли́./ И ны́не твоя́ святы́я мо́щи, су́ще в созерца́нии,/ воздви́жут ве́рныя вся лю́ди воспева́ти Го́спода во ве́ки.</p>
				<p>
					<style>Богоро́дичен:</style> А́нгела Гаврии́ла глас ра́дованен услы́шавши, Де́во Боговлады́чице,/ ве́сь род челове́ческий обра́довала еси́ рождество́м Твои́м,/ изба́вльши нас от грехо́в на́ших, сподо́би ра́достне хвали́ти Го́спода во ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Велича́ем, Христе́,/ Твою́ Всенепоро́чную Ма́терь Чи́стую,/ я́ко роди́ Тя преесте́ственно пло́тию,/ от вся́кия льсти́ и тли нас избавля́яй.</emphasis>
				</p>
				<p>Иерусали́м Го́рний,/ иде́же девятогу́бая иера́рхия святы́х А́нгелов богозри́тельне торжеству́ет,/ насле́довав, Богоблаже́нне Дании́ле о́тче,/ моли́ся, да, изба́вльшеся ле́сти и тли,/ Христа́ и Ма́терь Его́ Мари́ю ве́чно возвелича́ем.</p>
				<p>Еди́но Божество́ в Трие́х Ипоста́сех,/ Богонача́льную и Всетворя́щую Вину́, при́сно велича́л еси́,/ ясносия́тельным Боготро́ическим Све́том облиста́я,/ испроси́ нам, о́тче, богомы́сленне Боготро́ицу велича́ти.</p>
				<p>Ре́вность ве́лию показа́л еси́ в Богоче́стии, Дании́ле блаже́нне,/ преизря́ден ре́снотив
					<a type="note" xlink:href="#note15">15</a> о́браз быв лю́дем твои́м,/ и во ангелочи́нстве бо схимона́шества благове́рне учи́л еси́ вся/ Бо́га и Богома́терь велича́ти.
				</p>
				<p>Ели́ко вели́к в православнокня́жестве, Богому́дре о́тче, быв,/ наипа́че смири́л еси́ себе́ схимонахогове́инством,/ те́мже Всеблаги́й Бог тя превознесе́/ и дарова́ тебе́ Небе́сное насле́дие и чуде́с благода́ть,/ е́юже исцеля́й души́ и телеса́ от вся́ких скорбе́й/ Иису́са и Мари́ю Де́ву велича́ющих.</p>
				<p>
					<style>Богоро́дичен:</style> Избавле́ние от тли и вся́кия ле́сти —/ Плотоно́сца Христа́ — родила́ еси́ нам, Всенепоро́чная Де́во./ Моли́ Его́ изба́вити нас от прегреше́ний/ и прекра́снаго рая́ сподо́бити насле́дства,/ да Тя при́сно велича́ем.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Жены́, услы́шите:
				</p>
				<p>Благоле́пною удо́бренный простото́ю,/ мы́сленный оре́л, небопа́рными доброде́телей кри́лы/ в Небе́сное возлете́л еси́ жили́ще,/ в не́мже, преподо́бне Дании́ле, жи́знию блаже́нною живя́й,/ Триипоста́сна Всеблага́го Жизнода́вца Бо́га мо́лиши/ жи́знь нетле́нную нам дарова́ти,/ тя всеусе́рдно блажа́щим.</p>
				<p>
					<style>Сла́ва:</style> Богонача́льныя Всебоже́ственныя Тро́ицы све́том осия́вся,/ свет добротосия́ющий и чудоде́ющий благода́тию Иису́с Христо́вою,/ Дании́ле о́тче, всему́ ми́ру яви́лся еси́./ Осия́тися нам Пребоже́ственным Све́том в неконча́емую жи́знь всера́достную святы́х сподо́би,/ да глаго́лем непреста́нно:/ сла́ва Бо́гу, нас сотво́ршему.
				</p>
				<p>
					<style>И ны́не, Богоро́дичен:</style>
				</p>
				<p>Всея́ прему́дрости дом, Ду́ха Всесвята́го седмодарова́ньми утвержде́нный,/ Богоблаже́нная Цари́це, Де́во Мари́е Влады́чице,/ сла́вою в пресветлонебесове́чности почте́на,/ богоуго́ждшему отцу́ Дании́лу по́мощь в блаже́нство ева́нгельское пода́вшая,/ сотвори́ ны до́мы на вселе́ние Боже́ственное,/ во е́же его́ Всеправи́теля и Тя, Богома́терь,/ на земли́ и на Небеси́ сла́вити непреста́нно.</p>
				<p>
					<style>На хвали́тех стихи́ры, глас 6</style>.
				</p>
				<p>
					<style>Подо́бен:</style> Все отло́жше:
				</p>
				<p>Премно́гое Твое́ милосе́рдие,/ Иису́се, Боговоплоще́нный Челове́че, сла́вим/ и бла́гость, су́щую на нас,/ я́ко си́лою Креста́ Твоего́ честна́го/ святи́и Твои́ упраздни́ша де́монскую пре́лесть./ И, в телеси́ зде живу́ще,/ в след у́бо благово́ннаго ева́нгельскаго пропове́дания ми́ра потече́/ достоблаже́нный кня́зь и оте́ц Дании́л/ и пости́же Тя, Спаси́теля на́шего, богому́дренне,/ в Твои́х селе́ниях водворя́яся./ Его́же к Тебе́ умоле́ньми/ вся душе́вныя и теле́сныя на́ша боле́зни/ исцели́, Го́споди Человеколю́бче.</p>
				<p>Трудолю́бный Богосажде́ннаго са́да де́латель,/ досточу́дных исправле́ний великокня́жескаго нача́льства,/ доброуха́нную касси́ю насади́вый/ и благора́сленную по́стническаго воздержа́ния/ в схимонахоа́нгельском пребыва́нии сми́рну/ в Боголюби́вом се́рдце твое́м вкорени́вый,/ свя́те Дании́ле,/ возра́сл еси́ в прекрасного́рний Иерусали́мов град./ Всецаря́, царю́ющаго все́ми,/ со а́нгельскими чи́ны и с собо́ром святы́х всех прославля́я,/ небото́чную защище́ния твоего́ ста́кту
					<a type="note" xlink:href="#note16">16</a>/ изли́й на лю́бящия тя сердца́ на́ша,/ в Его́ с ва́ми прославле́ние.
				</p>
				<p>Бо́га в Тро́ице правосла́вящих во вселе́нней красото́,/ кро́тости со все́ми миропребыва́ния/ и грехоотчужде́нныя чистоты́ пе́рии преудо́бренный,/ скоропа́рными смиренному́драго Богомы́слия кри́лы/ к вопло́щшемуся Христу́ Спа́су возлете́в,/ вогнезди́лся еси́ в небесодво́рии богозри́тельства,/ о́тче наш Дании́ле чудоде́телю,/ моли́ седя́щаго на премирноразу́мных престо́лех Бо́га,/ удосто́итися нам, тя блажа́щим, в Ца́рствии Небе́снем/ предста́ти Боже́ственному Его́ Престо́лу во всера́дование.</p>
				<p>Боголюби́в и нищелюби́в вои́стинну соверше́нно,/ о́тче преподо́бне Дании́ле, яви́лся еси́,/ плотеобле́кшагося Богочелове́ка Иису́са зва́ние внедри́в/ во у́мном твое́м зерца́ле,/ оста́вль бо великокня́жеский дом, жену́ же и ча́да/ и са́мое Моско́вское всеросси́йское княже́ние,/ чествова́ние и вели́кую сла́ву преходя́щую,/ всели́лся еси́ благохо́тне в сопребыва́ние мона́шествующих./ Схимоа́нгельное же безмо́лвное житие́ в молитвобо́дрстве стяжа́в,/ отгна́л еси́ по́лчища де́монская,/ сподо́бився же безстра́стия от собла́зн вся́ческих./ Ны́не испроси́ у Христа́ Го́спода/ ева́нгельское житие́ и блаже́нство получи́ти нам.</p>
				<p>
					<style>Сла́ва, глас 5:</style>
				</p>
				<p>Блаже́нную блаже́ннаго великокня́зя/ и чудотвори́ваго отца́ Дании́ла/ дне́сь пра́зднующе па́мять,/ с духо́вным похваля́юще весе́лием,/ слове́сную похвалу́ с те́плою моли́твою благоусе́рдно воскли́кнем:/ о Богоизбра́нный, Небе́снаго гра́да Иерусали́ма граждани́не,/ очище́нный Ду́хом Святы́м у́ме,/ златови́дная душе́, чи́стый хра́ме целому́дрия,/ богопи́санный досточу́днаго терпе́ния о́бразе,/ богохрани́мое Ду́ха Свята́го жили́ще,/ до́блественный Христо́в во́ине,/ Правосла́вия щи́те./ Страну́ на́шу от вся́ких бед защити́/ и Святе́йшему Патриа́рху со архиере́и/ в благоле́пое церкве́й Бо́жиих благострое́ние/ да́ждь свы́ше Небе́сную по́мощь./ Да вси, честву́ющий тя, отца́ на́шего,/ и чудотвори́выя твоя́ мо́щи,/ люторабо́тных скорбе́й и печа́лей свободи́мся,/ и всено́щными твои́ми моли́твами ко Христу́ Го́споду/ и Пречи́стей Де́ве Богоро́дице Мари́и/ сподо́би в ми́ре Го́рнем воспокое́ния.</p>
				<p>
					<style>И ны́не, Богоро́дичен:</style>
				</p>
				<p>Обра́дованная, хода́тайствуй Твои́ми моли́твами/ и испроси́ душа́м на́шим мно́жество щедро́т/ и очище́ние мно́гих прегреше́ний, мо́лимся.</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на, пе́сни 3-я и 6-я. Проки́мен, глас 5:</style> Блаже́н муж, боя́йся Го́спода,/ в за́поведех Его́ восхо́щет зело́. 
					<style>Стих: </style>Си́льно на земли́ бу́дет се́мя его́,/ род пра́вых благослови́тся. 
					<style>Апо́стол к Колосса́ем, зача́ло 258.</style> Аллилу́ия, 
					<style>Глас 8</style>: Терпя́, потерпе́х Го́спода, и внят ми,/ и услы́ша моли́тву мою́. 
					<style>Стих: </style>Блаже́н муж, ему́же е́сть И́мя Госпо́дне упова́ние его́. 
					<style>Ева́нгелие от Иоа́нна, зача́ло 51. Прича́стен:</style> В па́мять ве́чную:
				</p>
				<p>
					<style>Моли́твы</style>
				</p>
				<p>
					<style>1</style>
				</p>
				<p>Це́ркве Христо́вы похвало́ высо́кая, гра́да Москвы́ стено́ необори́мая, держа́вы Росси́йския Боже́ственное утвержде́ние, преподо́бне кня́же Дании́ле. К ра́це моще́й твои́х притека́юще, усе́рдно мо́лим тя: при́зри на нас, па́мять твою́ воспева́ющих и с ве́рою под кров моли́тв твои́х прибега́ющих. Проле́й те́плое твое́ хода́тайство ко Спа́су всех, я́ко да утверди́т ми́ром страну́ на́шу, гра́ды и ве́си ея́ и оби́тель сию́ до́бре да сохрани́т, благоче́стие и любо́вь в лю́дех твои́х насажда́я, зло́бу же, междоусо́бие и нра́вов развраще́ние искореня́я; всем же нам вся блага́я ко вре́менному животу́ и ве́чному спасе́нию да́руй моли́твами твои́ми, я́ко да прославля́ем ди́внаго во святы́х Свои́х Христа́ Бо́га на́шего во ве́ки веко́в. Ами́нь.</p>
				<p>
					<style>2</style>
				</p>
				<p>О уго́дниче Бо́жий, святы́й благове́рный кня́же Дании́ле, са́да Христо́ва благово́нный цве́те, не́ба церко́внаго кро́ткая звездо́, земли́ на́шея небе́сный у́ме, гра́да Москвы́ и держа́вы на́шея му́дрый зда́телю. Те́плый к Бо́гу моли́твенниче, ско́рый в по́мощи, ми́лостивый в ну́ждах, к тебе́ припа́даем и тебе́ мо́лимся: бу́ди предста́тель наш пред Престо́лом Бо́жией сла́вы неусы́пный. Собери́ нас друг ко дру́гу, да печа́ли бли́жняго своего́ ки́йждо любо́вию нелицеме́рною приобща́ется. Онебеси́ ум наш, да, и́го тя́жкое земны́х попече́ний отве́ргше, бре́мя ле́гкое Христо́ва Ева́нгелия возлю́бим. Откры́й о́чи на́ши, да у́зрим нетле́нную красоту́ Госпо́дню и да не отчужде́ни бу́дем жи́зни Бо́жией. Ти́хость Ду́ха Бо́жия да соблюде́т се́рдце на́ше. Весна́ покая́ния да укра́сит дела́ на́ша.</p>
				<p>Кня́же ми́лостивый и ще́дрый, сохрани́ страну́ на́шу, град твой и зде моля́щихся тебе́ от вся́кия напа́сти, от враг ви́димых и неви́димых, от губи́тельства и гла́да, от междоусо́бныя ра́спри и внеза́пныя сме́рти. Отве́рзи нам две́ри милосе́рдия Бо́жия и изба́ви нас от вся́каго зла. Под кре́пкий покро́в благосты́ни твоея́ прибега́юще, мо́лим: бу́ди нам ти́хое приста́нище в ско́рбех. Остени́ нас моли́твами твои́ми. Соблюди́ нас от паде́ний грехо́вных и заблужде́ний, да се́рдцем сокруше́нным, ду́хом смире́нным в печа́ли и ра́дости вы́ну зове́м: Го́споди, предста́тельством преподо́бнаго Твоего́ поми́луй нас. Ами́нь.</p>
			</section>
			<section>
				<title>
					<p>Святой благоверный князь Московский Даниил </p>
				</title>
				<p>Святой благоверный князь Московский Даниил был младшим сыном святого благоверного великого князя Владимирского Александра Ярославича Невского († 1263; память 23 ноября и 30 августа) и первенцем его второй супруги праведной княгини Вассы.</p>
				<p>Родился святой Даниил в 1261 году во Владимире-на-Клязьме, получив при крещении имя в честь преподобного Даниила Столпника, память которого совершается 11 декабря. Впоследствии этот факт получил своеобразную символическую интерпретацию. Дело в том, что 11 декабря — самый короткий (7 часов 1 минута) для Москвы световой день, после которого ночь становится короче, а день прибывает. Это обстоятельство воспринималось как предзнаменование того, что со дней благоверного князя Даниила Москва и Русь начнут возвышаться.</p>
				<p>О годах, проведенных Даниилом в отеческом доме, летописи сообщают немного. Известно только, что воспитан он был в благочестии и страхе Божием. В двухлетнем возрасте святой Даниил лишился отца, и уже десятилетним отроком вступил в княжение: по жребию между сыновьями святого Александра Невского ему досталось Московское княжество, в то время маленькое и незначительное.</p>
				<p>Святой князь Даниил возобновил разрушенную ханом Батыем (в 1238 г.) деревянную крепостную стену, которой был обнесен Боровицкий холм, тем самым продолжив формирование московского Кремля. Здесь же, на месте, где некогда жил отшельник Вукол, святой князь Даниил воздвиг деревянный храм в честь Преображения Господня — Спас на Бору (в 1330 г. заменен каменным).</p>
				<p>За Москвой-рекой, на ее пологом берегу, в 5-ти верстах от Кремля, святой князь Даниил основал (не позднее 1282 г.) первый в Москве мужской монастырь и в нем — деревянную церковь во имя своего Небесного покровителя преподобного Даниила Столпника (память 11 декабря). Летописи сообщают, что Данилов монастырь содержался при жизни благоверного князя на его собственные средства. Для помощи в ведении монастырского хозяйства князь разместил вокруг несколько крестьянских домов, которые послужили началом Даниловской слободе, старейшему из московских районов.</p>
				<p>В 1300 году по повелению благоверного князя Даниила на крутом берегу Москвы-реки (на Крутицах), также в 5-ти верстах от Кремля, был основан храм во имя святых первоверховных апостолов Петра и Павла, который освятил епископ из Греции Варлаам, странствовавший тогда по России со святыми мощами. Он поселился в архиерейском доме, устроенном князем рядом с храмом, и потому стал называться епископом Крутицким (не по епархии, которой не имел, а по названию местности).</p>
				<p>Все эти замечательные начинания свидетельствуют об особой роли благоверного князя Даниила в возвышении Москвы. С 1147 по 1272 год шесть князей русских, сменяя друг друга, владели Московским княжеством, но лишь с начала правления святого Даниила начинается возвышение стольного града Москвы.</p>
				<p>Среди дошедших до нас свидетельств об основополагающей роли князя Даниила как инициатора расширения и укрепления столичного града особо выделяются слова автора его Жития митрополита Платона (1737–1812): «сей-то первоначальный основатель [святой благоверный князь Даниил] положил начало нынешнему величию [Москвы], проложив для этого тихими стопами только малую стезю. Ибо, как и всякое здание, сооружаемое не с чрезвычайной поспешностью, а только с большим искусством и старанием, получает особую твердость и нерушимо пребывает долгое время и как дерево, много веков растущее, начав прежде с малого прутика, понемногу утолщается, и ветви его распространяются далеко окрест, так и граду этому надлежало возрасти от малых, но твердых начал, чтобы первый его блеск не омрачил очи завиствующих и чтобы в первое время не потрястись и не пасть ему скорее, чем оно возросло в свою высоту. Так предуготовил сей великий град основатель, дав ему, хотя малое, но не прерывающееся никаким дуновением ветра сияние, и предоставил большую славу его возвышения своему сыну великому князю Иоанну Данииловичу, прозванному Калитой, который, будучи истинным подражателем добродетелей своего знаменитого, но кроткого и любезного родителя, возвел уже сей град на высшую ступень славы и могущества».</p>
				<p>В период княжения святого Даниила Московского попущением Божиим Россия вынуждена была признавать над собой власть Золотой Орды. Многие русские князья, пребывавшие в междоусобной вражде, прибегали к помощи ордынских ханов. Благоверный же князь Даниил в течение всего своего 30-летнего правления воздерживался от участия в междоусобных распрях. Своим благочестием, стремлением к миру, кротостью и милосердием, заботой о пользе своих подданных он снискал уважение не только у соседей, в том числе у старших братьев, но и у ордынских ханов.</p>
				<p>Если и приходилось князю Даниилу браться за оружие, то лишь для усмирения вражды и установления мира. Когда рязанский князь Константин Романович призвал в помощь одного из татарских ханов и готовился напасть на московские земли, князь Даниил выступил в поход на Рязань.</p>
				<p>Разбив татарский отряд (это была первая победа над татарами), он воздержался от захвата рязанского княжества, хотя это и было обычным явлением в те времена. Привезенного в Москву князя рязанского Константина Романовича святой Даниил содержал с подобающей честью до тех пор, пока раскаяние пленника не привело к заключению мира.</p>
				<p>Во время страшного татарского набега на Москву благоверный князь Даниил, памятуя о том, к чему обязывало его звание, не покинул своего города, хотя и имел возможность укрыться у своего любимого племянника — переяславского князя Иоанна.</p>
				<p>Сердца своих воинственно настроенных братьев святой Даниил Московский смирял не силой оружия, а справедливостью, добросердечием, призывами к миру и оставлению вражды, делами своими воплощая Евангельские слова: «Любите враги ваша, добро творите ненавидящим вас» (<a xlink:href="https://azbyka.ru/biblia/?Lk.6:27&amp;c~r&amp;rus">Лк. 6:27</a>).</p>
				<p>Эти высокие его качества побудили общий совет князей великорусских в 1296 году передать власть и достоинство великого князя всея Руси и знаки этого достоинства (крест с частицей Животворящего Древа, шапку, скипетр, державу, золотую цепь, порфиру и виссон) святому князю Даниилу Московскому.</p>
				<p>В 1302 году бездетный князь Переяславля-Залесского Иоанн завещал свое княжество во владение московскому князю Даниилу, которого очень любил за доброту. Брат благоверного князя Даниила, властолюбивый князь Андрей Александрович, претендуя как старший в роде на Переяславль, послал туда своих наместников. Встреченные возмущением переяславцев, они вынуждены были удалиться.</p>
				<p>Присоединение переяславской земли, Коломны и Можайска способствовало дальнейшему укреплению Московского княжества.</p>
				<p>4 марта 1303 года, около 42 лет от роду, святой князь Даниил преставился ко Господу. Перед смертью он принял схиму. Согласно завещанию, святой Даниил был погребен сыновьями в Даниловом монастыре, на кладбище близ храма, среди могил почивших иноков этой обители. Благоверный князь Даниил оставил пятерых сыновей: Георгия (впоследствии князя Переяславского), Бориса (князя Костромского), Александра (князя Вологодского), Афанасия (князя Новгородского) и Иоанна (великого князя Московского, прозванного Калитой).</p>
				<p>В 1330 году, через 27 лет после кончины князя Даниила, его младший сын — князь Иоанн Калита (1325–1340), унаследовавший Москву, перевел Даниловскую обитель в Кремль. По имени кремлевского храма, Спаса на Бору, монастырь стал именоваться Спасским, (В 1490 году, при великом князе Иоанне Васильевиче, эта же обитель, которой стало тесно в Кремле, переехала на новое место, расположившись в Крутицах, а монастырь получил наименование Ново-Спасского.)</p>
				<p>Между тем древние постройки самого Данилова монастыря постепенно ветшали. Но святой Даниил незримо охранял свою обитель.</p>
				<p>«Степенная книга» повествует о трех напоминаниях благоверного князя о себе. Во время правления <a xlink:href="https://azbyka.ru/biblia/?Jn.3&amp;c~r&amp;rus">Иоанна III</a> святой Даниил явился одному придворному юноше, проезжавшему мимо монастыря, и сказал ему: «Рцы великому князю Иоанну — се убо сам всячески себя утешавши, меня же почто забвению предал еси?» Иоанн Васильевич с того времени установил петь соборные панихиды о своих почивших родственниках.</p>
				<p>При Василии Иоанновиче (сыне <a xlink:href="https://azbyka.ru/biblia/?Jn.3&amp;c~r&amp;rus">Иоанна III</a>) проходил мимо монастырского кладбища боярин Василий Шуйский. Некий человек, видя, что Шуйский намеревался сесть на своего коня с могильного камня, предупредил, что под этим камнем лежит великий князь Даниил. Шуйский же, видя худость и запустение этого места, ответил: «Мало ли есть тех князей». Внезапно конь под ним вздыбился и Шуйский упал на землю, чуть живой. Раскаявшись в своей дерзости, он повелел отслужить панихиду о благоверном князе Данииле.</p>
				<p>При Иоанне Грозном умирающий сын одного купца получил исцеление у могилы святого князя Даниила. Царь, удивленный чудесами, возобновил древний Данилов монастырь, собрал иноков и построил в 1550–1560 годах каменную церковь во имя святых отец Седми Вселенских Соборов взамен ветхой деревянной.</p>
				<p>30 августа 1652 года царь Алексей Михайлович, по откровению явившегося ему святого князя Даниила, прибыл вместе с Патриархом Никоном и священным Собором в Данилов монастырь. Обретенные мощи благоверного князя оказались нетленными. Впоследствии они были положены в серебряную раку, от которой происходило немало исцелений.</p>
				<p>Тогда же благоверный Даниил был причислен к лику святых, чтимых Русской Церковью.</p>
				<p>В 1729 году обветшавший верхний храм двухэтажной каменной монастырской церкви был разобран и заменен новым, где с 1806 года были устроены приделы во имя святого благоверного князя Даниила Московского и святых страстотерпцев Бориса и Глеба. К нижнему же – Покровскому — с приделом во имя преподобного Даниила Столпника в 1890 году была сделана пристройка во имя святых праведных Захарии и Елисаветы. В 1833–1838 годах построен храм во имя Живоначальной Троицы с приделами во имя преподобного Алексия, человека Божия, и в честь воспоминания зачатия праведной Анны. Надвратный храм во имя преподобного Симеона Столпника сооружен в 1732 году, обновлен в 1903 году. На прилегающем к монастырю участке в 1834 году построен храм Воскресения словущего.</p>
				<p>Святому благоверному князю Даниилу составлены три службы: 1) в конце XVII века (1682–1690) Симеоном Олферьевым и иноком Сергием. По содержанию Служба повествует в основном об обретении мощей 30 августа 1652 года и их прославлении (научная публикация Службы — Архимандрит Амфилохий. Летописные и другие сказания о святом благоверном великом князе Данииле Александровиче, сыне святого благоверного великого князя Александра Невского, и построенном им за Москвою-рекою Даниловом монастыре. М., 1873); 2) приказным справщиком печатного книжного двора патриаршим дьяком иеромонахом Карионом (Истоминым) в 1711 году по прошению игумена Данилова монастыря Макария и старца Кариона Борина, государева дьяка (ГИМ, Увар., №870/ 36, лл. 42об.—60) (в данном издании эта служба помещена как «иная»); 3) митрополитом Платоном (Левшиным), впервые напечатанная в Москве в 1791 году (последняя публикация вместе с акафистом — «ЖМП», 1977, №10, с. 33–48. Эта наиболее известная служба помещена в данном издании первой).</p>
				<p>В мае 1983 года в ответ на просьбу Русской Православной Церкви Правительство СССР приняло решение о передаче Московскому Патриархату архитектурного памятника-ансамбля «Даниловский монастырь» в Москве для создания в нем и на прилегающем участке охранной зоны Административного и духовного центра Московского Патриархата. Одновременно было разрешено строительство новых служебных помещений на этой территории.</p>
				<p>
					<strong>Литература:</strong> Архимандрит Дионисий. О святом благоверном Данииле, князе Московском и чудотворце. Краткие сведения. Издание Данилова монастыря. М., 1898. Вольгин А. Святой благоверный Даниил, великий князь Московский — «Журнал Московской Патриархии», 1977, №10, с. 71–73.
				</p>
			</section>
			<section>
				<title>
					<p>Преподо́бнаго Гера́сима, Волого́дскаго чудотво́рца</p>
				</title>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, Глас 4</style>:
				</p>
				<p>Ве́сь от ю́ности возложи́лся еси́ Влады́це Христу́,/ житие́ поживе́ нескве́рно;/ терпе́ние, и кро́тость, и любо́вь нелицеме́рну,/ воздержа́ние безме́рное, всено́щное стоя́ние,/ умиле́ние Боже́ственное, ве́ру, наде́жду и́стинную/ в страда́нии, преподо́бне о́тче Гера́симе, стяжа́в,/ я́ко А́нгел, пожи́л еси́ с пло́тию,/ моли́твенниче о душа́х на́ших.</p>
				<p>Вои́стинну земны́й А́нгел и Небе́сный челове́к/ был еси́, преподо́бне,/ исто́чник умиле́ния, сострада́ния струя́,/ ма́слина вои́стинну Бо́жия плодови́та,/ еле́ем трудо́в твои́х умаща́я ли́ца, Гера́симе чу́дне,/ ве́рно восхваля́ющих тя.</p>
				<p>Ум твой просвеща́я Боже́ственными ра́зумы,/ теле́сных страсте́й превы́ше быв,/ неприме́шен земны́м нося́ начерта́ние,/ и изобража́я в себе́ Боже́ственную добро́ту,/ и познава́емь ве́сь, Богови́днейший,/ соде́йством Ду́ха, Гера́симе преблаже́нне, о́тче наш,/ мона́шествующих украше́ние.</p>
				<p>
					<style>Сла́ва, глас 6:</style>
				</p>
				<p>Врачева́ния цельбоно́сный гроб твой/ Ду́ха Свята́го благода́тию источа́я,/ изсуша́ет страсте́й ту́чи,/ лука́вых духо́в отгоня́ет пре́лести/ и просвеща́ет всех сердца́,/ приходя́щих к тебе́ с ве́рою, Гера́симе преподо́бне,/ ве́рно блажа́щих тя/ и почита́ющих всепра́зднственную па́мять твою́.</p>
				<p>
					<style>И ны́не, Богоро́дичен:</style> Кто Тебе́ не ублажи́т:
				</p>
				<p>
					<style>На лити́и стихи́ры, глас 8</style>;
				</p>
				<p>О́тче Гера́симе преподо́бне,/ окрыли́в ум к Бо́гу ве́рою,/ мирска́го смеше́ния возгнуша́лся еси́ неуста́внаго
					<a type="note" xlink:href="#note17">17</a>,/ и, крест твой взем, Всеви́дцу после́довал еси́,/ Его́же изволе́нием ме́ста гра́да на́шего дости́гл еси́,/ в не́мже те́ло непокори́вое/ по́двига воздержа́ния ра́зуму поработи́л еси́/ си́лою Боже́ственнаго Ду́ха.
				</p>
				<p>Я́коже со́лнце многосве́тло,/ доброде́телей све́том и чуде́с сия́ньми/ возсия́в в стране́ свое́й,/ просвети́л еси́ и град наш,/ те́мныя стра́сти отгна́л еси́/ и, свет быв, к сия́нию незаходи́мому,/ ра́дуяся, о́тче, премину́л
					<a type="note" xlink:href="#note18">18</a> еси́,/ Гера́симе преподо́бне.
				</p>
				<p>Все житие́ препроводи́л еси́ в безмо́лвии мно́зе,/ и в пла́че, и слеза́х, мона́х быв и́стинен,/ ве́рою, нестяжа́нием укра́шен и воздержа́нием удобря́емь,/ стра́нен и пришле́ц на земли́ явля́яся,/ те́мже обре́л еси́ до́брых наслажде́ние.</p>
				<p>
					<style>Сла́ва, глас 2:</style>
				</p>
				<p>Преподо́бне о́тче, Гера́симе досточу́дне,/ уязви́вся Боже́ственным жела́нием/ нас ра́ди на земли́ во́лею я́вльшагося/ и от Де́вы в пло́ть обле́кшагося Христа́ Бо́га,/ в чу́жду страну́, на ме́сто гра́да на́шего, дости́гл еси́/ и о бытии́ гра́да проро́чески проре́кл еси́,/ всех сла́дких ми́ра, му́дре, до конца́ себе́ отчужди́в,/ стра́нен пожи́л еси́, доброде́тели стяжа́в,/ стоя́ние всено́щное, поуче́ние сме́ртное,/ и обузда́л еси́ стра́сти воздержа́нием твои́м,/ ревни́тель я́влься пре́жде тебе́ пости́вшимся,/ с ни́ми же и просла́вился еси́.</p>
				<p>
					<style>И ны́не, Богоро́дичен:</style> О, чудесе́ но́ваго всех дре́вних чуде́с:
				</p>
				<p>
					<style>На стихо́вне стихи́ры, глас 6</style>:
				</p>
				<p>Мона́х и́стиннейший,/ звезда́ светле́йшая/ и исто́чник быв умиле́ния,/ любве́ яви́лся еси́ испо́лнен,/ и кро́ток, и тих,/ сострада́телен и смире́н, незло́бив,/ непоро́чен, о́тче преблаже́нне Гера́симе./ Сего́ ра́ди Христо́с тя преподо́бных ли́ку сопричте́/ и чудесы́ безчи́сленными просла́ви.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Бде́ние всено́щное и воздержа́ние неизрече́нно,/ моли́тву чи́сту, житие́ Боже́ственно,/ ве́ру и наде́жду и́скренню,/ правосла́вну му́дрость, чу́дно пребыва́ние/ и велича́йшее сострада́ние, о́тче, име́л еси́/ и пре́жде сконча́ния живота́ облиста́л еси́ во зна́мениих пресла́вных./ Те́мже тя почита́ем, преподо́бне Гера́симе.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Я́ко звезду́ многосве́тлу,/ и я́ко со́лнце незаходи́мо,/ и я́ко не́бо одушевле́нное,/ Боже́ственными чудесы́, я́ко звезда́ми, укра́шено,/ и я́ко цветни́к благово́нный и рай сла́дости,/ я́ко исто́чник свяще́ния,/ я́ко превели́ка врача́ немощству́ющих,/ я́ко чудоде́теля и до́браго на́шего предста́теля,/ восхваля́ем тя, Богоблаже́нне Гера́симе.</p>
				<p>
					<style>Сла́ва, глас 8:</style>
				</p>
				<p>Па́мять твоя́, преподо́бне о́тче Гера́симе,/ я́ко со́лнце, возсия́,/ благочести́вых сердца́ све́тлостию прехва́льных трудо́в твои́х/ и многоболе́зненных по́двигов/ и чуде́с безчи́сленными сия́ньми/ я́ко вои́стинну просвеща́юще, о́тче,/ в ню́же вся ны, притека́ющия к тебе́, помяни́,/ и ве́рно па́мять твою́ чту́щия.</p>
				<p>
					<style>И ны́не,</style>
					<style>Богоро́дичен:</style> Безневе́стная Де́во:
				</p>
				<p>
					<style>Тропа́рь,</style>
					<style>глас 4</style>:
				</p>
				<p>Я́ко Безпло́тным единонра́вен/ и преподо́бным соо́бщник, преподо́бне Гера́симе,/ еди́н на Во́логду прише́л еси́,/ прорица́я ту бы́ти гра́ду вели́кому/ и в нем святе́й це́ркви воздви́гнутися/ и святи́телем водвори́тися./ Те́мже и сподо́бился еси́/ близ того́ погребе́н бы́ти/ и по преставле́нии свое́м мно́гими чудесы́ исцеле́ний просия́л еси́./ Моли́ся всегда́ о нас,/ я́ко да обря́щем от Бо́га ми́лость.</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии седа́лен,</style>
					<style>глас 4</style>:
				</p>
				<p>Бо́гу посвяти́л еси́ твою́, всеблаже́нне, жи́знь,/ быв изря́днейший подви́жник и́стинно Христо́в, свяще́ннейший./ Те́мже по мно́гих по́тех и боле́знех, ра́дуяся, к невеще́ственным преста́вился еси́ сия́нием./ И ны́не нам, прибега́ющим к тебе́, источа́вши струи́ врачева́ний.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Безневе́стная Чи́стая Богоро́дице Де́во,/ Еди́ная ве́рных Предста́тельнице и Покро́ве,/ бед, и скорбе́й, и лю́тых обстоя́ний вся изба́ви,/ на Тя упова́ние, Отрокови́це, иму́щия,/ и ду́ши на́ша спаси́, Боже́ственными моли́твами Твои́ми.</p>
				<p>
					<style>По 2-м стихосло́вии седа́лен,</style>
					<style>глас 1</style>:
				</p>
				<p>Я́ко со́лнце, све́тло возсия́вши, о́тче, па́мять твоя́/ ве́рных сердца́ просвеща́ет,/ стра́сти отгоня́ющи и тьмы́ изыма́ющи,/ ю́же ве́рою чи́стою соверша́ющий/ покры́й и сохрани́ от искуше́ний жите́йских многоразли́чных,/ Гера́симе, о́тче Богоблаже́нне.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Да бог челове́к бу́дет,/ Бог бы́сть Челове́к, из Тебе́, еди́ныя Чи́стыя, нача́ло прие́м Безнача́льный./ Сего́ ра́ди Тя, Де́во, ве́рнии, ублажа́ем.</p>
				<p>
					<style>По полиеле́и седа́лен, глас 6</style>:
				</p>
				<p>Врачева́ния цельбоно́сный гроб твой Ду́ха Свята́го благода́тию источа́я,/ изсуша́ет страсте́й ту́чи,/ лука́вых духо́в отгоня́ет пре́лести/ и просвеща́ет всех сердца́, приходя́щих к тебе́ с ве́рою, Гера́симе преподо́бне,/ ве́рно блажа́щих тя и почита́ющих всепра́зднственную па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Скве́рны мя страсте́й и ка́ла грехо́внаго, Богора́дованная, омы́й/ и две́рь мне отве́рзи покая́ния, попо́лзшемуся/ и Бо́га прогневля́ющему.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих: </style>Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Привре́менную оста́вив жития́ сла́ву, о́тче Гера́симе,/ и претека́ющее наслажде́ние,/ сла́ву же неотъе́млему и пи́щу немимотеку́щую/ на Небесе́х восприя́л еси́, всему́дре,/ со все́ми, боя́щимися Го́спода.</p>
				<p>
					<style>Кано́н,</style>
					<style>глас 1</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Пе́снь побе́дную пои́м вси Бо́гу,/ сотво́ршему ди́вная чудеса́ мы́шцею высо́кою/ и спа́сшему Изра́иля,/ я́ко просла́вися.</emphasis>
				</p>
				<p>Боже́ственную па́мять твою́, Богому́дре о́тче, ве́рно пра́зднующе,/ всех Го́спода при́сно сла́вим,/ тя просла́вльшаго мно́гими чудесы́, Богому́дре о́тче Гера́симе.</p>
				<p>Ум твой манове́нием Боже́ственным, всему́дре, обожа́емь,/ всеконе́чно отврати́ся страсте́й пло́ти/ и А́нгела тя на земли́ показа́, всеблаже́нне Гера́симе.</p>
				<p>Подъя́л еси́ по́стничества боле́зни, о́тче,/ и стра́сти умертви́л еси́ пло́ти неудободержа́нныя,/ и в безстра́стие, я́ко во оде́жду све́тлу, я́ве оде́ялся еси́.</p>
				<p>
					<style>Богоро́дичен:</style> Зачала́ еси́, Пречи́стая, неизрече́нным сло́вом, вся Содержа́щаго земны́я концы́,/ и Сего́ родила́ еси́./ Его́же моли́ приле́жно поми́ловати нас.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Да утверди́тся се́рдце мое́ в во́ли Твое́й, Христе́ Бо́же,/ И́же над вода́ми Не́бо утвержде́й второ́е/ и основа́вый на вода́х зе́млю, Всеси́льне.</emphasis>
				</p>
				<p>Де́лы честны́ми и исправле́нии доброде́тельными, о́тче, просия́л еси́,/ я́ко звезда́ всесве́тлая, мона́шествующих собо́ру/ и просвети́л еси́ чуде́сными сия́нии подсо́лнечную.</p>
				<p>Си́лою благода́ти Ду́ха враги́ безпло́тныя низложи́л еси́,/ и возне́слся еси́ благосла́вно смире́нною му́дростию,/ и чуде́с соде́тель, о́тче Гера́симе, был еси́.</p>
				<p>Ра́мень
					<a type="note" xlink:href="#note19">19</a> уд твои́х воздержа́нием Христу́, о́тче, пожи́л еси́,/ Кресто́м сме́рть попра́вшему/ и исцеле́ний оби́льно благода́тию тя обогати́вшему.
				</p>
				<p>
					<style>Богоро́дичен:</style> Исцели́ я́звы души́ моея́, Влады́чице,/ и ума́ испра́ви движе́ния к Боже́ственней во́ле/ из Тебе́ воплоти́вшегося Сло́ва, молю́ся.
				</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Ду́хом прови́дя, проро́че Авваку́ме, Словесе́ воплоще́ние,/ пропове́дал еси́, вопия́:/ внегда́ прибли́житися ле́том — позна́ешися,/ внегда́ приити́ вре́мени — пока́жешися./ Сла́ва си́ле Твое́й, Го́споди.</emphasis>
				</p>
				<p>Ка́плями твои́х слез напои́вся,/ дре́во яви́лся еси́, Гера́симе, плодови́то, му́дре,/ плоды́ принося́ доброде́телей благово́нныя,/ и чудеса́ безчи́сленная источа́вши./ Те́мже благоче́стно тя почита́ем.</p>
				<p>Я́ко Боже́ственный зри́тся рай, му́дре, храм, име́яй твои́х моще́й ра́ку,/ цве́ты разли́чны принося́ чуде́с,/ и́миже сердца́ наслажда́ются ве́рою, Гера́симе, при́сно хва́лящих тя.</p>
				<p>Слепы́я просвеща́еши и уставля́еши лю́тыя челове́ков неду́ги в сла́ву Христо́ву,/ от Него́же благода́тию чуде́с обогати́вся, возвеличи́лся еси́,/ просвети́лся еси́ и просла́вился еси́,/ сла́вою мона́шествующих, Гера́симе, о́тче наш.</p>
				<p>
					<style>Богоро́дичен:</style> Свята́я Богоро́дице, освяти́ ны, Я́же Пресвята́го ро́ждши пло́тию,/ уподо́битися восхоте́вша челове́ком,/ и Небе́снаго жи́тельства вся покажи́, Пречи́стая, прича́стники моли́твами Твои́ми.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Твой мир да́ждь нам,/ Сы́не Бо́жий:/ ино́го бо, ра́зве Тебе́, бо́га не зна́ем,/ И́мя Твое́ имену́ем,/ я́ко Бог живы́х и ме́ртвых еси́.</emphasis>
				</p>
				<p>Миродохнове́н быв Боже́ственными доброде́тельми,/ источа́еши, всему́дре, и по успе́нии ми́ро чуде́с благово́нное,/ почита́емь ве́рными челове́ки, любо́вию честву́ющими тя.</p>
				<p>Велича́йшими показа́нии чуде́с, Гера́симе всему́дре, просия́л еси́,/ и пре́жде кончи́ны, досточу́дне, и по изше́ствии,/ и по свяще́нном твое́м погребе́нии.</p>
				<p>Свя́то соверши́в твое́ житие́ о Христе́, Гера́симе Богому́дре, о́тче наш,/ со святы́ми всели́лся еси́/ и ны́не освяща́еши ве́рою честву́ющия тя.</p>
				<p>
					<style>Богоро́дичен:</style> Кре́пость ве́рных и преподо́бных была́ еси́ держа́ва:/ Тобо́ю бо, Чи́стая, всем истеко́ша лу́чшая,/ и на земли́ живу́щим и к Небеси́ восходя́щим.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Проро́ка Ио́ну подража́я, вопию́:/ живо́т мой, Бла́же, свободи́ из тли/ и спаси́ мя, Спа́се ми́ра, зову́ща: сла́ва Тебе́.</emphasis>
				</p>
				<p>Исправля́еши, о́тче, хромы́я,/ просвеща́еши слепы́я, ходи́ти же твори́ши разсла́бленныя/ и отгоня́еши лука́выя ду́хи, Гера́симе преподо́бне.</p>
				<p>Струя́ истека́ет при́сно, я́ко от исто́чника чи́ста,/ от честны́х моще́й твои́х исцеле́ний бога́тно, блаже́нне,/ страсте́й изсуша́ющи всяк пото́к.</p>
				<p>Чу́ден чудоде́латель и пода́тель исцеле́ний и́стинен, о́тче Гера́симе, я́влься,/ сохраня́й при́сно к тебе́ притека́ющия,/ избавля́й от бед моли́твами твои́ми, свя́те.</p>
				<p>
					<style>Богоро́дичен:</style> На Тя, я́ко до́ждь на руно́, соше́д, Богоро́дице, Спас,/ изсуши́ я́ве то́ки безбо́жия,/ ду́ши же напои́в при́сно чту́щих Тя.
				</p>
				<p>
					<style>Конда́к, глас 8</style>:
				</p>
				<p>От ю́ности, прему́дре, мирски́й мяте́ж оста́вил еси́,/ и многоце́нныя ри́зы тле́нныя возненави́дел еси́,/ и святу́ю оде́жду а́нгельскую любе́зно восприя́л еси́,/ и ту соблю́л еси́ в чи́стой со́вести/ и во благи́х де́лех, и до преставле́ния своего́/ бы́сть Боже́ственнаго ра́ди жития́ Тро́ицы селе́ние/ и просвети́л еси́ ве́рою приходя́щия к тебе́;/ те́мже вси зове́м ти:/ ра́дуйся, о́тче Гера́симе всечестны́й.</p>
				<p>
					<style>И́кос:</style>
				</p>
				<p>Чу́дно и пресла́вно житие́ твое́, Богому́дре о́тче Гера́симе, соверши́л еси́:/ изволе́нием бо Бо́жиим оте́чество и род оста́вил еси́,/ и из полу́денных стран, богоспаса́емаго гра́да Ки́ева,/ в полу́нощную страну́, на ме́сто гра́да на́шего Во́логды, дости́гл еси́,/ и в нем, пречестну́ю оби́тель соста́вив, водвори́лся еси́./ Проре́кл же, я́ко и́стинный проро́к; гра́ду зде вели́кому бы́ти./ В той же оби́тели богоуго́дно в безчи́сленных злострада́ниих пожи́в, преста́вился еси́,/ жив же сый, и по преставле́нии многоразли́чная чудеса́ в по́льзу ве́рных источа́еши./ Те́мже, предстоя́ще честно́му гро́бу твоему́, ра́достно вопие́м ти:/ ра́дуйся, о́тче Гера́симе пречестны́й.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Су́щим в пещи́ отроко́м Твои́м, Спа́се,/ не прикосну́ся, ниже́ стужи́ о́гнь./ Тогда́ трие́, я́ко еди́неми усты́, поя́ху/ и благословля́ху, глаго́люще:/ благослове́н Бог оте́ц на́ших.</emphasis>
				</p>
				<p>Священноде́йствовал еси́ уче́нием по́стническаго воздержа́ния,/ ве́сь Христо́во показа́ся, о́тче, благово́ние,/ и ве́рных ли́ца благово́нствуеши при́сно,/ чудоде́йствуяй па́че ума́.</p>
				<p>Терпе́ние стяжа́в мно́гое, воздержа́ние, ве́ру и любо́вь и́стинну,/ яви́лся еси́ оте́ц сиро́т, вдови́ц предста́тель, сострада́телен и смире́н, Гера́симе,/ мона́хов сла́во и похвало́.</p>
				<p>Твоему́ удиви́ся полк злоу́мных всено́щному стоя́нию и моли́твенному бде́нию,/ слеза́м и воздыха́нию, к Зижди́телю и́стинный любве́,/ и́миже низложи́л еси́ тех, Гера́симе, кова́рствия.</p>
				<p>
					<style>Богоро́дичен:</style> Ка́ко пита́вши млеко́м Сы́на безо́тча,/ пита́ющаго вся́кое дыха́ние, Ма́ти Чи́стая?/ Ка́ко на рука́х но́сиши Содержа́щаго вся?/ Па́че ума́ чудесе́!/ Те́мже пое́м при́сно вели́чия Твоя́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Его́же ужаса́ются А́нгели и вся во́инства,/ я́ко Творца́ и Го́спода,/ по́йте, свяще́нницы, просла́вите, о́троцы,/ благослови́те, лю́дие,/ и превозноси́те во вся ве́ки.</emphasis>
				</p>
				<p>Подо́бно преподо́бная, всеблаже́нне, соверша́я,/ преподо́бным сочета́лся еси́ и всем избра́нным;/ с ни́ми же тя почита́ем и моще́м твои́м покланя́емся, Гера́симе, о́тче Богоно́сне.</p>
				<p>Ума́ чистоту́ стяжа́в, му́дре,/ Ду́ха Свята́го зерца́ло был еси́ красно́,/ сего́ явле́ния прие́мля и лю́ди просвеща́я твои́ми уче́нии.</p>
				<p>Ви́дится пресла́вное, всеблаже́нне, тобо́ю соверша́емое./ От цельбоно́сных моще́й твои́х тре́бующий врачева́ния/ с благодаре́нием зе́льным здра́вии возвраща́ются.</p>
				<p>
					<style>Богоро́дичен:</style> Воплоти́ся Безпло́тный из Тебе́ боголе́пно;/ Его́же моли́, Пречи́стая, стра́сти моя́ умертви́ти/ и оживи́ти мою́ умерщвле́нную ду́шу греха́ми.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Светоно́сный о́блак, в о́ньже всех Влады́ка,/ я́ко до́ждь с небесе́ на руно́, сни́де/ и воплоти́ся нас ра́ди,/ быв Челове́к, Безнача́льный,/ велича́ем вси я́ко Ма́терь Бо́га на́шего Чи́стую.</emphasis>
				</p>
				<p>Стопа́м после́дуя, Богоно́сне, благоче́стно и преподо́бно пожи́вшим на земли́,/ кро́ток, незло́бив яви́лся еси́,/ сострада́телен, и смире́н, и тих, о́тче Гера́симе,/ и любве́ испо́лнен Боже́ственный,/ сего́ ра́ди тя восхваля́ем.</p>
				<p>Я́ко благово́нное ми́ро, я́ко пречи́стый крин,/ я́ко шипо́к, о́тче, благоцвету́щ,/ благово́ние испуска́еши от честны́х моще́й твои́х,/ безчи́сленными врачева́нии злосмра́дныя неду́ги отгоня́я/ ве́рою приступа́ющих тебе́ те́пле.</p>
				<p>Тя, па́стыря Боже́ственнаго и подража́теля Вели́каго Началопа́стыря Христа́,/ мо́лим, Богому́дре Гера́симе:/ тре́бующих твоего́ заступле́ния спаси́ от неду́г и лука́вых волко́в/ святы́ми хода́тайствы при́сно.</p>
				<p>
					<style>Богоро́дичен:</style> Грехолюби́в сый, в нераде́нии живы́й,/ и суди́ща, Чи́стая, неумы́тнаго трепе́щу,/ на не́мже мя соблюди́ Твои́ми святы́ми мольба́ми, Богоневе́сто, неосужде́нно,/ да, я́ко Предста́тельницу, при́сно ублажа́ю Тя.
				</p>
				<p>
					<style>Свети́лен:</style>
				</p>
				<p>Всесвята́я твоя́ па́мять, я́коже со́лнце ве́лие, возсия́вши све́тло, озаря́ет тва́рь,/ и́же соверша́юще, благоче́стно вопие́м ти, Богому́дре Гера́симе:/ моли́твами твои́ми, всех мы́сли озари́в,/ от вся́ких обстоя́ний покры́й и сохрани́ нас.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Глас Тебе́ прино́сим Гаврии́лов, ра́дующеся:/ ра́дуйся, преподо́бных сла́во и всех ве́рных спасе́ние,/ Ея́же ра́ди обожи́хомся, Богоро́дице Присноде́во.</p>
				<p>
					<style>На хвали́тех стихи́ры, Глас 8</style>:
				</p>
				<p>Все твое́, се́туя, проше́л еси́ житие́,/ тем блаже́нства сподо́бился еси́ и утеше́ния,/ ему́же причаща́ются святи́и./ В земли́ кро́тких, ра́дуяся,/ ны́не, преподо́бне Гера́симе, всели́лся еси́.</p>
				<p>Честна́ твоя́ пред Бо́гом яви́ся сме́рть,/ преблаже́нне, о́тче Гера́симе свяще́ннейший:/ Тому́ бо чрез всю жи́знь потщи́лся еси́ угожда́ти/ труды́ и по́стничеством,/ бде́нием же и воздержа́нием,/ всено́щным стоя́нием и безчи́сленными доброде́тельми./ Те́мже и Госпо́дь да́ром чуде́с обогати́ тя.</p>
				<p>
					<style>Сла́ва, глас 6:</style>
				</p>
				<p>Я́ко шипо́к, процве́л еси́ в цве́тнице поще́ния,/ я́ко благово́нный крин,/ я́ко я́блоко благово́нно,/ и благоуха́л еси́ всех благочести́вых ду́ши и сердца́/ от многоцеле́бнаго твоего́ гро́ба/ истека́ющими многоразли́чными исцеле́нии и чудесы́,/ преподо́бне Гера́симе, сла́вне моли́твенниче/ о бла́гах хва́лящих тя.</p>
				<p>
					<style>И ны́не, Богоро́дичен:</style>
				</p>
				<p>Богоро́дице, Ты еси́ лоза́ и́стинная,/ возрасти́вшая нам Плод живота́,/ Тебе́ мо́лимся:/ моли́ся, Влады́чице, со апо́столы и все́ми святы́ми/ поми́ловатися душа́м на́шим.</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ́И СЛУ́ЖБА О́БЩА ПРЕПОДО́НЫМ</style>
				</p>
			</section>
			<section>
				<title>
					<p>Преподобный Герасим Вологодский</p>
				</title>
				<p>В первой половине XII века близ Киева процветала Гнилецкая Успенская обитель, возникшая на месте пещер, где преподобный Феодосии, игумен Киево-Печерский († 1074; память 3 мая), ежегодно проводил в уединении и молитве дни Великого поста. После блаженной кончины преподобного многие иноки КиевоПечерского монастыря стали переселяться в это тихое место, постепенно расширяя и устраивая Гнилецкие пещеры по образу пещер родной обители.</p>
				<p>Сюда и пришел однажды из Киева преподобный Герасим, прося братию принять его в обитель. Старцы обители наложили на него послушание, после чего постригли его в монашество с именем Герасим, в честь святого Герасима, иже на Иордане († 475; память 4 марта), празднование которого приходилось на день пострижения.</p>
				<p>В те времена среди насельников Гнилецкой пустыни еще жили лично знавшие Печерских первоначальников. С их помощью началось восхождение преподобного Герасима по духовной лествице. В совершенном послушании, непрестанном труде и глубокой сердечной молитве проводя дни, преподобный Герасим стремился в своей жизни воплощать уроки святых.</p>
				<p>Когда он достиг возраста, позволявшего принять священнический сан, то по смирению своему долго от этого отказывался, но все же из послушания братии был рукоположен во иеромонаха.</p>
				<p>На новой ступени духовного делания преподобный Герасим ежедневно совершал Святую Евхаристию. По ночам он молился в той самой Феодосиевой пещере, которая была освящена молитвою столь чтимого им Киево-Печерского игумена.</p>
				<p>Как и многие из последователей преподобных Антония и Феодосия, по достижении духовной зрелости отправлявшиеся в мир проповедовать слово Божие, так и преподобный Герасим направил свой путь из Гнилецкой пустыни на север. Что побудило его оставить родные места и милую сердцу обитель, когда вышел он из Киевских пределов и как добрался до Вологды — неизвестно. Возможно, преподобного Герасима стала тяготить все более распространявшаяся молва о его иноческих подвигах. Не исключено, что одной из причин, подготовивших его решение, было начавшееся в Киеве политическое неустройство, приведшее к убийству святого благоверного великого князя Игоря (ок. 1146–1147; память 19 сентября и 5 июня). Несомненно, однако, что приход преподобного Герасима в вологодские места совершился по Промыслу Божию. Северные окраины Руси, известные тогда под именем Заволочья, были заселены коренными жителями, называемыми «чудью белоглазой». Познакомившись с христианской верой не позднее XI века от новгородцев, местное население нуждалось в дальнейшем просвещении верой Христовой.</p>
				<p>19 августа 1147 года, после утомительного и небезопасного странствования по лесам и болотам, преподобный Герасим достиг Вологды. Велика была радость путника, увидевшего в посаде церковь — храм в честь Воскресения Христова (перейдя Волгу, он еще не встретил ни одного храма). Сразу за посадом начинался густой лес. Здесь, под ветвями столетних деревьев, никому не ведомый инок устроил себе хижину. Дни и ночи проводил преподобный Герасим в псалмопении и молитве. Вскоре лесной отшельник стал известен местным жителям. Обретя в преподобном Герасиме мудрого проповедника слова Божьего, они стали посещать хижину для получения советов и наставлений.</p>
				<p>Бывая за Божественной литургией в посадской церкви, преподобный Герасим все больше и больше сближался с жителями. Он решил построить для них храм во Имя Пресвятой Троицы и при нем основать иноческую обитель. В те времена на севере России почти еще не было монастырей, потому начинание преподобного Герасима жители Вологды восприняли поначалу с некоторым недоумением, как непонятное и ненужное, причем не только не помогали, но подчас даже оказывали противодействие.</p>
				<p>Преподобный Герасим терпеливо переживал такое отношение вологжан к начатому им делу, всю надежду возложив на Бога. В одиночку неутомимо работал он в лесу, расчищая место для построения храма и обители на ручье Кайсарове, у берега реки Вологды. А когда кто-либо из жителей посада приходил к нему, преподобный смиренно объяснял, что трудится для их пользы, рассказывал о далеком Киеве, о Киево-Печерской обители, ее духовном значении.</p>
				<p>Кроткие беседы и наставления инока, его мудрость и терпение все более и более привлекали к нему людей. Нашлись желающие не только помочь преподобному Герасиму в строительстве, но и учиться под его руководством иноческой жизни.</p>
				<p>Через некоторое время было закончено возведение храма и устроение первой в Вологодской области обители, впоследствии ставшей известной как Троицкий Кайсаровский монастырь.</p>
				<p>4 марта 1178 года, в день своего монашеского тезоименитства, преподобный Герасим скончался. О жизни и подвигах его за более чем тридцатилетний период, прошедший с того времени, как был основан монастырь, сохранилось немного сведений. Церковное предание и народная память свидетельствуют, что все эти годы преподобный Герасим просвещал светом Евангельского учения Вологодский край, одних обращая из язычества в Православие, других укрепляя в вере и поддерживая в соблюдении заповедей Христовых, в следовании на пути к Истине.</p>
				<p>В службе святому говорится о его апостольской деятельности: «Просветил еси верою приходящих к тебе», а в Житии преподобного были записаны случаи благодатных исцелений, происходивших при его гробе.</p>
				<p>Более 400 лет процветала Кайсаровская обитель во Имя Пресвятой Троицы, привлекая множество богомольцев, пока в сентябре 1612 года не были разрушены при опустошительном нападении неприятеля и город, и монастырь. Оказались утраченными не только исторические памятники и свидетельства, но даже само место погребения преподобного Герасима было трудно установить.</p>
				<p>Святой чудесным образом позаботился о том, чтобы память о Троицком монастыре не была предана окончательному забвению.</p>
				<p>Явившись во сне одной старой жительнице Вологды, страдавшей слепотою 12 лет, преподобный Герасим повелел ей отслужить панихиду в бывшем монастыре над его гробом, причем добавил, что место это будет узнано по тому, где будет найден ее платок. На другой день рано утром слепая попросила отвести ее в разрушенный Троицкий монастырь. Там, с северной его стороны, и был обнаружен платок старой женщины, которая после совершения панихиды по преподобному Герасиму тотчас прозрела.</p>
				<p>Это чудо вновь сделало известным место погребения угодника Божьего. «И начата приходити мнози исцелений ради недуг своих и по малу времени возградиша над мощми святаго малу часовню и раку устроиша и икону пядницу во имя святаго написаша», сообщает вологжанин Фома, описатель посмертных чудес преподобного. Благодатное исцеление у его святых мощей получали не только те, кто с верою притекали к гробу святого. Часто преподобный сам являлся больным, ничего о нем не знавшим, повелевая идти к его раке. Явление преподобного обычно сопровождалось облегчением страданий, но если болящий успокаивался этим и не спешил исполнить указания, то болезнь возвращалась, пока удостоившийся явления не приходил к гробу преподобного Герасима. Таким образом преподобный как бы побуждал немощных обращаться к милосердию Божиему и принимать исцеление его молитвами.</p>
				<p>В 1649 году стараниями жителей Вологды близ часовни была возобновлена церковь во Имя Пресвятой Троицы и тогдашний архиепископ Вологодский и Великопермский Маркелл (1645–1663) повелел вести запись чудес, происходивших от раки преподобного, собственноручно засвидетельствовав одно, при нем случившееся исцеление.</p>
				<p>В 1717 году при епископе Вологодском и Белозерском Павле (Васильеве; 1716–1725) вместо деревянного храма была построена каменная церковь во Имя Пресвятой Троицы. Святые мощи преподобного Герасима Вологодского были перенесены в новоустроенный храм и ныне пребывают под спудом.</p>
			</section>
			<section>
				<title>
					<p>Перенесе́ние честны́х моще́й свята́го благове́рнаго кня́зя му́ченика Вячесла́ва Че́шскаго</p>
				</title>
				<p>
					<emphasis>
						<style>(Слу́жбу зри 28 сентября́)</style>
					</emphasis>
				</p>
				<p>
					<style>Тропа́рь,</style>
					<style>глас 4</style>:
				</p>
				<p>Дне́сь А́нгели с челове́ки ра́дуются вку́пе о́бщим весе́лием,/ Не́бо и земля́ све́тло лику́ют в па́мять твою́, свя́те./ И мы, гре́шнии, приле́жно ти вопие́м:/ помоли́ся к Влады́це о нас,/ изба́вити ны от напа́сти/ ви́димых и неви́димых враг,/ чту́щих пресве́тлую па́мять твою́.</p>
				<p>
					<style>Други́й тропа́рь,</style>
					<style>глас 1</style>:
				</p>
				<p>Благочести́ваго ко́рене отра́сль пречестна́я,/ святы́й благове́рный вели́кий кня́же Вячесла́ве,/ побо́рник быв Восто́чныя в Че́хах Це́ркве/ и прибе́жище те́плое убо́гим и си́рым,/ я́ко вторы́й А́вель, незло́биве претерпе́л еси́ сме́рть,/ во главу́ усече́н руко́ю бра́та пред враты́ церко́вными./ Те́мже и всели́ тя Христо́с/ я́ко испове́дника пра́выя ве́ры во оби́тели Небе́сныя,/ просла́ви всечестну́ю па́мять твою́ в слове́нских язы́цех/ и дарова́ тя ско́раго помо́щника всем, почита́ющим тя./ Моли́ся о лю́дех твои́х ко Го́споду,/ да обрати́т их в ло́но Правосла́вныя Це́ркве и спасе́т души́ на́ша.</p>
				<p>
					<style>Конда́к, глас 1</style>.
				</p>
				<p>
					<style>Подо́бен:</style> Лик А́нгельский:
				</p>
				<p>С ли́ки А́нгельскими предстоя́,/ блаже́нне кня́же Вячесла́ве,/ наслажда́ешися Боже́ственныя и неизрече́нныя добро́ты/ и, отту́ду благоде́тельныя да́ры поче́рп чуде́с,/ всем, притека́ющим ве́рою под твою́ святы́ню,/ источа́еши цельба́м дарова́ние.</p>
			</section>
			<section>
				<title>
					<p>Святой мученик Вячеслав, благоверный князь Чешский</p>
				</title>
				<p>Святой мученик Вячеслав, благоверный князь Чешский был внуком чешского князя Боривоя и супруги его святой мученицы Людмилы († 927; память 16 сентября), которые первыми среди чешских князей приняли христианство (от святителя Мефодия, архиепископа Моравского, просветителя славян).</p>
				<p>С малых лет наставленный своей бабкой в правилах христианского благочестия, святой Вячеслав вырос ревностным христианином. После смерти отца князя Братислава, он вступил на престол в возрасте 18-ти лет. Мать Вячеслава Драгомира пыталась возвратить Чехию к языческим суевериям и обычаям. Воспротивившаяся этому свекровь, святая Людмила, была умерщвлена наемными убийцами. Святой Вячеслав остался верен заветам бабки. Он мудро и справедливо правил Чехией, насаждая благодетельное для страны христианство, заботясь о духовном просвещении народа. Сам князь был образованным человеком, прекрасно владел греческим и латинским языками, что облегчало управление государством. Он отличался миролюбием и добрым нравом, заботился о неимущих, особенно почитал духовенство. В Праге святой Вячеслав воздвиг великолепный собор во имя святого мученика Вита († ок. 303; память 16 мая), который доныне является украшением города.</p>
				<p>Завистливые вельможи решили погубить святого и вступили в заговор, подговаривая его младшего брата Болеслава захватить княжеский престол. Болеслав пригласил святого Вячеслава в свое владение на освящение храма, после чего просил его задержаться еще на один день. Святой Вячеслав был предупрежден слугами о готовящемся покушении, но не хотел верить этому, в кротости и смирении возложив все упование на волю Божию. Он был убит в дверях храма родным братом и его приспешниками 28 сентября 935 года, когда шел к утрени (по другим данным, в 929 году).</p>
				<p>Тело святого мученика Вячеслава было брошено без погребения. Узнав об убиении сына, мать святого Вячеслава нашла его тело и положила его в храме, освященном незадолго до того при княжеском дворце.</p>
				<p>Три дня на месте мученической кончины святого Вячеслава оставалась кровь, которую не могли отмыть, а на третий день она исчезла сама.</p>
				<p>Раскаявшийся убийца перенес через несколько лет мощи святого Вячеслава из Болеславля в Прагу, в собор святого Вита (в 938 или 939 году). Перенесение мощей святого Вячеслава празднуется 4 марта.</p>
				<p>Мученический подвиг святого Вячеслава Чешского духовно предвосхитил подвиг святых русских князей страстотерпцев Бориса и Глеба († 1015). Память его издревле чтится в Русской Православной Церкви</p>
			</section>
		</section>
		<section>
			<title>
				<p>5-й де́нь</p>
			</title>
			<section>
				<title>
					<p>Свята́го му́ченика Ко́нона</p>
				</title>
				<p>
					<style>Стихи́ры, глас 8</style>.
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>О, неле́стныя и Боже́ственныя зари́,/ за́поведей Бо́жиих светлоно́сное осия́ние/ и му́чеников преизя́щный страстоте́рпче приснопа́мятне!/ Ты тьмы́ мглу отгна́л еси́,/ я́ко светоно́сица звезда́, блаже́нне./ О до́брое приноше́ние/ и же́ртва непоро́чная!/ Те́мже Христу́/ спасти́ ду́ши на́ша непреста́нно моли́ся.</p>
				<p>О и́стины пропове́дниче!/ Нече́стия показа́вся/ мечено́сный сопротивобори́телю,/ враго́в отсе́кл еси́ страда́нием главы́, прему́дре,/ и Боже́ственное веле́ние я́сно пропове́дал еси́,/ лю́дем ненака́занным глаго́ля лу́чшая./ О, Ко́ноне, сожи́тельниче му́чеников!/ Моли́ся Изба́вителю/ изба́вити рабы́ твоя́ от страсте́й, пою́щия тя.</p>
				<p>О, до́браго измене́ния/ десни́цею Вы́шняго,/ я́же на тебе́ соде́я отце́в Госпо́дь,/ страстоте́рпче всесла́вне,/ от неве́рнаго ко́рене плод благоцвету́щ,/ Ко́ноне всеблаже́нне и прехва́льне, ты яви́лся еси́/ и де́монов полки́,/ име́я Христа́ изря́днейша Чинонача́льника,/ победи́л еси́ держа́вно.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Ра́дуйся, Све́та Боже́ственнаго носи́ло,/ светле́йшая звездо́ и се́нь свяще́ния./ Свет нам возсия́ из Пречи́стых чресл Твои́х,/ просвеща́я ми́ра концы́/ и освеща́я Свое́ю благода́тию./ Ра́дуйся, нача́ло спасе́ния, Пречи́стая;/ ра́дуйся, ужа́сное слы́шание и глаго́лание/ наде́ющимся на Тя.</p>
				<p>
					<style>Крестобогоро́дичен. Подо́бен то́йже:</style>
				</p>
				<p>Тя ви́дящи, пригвожда́ема/ на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Влады́ко, —/ увы́ Мне, — вопия́ше, —/ Ча́до сла́дкое,/ ра́ны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли вся изба́вивый милосе́рдием Твои́м?</p>
				<p>
					<style>Тропа́рь,</style>
					<style>глас 4</style>:
				</p>
				<p>Я́ко де́вственника преди́вна/ и му́ченика непоколеби́ма,/ блаже́ннаго страда́льца,/ на бе́сы вла́сть прие́мшаго,/ Ко́нона пе́сньми восхва́лим и к нему́ возопии́м:/ моли́ Христа́ Бо́га,/ да спасе́т души́ на́ша.</p>
				<p>
					<style>Кано́н, его́же краегране́сие: </style>Пою́ Ко́нона, му́ченика венцено́снаго. 
					<style>Глас 6</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную пе́снь пои́м, вопия́ше.</emphasis>
				</p>
				<p>Песносло́вии тя Боже́ственными Христо́ва похвали́ти му́ченика и тве́рдаго подви́жника,/ мое́ помышле́ние све́том,/ и́же в тебе́ прея́вственно, му́чениче, озари́.</p>
				<p>Науче́н Боже́ственным, А́нгельским, блаже́нне, наказа́нием,/ я́коже А́нгел на земли́ вои́стинну преизя́ществовал еси́ пло́тию,/ по́хоти обуздова́я и удобря́яся.</p>
				<p>Зако́ны Боже́ственныя соблю́д,/ е́ллинскаго беззако́ния, преподо́бне, возгнуша́лся еси́ проявле́нно/ и мно́ги приве́л еси́ к Бо́гу уче́ньми/ и свяще́нными уве́рив чудесы́.</p>
				<p>
					<style>Богоро́дичен:</style> Украси́вшися добро́тою доброде́телей,/ Кра́снаго родила́ еси́ па́че всех челове́ков,/ Свои́ми, Всенепоро́чная, нас красота́ми му́дре украша́ющаго.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Не́сть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
				</p>
				<p>Украси́в Боже́ственными доброде́тельми, преподо́бне, ду́шу твою́,/ жили́ще сию́ Отца́, и Сы́на, и Ду́ха, вои́стинну Свята́го, му́чениче, соверши́л еси́.</p>
				<p>И́же дре́вле пре́лести во глубину́ впа́дшии окая́нне, в явле́нную высоту́/ высо́кими твои́ми уче́нии возво́дятся далечесия́тельно,/ му́чениче Ко́ноне, воспева́юще тя.</p>
				<p>Храм быв Бо́жий,/ призыва́нии Боже́ственными низложи́л еси́, всеблаже́нне,/ предста́в во хра́ме истука́ннаго,/ наставля́я заблу́ждшия к Боже́ственному разуме́нию.</p>
				<p>
					<style>Богоро́дичен:</style> Еди́н Святы́й из Тебе́ ражда́ется, Пресвята́я,/ па́че ума́ же и сло́ва, освяща́я земна́я,/ скве́рным врага́ сове́том страсте́м рабо́тающия.
				</p>
				<p>
					<style>Седа́лен,</style>
					<style>глас 8</style>.
				</p>
				<p>
					<style>Подо́бен:</style> Прему́дрости:
				</p>
				<p>Христо́вым всеору́жием вооружи́вся, де́монов яви́лся еси́ всегуби́тель/ и был еси́ же́ртва ве́рных неразру́шна,/ непристу́пен име́я столп ве́ры,/ к высоте́ взима́еши нас чуде́с твои́х./ Отню́дуже и побе́ды от Бо́га венцы́ досто́йно прия́л еси́,/ му́чениче Ко́ноне многострада́льне./ Сего́ ра́ди вопие́м ти:/ моли́ Христа́ Бо́га прегреше́ний оставле́ние дарова́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>В напа́сти многоплете́нныя впад от враг ви́димых и неви́димых,/ бу́рею одержи́м безчи́сленных согреше́ний мои́х,/ и я́ко к те́плому заступле́нию и покро́ву моему́, Чи́стая,/ ко приста́нищу притека́ю Твоея́ бла́гости./ Те́мже, Пречи́стая, из Тебе́ воплоще́нному безсе́менно/ моли́ся приле́жно о всех рабе́х Твои́х,/ непреста́нно моля́щих Ти ся, Богоро́дице Пречи́стая,/ моля́щи Его́ при́сно согреше́ний оставле́ние дарова́ти/ воспева́ющим досто́йно сла́ву Твою́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мляй Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Христо́с моя́ си́ла,/ Бог и Госпо́дь,/ честна́я Це́рковь/ боголе́пно пое́т, взыва́ющи,/ от смы́сла чи́ста о Го́споде пра́зднующи.</emphasis>
				</p>
				<p>Хра́мы низложи́л еси́ безбо́жных, свя́те,/ и бо́ги поги́бели коне́чней, му́чениче, пре́дал еси́,/ чудоде́йствуя и соверша́я досточу́дная зна́мения.</p>
				<p>Свя́то, преподо́бне, ше́ствующу тебе́,/ де́монский род Бо́жие Сло́во покори́ тебе́/ и тя чуде́с мно́гими показа́ньми просла́ви.</p>
				<p>Вельми́ любя́ тя Преблаги́й,/ Михаи́ла тебе́, вели́каго наказа́теля, даде́,/ науча́юща тя, велича́йший Ко́ноне, я́ве превели́ким та́йнам.</p>
				<p>
					<style>Богоро́дичен:</style> Свята́я Влады́чице, Всесвято́е воплоти́вшая Сло́во,/ освяще́ние души́ мое́й да́руй,/ руководя́щи мой ум, безпу́тиями порева́емый.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Бо́жиим све́том Твои́м, Бли́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
				</p>
				<p>Тече́нием крове́й твои́х свяще́нных/ хлами́ду тебе́ самому́ му́ченическую прея́вственно обагри́в, му́чениче доблему́дренне,/ и живе́ши, ра́дуяся, в Вы́шних жили́щах и све́тлостех.</p>
				<p>Просте́р тя, блаже́нне, злоу́мный,/ ве́сь просте́рт к Бо́гу ум, приснопа́мятне, иму́щаго, ра́нами ссеца́ет,/ призыва́ющаго И́мя вели́кое Вседержи́теля.</p>
				<p>Благода́тно вжи́лився, терпе́л еси́ ка́пли я́звенныя,/ му́ченически украша́яся, и безбо́жие, Ко́ноне, побежда́я,/ и безсме́ртия сподобля́емь.</p>
				<p>
					<style>Богоро́дичен:</style> Изба́вльшеся вся́кия прароди́тельныя, Пречи́стая, кля́твы,/ Тобо́ю благослове́ние получи́хом./ Те́мже благослови́м, и велича́ем,/ и любо́вию Тя чтим, и ублажа́ем.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</emphasis>
				</p>
				<p>Облиста́в, я́ко со́лнце, светолу́чными доброде́тельми и пресла́вными чудесы́,/ терпе́нием же страда́ний вельми́ украша́яся,/ просвеща́еши концы́, великоимени́тый му́чениче, хва́лящия тя.</p>
				<p>Ран добро́тами красне́йший показа́вся, чудоде́йствуеши изря́дная,/ и у́мер, па́ки по погребе́нии прогоня́я неду́ги/ и отгоня́ пре́лести, блаже́нне, ду́хи.</p>
				<p>Стра́сти уврачу́й душ на́ших, му́дре,/ и пло́ти отжени́ неможе́ния,/ изря́днейший врач нам, чту́щим тя, от Бо́га дан еси́, Ко́ноне сла́вне.</p>
				<p>
					<style>Богоро́дичен:</style> Призре́ Госпо́дь на Тя/ и Тобо́ю посеще́ние соде́ла уда́льшимся, Пречи́стая, от Него́./ Те́мже, я́коже рекла́ еси́, ро́ди спаса́емых ублажа́ют Тя.
				</p>
				<p>
					<style>Конда́к, глас 3</style>:
				</p>
				<p>Чистото́ю я́ко А́нгел на земли́ пожи́в,/ отону́дуже собесе́дник А́нгелом бы́ти сподо́бился еси́,/ и роди́тели ко Христо́ву позна́нию приве́л еси́,/ и, еди́наго Бо́га в Тро́ице испове́дав,/ пострада́л еси́ до кро́ве,/ му́чениче Ко́ноне,/ моли́ Его́ непреста́нно о всех нас.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Росода́тельну у́бо пе́щь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
				</p>
				<p>Свет тебе́ незаходи́мый возсия́, возненави́девшему страсте́й тьму́, преподо́бне,/ весе́лие же прия́т тя, до́брый по́двиг сконча́вша тща́нием./ Те́мже помина́й нас, предстоя́ Христу́.</p>
				<p>Се́рдце твое́ кро́тко и мудрова́ние смире́нно яви́ся, преподо́бне,/ и́мже погуби́л еси́ возноше́ния вся врага́,/ возвыша́емь Боже́ственными доброде́тельми/ и чудесы́ стра́шными, Ко́ноне, му́чеников основа́ние.</p>
				<p>Стра́шен всем де́моном был еси́,/ сим повелева́я повинова́тися твои́м свяще́нным, Богому́дре, веле́нием,/ Бо́гу тя просла́вльшу,/ Того́ де́лы до́брыми на земли́, Ко́ноне, просла́вльшаго.</p>
				<p>
					<style>Богоро́дичен:</style> Во́лею вся соде́ловаяй,/ во Твою́ восхоте́в всели́тися пренепоро́чную, Богоро́дице, утро́бу вои́стинну,/ еди́н во святы́х сове́тех прославля́емый Бог,/ я́ко вели́кий и стра́шный.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́,/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
				</p>
				<p>Тве́рдо сопроти́вился еси́ суему́дренному, мня́щу тебе́ повину́ти,/ че́сти чужди́м принести́, страда́льче, о́нем ме́рзостным./ Тем, я́ко зако́нно пострада́в, просла́вился еси́.</p>
				<p>Де́монскими уязви́вшиися прило́ги уче́нии Боже́ственными твои́ми исцелева́ются/ и ско́рбных избавле́ние прие́млют,/ воспева́юще благода́ть твою́, Богому́дре.</p>
				<p>Неду́гов вся́ких здра́вие почерпи́те, к ра́це преподо́бнаго ве́рою приступа́ющии,/ источа́ет бо я́ве Ду́ха благода́тию и пото́ки страсте́й изсуша́ет.</p>
				<p>
					<style>Богоро́дичен:</style> Мольбу́ Зижди́телю Бо́гу принеси́ ду́ши на́ша спасти́, Богора́дованная,/ и страсте́й одержа́ния нас изба́вити/ и злоде́йственных челове́к искуше́ния.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Бо́га челове́ком невозмо́жно ви́дети,/ на Него́же не сме́ют чи́ни А́нгельстии взира́ти;/ Тобо́ю же, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и/ Тя ублажа́ем.</emphasis>
				</p>
				<p>Я́ко кора́бль, ви́ден был еси́,/ препла́вающ мирску́ю немо́кренно, Богоно́се, бу́рю,/ до́брых бре́мя спаса́ющ к кра́сным приста́нищем поко́я,/ и Ца́рствия Бо́жия, и све́тлости.</p>
				<p>Кресто́м, я́ко броня́ми, оде́явся,/ вра́жия, всеблаже́нне, обнажи́л еси́ полки́/ и нога́м твои́м кра́сным порабо́тил еси́,/ раб же Влады́це и́скренний быв,/ порабоще́нныя враго́м избавля́я.</p>
				<p>О нас, любо́вию восхваля́ющих тя, па́мять сотвори́,/ Христу́, венцено́сец, предстоя́ с Вы́шними безчи́сленными си́лами,/ я́ко да моли́твами твои́ми обря́щем ми́лость/ и злолю́тых измене́ние, Ко́ноне всехва́льне.</p>
				<p>
					<style>Богоро́дичен:</style> Све́том Твои́м мя, Де́во, просвети́, но́щию при́сно уны́ния одержи́ма,/ и к земли́ погорбле́на,/ и де́юща всяк грех ра́зума развраще́нием,/ я́ко да, Тобо́ю спаса́емь, пою́ Тя, Многопе́тую.
				</p>
			</section>
			<section>
				<title>
					<p>Святой мученик Конон Исавривский (I) </p>
				</title>
				<p>Святой мученик Конон Исавривский родился в селении Вифании неподалеку от малоазийского города Исаврии. Родителей его звали Нестор и Нада. Когда Конон подрос, они решили женить сына и обручили его с девицей Анной. Перед свадьбой Конону явился Архистратиг Михаил в образе светлого мужа, который наставил его в истинах христианской веры. Святой Конон с юных лет сподобился особого покровительства Михаила, который являлся ему и помогал в трудных обстоятельствах. Вступив в брак, Конон и Анна по взаимному согласию жили как брат и сестра, храня девственную чистоту, всецело предавшись служению Богу. Под влиянием святого Конона и родители его стали добрыми христианами. Блаженный Нестор, его отец, за обличение идолопоклонников удостоился мученического венца. Через некоторое время ко Господу преставились мать и жена Конона. Святой Конон похоронил их в одном гробе. Он усугубил подвиги поста и молитвы, стяжав у Господа особую благодать. В преклонном возрасте святой Конон удостоился дара чудотворений. Однажды, по его повелению, волк, похитивший во время жатвы младенца, положенного на поле, принес его в зубах к святому, и таким образом младенец был возвращен матери. Кроме того, по молитвам святого Конона получали исцеление больные оспой. Своей праведностью святой Конон привлек к себе сердца окрестных жителей-язычников. Благодаря его проповеди многие из них обратились ко Христу. Когда в Исаврии при военачальнике Магдоне начались гонения на христиан, святой Конон был схвачен одним из первых. Его жестоко пытали за отказ принести жертву идолам. Узнав об этом, жители Исаврии выступили с оружием в руках, чтобы освободить мученика. Палачи в страхе бежали, и святой Конон был освобожден. Его нашли израненного и окровавленного, но святой не утратил крепости духа и сожалел о том, что не удостоился принять мученическую кончину Христа ради.</p>
				<p>Святой Конон преставился ко Господу спустя два года. Оплаканный жителями Исаврии, он был похоронен рядом со своими родителями и супругой. Дом его родителей был преобразован в храм. Предание сообщает и о посмертных чудесах святого.</p>
				<p>Святого мученика Конона Исаврийского не следует смешивать со святым мучеником Кононом градарем (огородником). Последний, родом из Назарета Галилейского, жил в городе Мандоне в Памфилии. Он занимался возделыванием огородов, угождая Богу простотой и невзыскательностью жизни. Святой мученик Конон градарь пострадал за веру Христову в период гонений, воздвигнутых императором Декием (249–251).</p>
			</section>
			<section>
				<title>
					<p>Свята́го преподобному́ченика Адриа́на, Пошехо́нскаго чудотво́рца</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 6</style>:
				</p>
				<p>Ве́сь от ю́ности Христу́ возложи́лся еси́, преподо́бне,/ и, мирски́я стра́сти отве́ргнув,/ мона́х и́стинный был еси́,/ Адриа́не Богому́дре,/ и оби́тель Боже́ственнаго Ду́ха яви́лся еси́,/ пострада́в да́же до кро́ве,/ от Христа́ увенча́лся еси́ досто́йно,/ Его́же моли́ спасти́ся душа́м на́шим.</p>
				<p>Посто́м и моли́твою вооружи́вся,/ ю́ностныя стра́сти победи́л еси́, Адриа́не всече́стне,/ и, во оби́тели преподо́бнаго Корни́лия подвиза́вся,/ дости́гл еси́ в му́жа соверше́нна о Христе́,/ Ему́же ны́не со А́нгелы предстои́ши/ и при́сно мо́лишися спасти́ся душа́м на́шим.</p>
				<p>Лю́дие пребеззако́ннии,/ собра́вшеся во оби́тель твою́, преподо́бне,/ со ору́жием и дреко́льми,/ сме́рти му́ченичестей тя преда́ша,/ Адриа́не многострада́льне,/ те́мже, чту́ще свято́е твое́ страда́ние,/ мо́лим тя, Христо́в уго́дниче:/ помоли́ся ко Го́споду спасти́ся душа́м на́шим.</p>
				<p>
					<style>Сла́ва, глас то́йже:</style>
				</p>
				<p>От младе́нчества Христу́ угоди́в, преподо́бне,/ венце́м му́ченическим от Него́ украси́лся еси́ досто́йно,/ и, чуде́с благода́ть получи́в,/ исцеля́еши неду́жныя,/ с ве́рою к тебе́ притека́ющия,/ Адриа́не преблаже́нне,/ моли́твенниче о душа́х на́ших.</p>
				<p>
					<style>И ны́не, Богоро́дичен:</style> Досто́йно е́сть:
				</p>
				<p>
					<style>На стихо́вне стихи́ры, глас 1</style>:
				</p>
				<p>Прехва́льно житие́ твое́, Адриа́не Богоно́сне,/ ди́вно терпе́ние твое́ и незло́бие, страстоте́рпче преподо́бне,/ пресла́вны и чудотворе́ния твоя́,/ и́миже просла́ви тя Христо́с, Небе́сный Венцеда́тель,/ Его́же моли́ дарова́ти нам/ мир и ве́лию ми́лость.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Преподобному́чениче всече́стне,/ твое́ житие́ равноа́нгельно бы́сть на земли́,/ твоя́ му́ченическая кончи́на,/ я́коже же́ртва ту́чна, Бо́гови яви́ся,/ И́же чуде́с благода́тию тя просла́ви/ и твои́ми моли́твами да́рует нам/ мир и ве́лию ми́лость.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Пребога́тое сокро́вище исцеле́ний/ яви́ся нам всечестна́я ра́ка твоя́,/ Адриа́не преподо́бне, страда́льче всеблаже́нне;/ за мучи́телей твои́х моли́лся еси́ Бо́гу,/ я́ко и́стинный Христо́в подо́бник,/ и, му́ченическую кончи́ну восприя́в,/ чудесы́ просла́вился еси́./ Те́мже и ны́не помоли́ся/ о ве́рно чту́щих святу́ю па́мять твою́,/ дарова́ти нам мир и ве́лию ми́лость.</p>
				<p>
					<style>Сла́ва, глас 4</style>:
				</p>
				<p>Ору́жием Креста́ Христо́ва,/ преподо́бному́чениче Адриа́не,/ победи́л еси́ вся диа́вольския искуше́ния,/ последи́ же от люде́й всезло́бных до кро́ве пострада́в,/ му́ченическую кончи́ну восприя́л еси́,/ и со страстоте́рпцы увенча́лся еси́,/ и мо́лишися Христу́ о душа́х на́ших.</p>
				<p>
					<style>И ны́не, Богоро́дичен:</style> При́зри на моле́ние Твои́х раб, Всенепоро́чная:
				</p>
				<p>
					<style>Тропа́рь пи́сан на вели́цей вече́рни. </style>
				</p>
				<p>
					<style>И ны́не, Богоро́дичен:</style> Е́же от ве́ка утае́нное:
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 4</style>:
				</p>
				<p>Духо́вным жела́нием распали́вся, преподо́бне,/ вся, я́же в ми́ре кра́сная, возненави́дел еси́,/ Христа́ еди́наго возлюби́в,/ и, Его́ ра́ди оте́чество твое́ оста́вив,/ путе́м те́сным ше́ствовал еси́ и́ноческаго жития́,/ Адриа́не преблаже́нне,/ моли́твенниче о душа́х на́ших.</p>
				<p>Житие́ твое́ благо́е/ во оби́тели преподо́бнаго Корни́лия,/ Адриа́не Богоно́сне,/ привлече́ на тя благода́ть Ду́ха Свята́го,/ и был еси́ сосу́д Его́ избра́н и че́стен./ Те́мже А́нгельскаго собесе́дования досто́ин яви́лся еси́/ и Боже́ственных виде́ний сподо́бился еси́,/ я́ко и́стинный Христо́в уго́дник/ и моли́твенник о душа́х на́ших.</p>
				<p>Госпо́дь, хотя́ яви́ти тебе́, преподо́бне о́тче,/ ме́сто, пусты́нное для твоего́ безмо́лвия,/ посла́ к тебе́ А́нгела Своего́ и наста́вника,/ и́же во о́бразе стра́нника ста́рца приведе́ тя в пусты́ню,/ Бо́гом тебе́ предуста́вленную,/ и а́бие неви́дим бы́сть,/ Адриа́не Богоно́сне, моли́твенниче о душа́х на́ших.</p>
				<p>
					<style>Сла́ва, глас 6</style>:
				</p>
				<p>Прииди́те, ве́рнии,/ прииди́те, и́ноков ликостоя́ния/ и пусты́ни сея́ ча́да духо́вная,/ восхва́лим Христа́ Бо́га,/ просла́вльшаго зде Своего́ уго́дника,/ преподо́бному́ченика и чудотво́рца Адриа́на,/ его́же святы́я мо́щи,/ многоле́тне в земли́ сокрове́нныя в пу́сте ме́сте,/ яви́ чуде́сно на утеше́ние и исцеле́ние на́ше,/ я́ко неду́ги врачу́ет страстоте́рпец Христо́в/ и мо́лится о душа́х на́ших.</p>
				<p>
					<style>И ны́не, Богоро́дичен:</style> Кто Тебе́ не ублажи́т:
				</p>
				<p>
					<style>Вход, проки́мен дне, чте́ния три преподобномученическия 
						<emphasis>(зри 4-ое марта).</emphasis>
					</style>
				</p>
				<p>
					<style>На лити́и стихи́ры, глас 2:</style>
				</p>
				<p>Егда́, Боже́ственным жела́нием распала́емь,/ пустынножи́тельствовати возжеле́л еси́, о́тче Богому́дре,/ тогда́ Бог о́бразом преди́вным/ А́нгела, я́ко стра́нна челове́ка, тебе́ посла́,/ и́же тя в пусты́ню путеводи́в/ и а́бие неви́дим та́мо пред тобо́ю сотвори́ся,/ да та́ко удостове́ришися, я́ко Безпло́тный тебе́ яви́ся,/ уго́дниче Бо́жий преди́вный/ и моли́твенниче наш при́сный, Адриа́не преподо́бне.</p>
				<p>Егда́ прише́л еси́ в пусты́ню, преподо́бне о́тче,/ ико́ну Пречи́стыя Богоро́дицы с собо́ю нося́,/ и ту на дре́ве поста́вил еси́,/ чу́до ве́лие сотвори́ся от нея́:/ рыболо́ву дерзнове́нному, ико́ну сня́ти восхоте́вшу,/ ру́це и но́зе разслабе́ша,/ и я́ко мертв бы́сть,/ да не дерзне́т про́чее на достоя́ние твое́,/ уго́дниче Бо́жий преди́вный/ и моли́твенниче наш при́сный, Адриа́не преподо́бне.</p>
				<p>Егда́ прии́де вре́мя отше́стрия твоего́ ко Го́споду,/ о́тче преблаже́нне,/ разбо́йницы лю́тии на оби́тель твою́ нападо́ша/ и сию́ разгра́биша,/ тебе́ же ра́нами и огне́м истяза́вше/ и к коне́м привяза́вше,/ го́рьцей преда́ша сме́рти,/ у́мер еси́ те́лом, но не ду́хом,/ и́же воспари́ в Го́рняя селе́ния ко Го́споду,/ уго́дниче Бо́жий преди́вный,/ и моли́твенниче наш при́сный, Адриа́не преподо́бне.</p>
				<p>
					<style>Сла́ва, глас то́йже:</style>
				</p>
				<p>Оста́вив мир, преподо́бне о́тче,/ преми́рно подвиза́лся еси́ в пусты́ни/ и псалмопе́нии немо́лчно Бо́га сла́вил еси́,/ служа́ сло́вом и де́лом спасе́нию челове́ческому,/ те́мже сла́вим святу́ю па́мять твою́ и вопие́м ти:/ ра́дуйся, страстоте́рпче преподо́бне,/ моли́твенниче о душа́х на́ших.</p>
				<p>
					<style>И ны́не, Богоро́дичен:</style> О, чудесе́ но́ваго:
				</p>
				<p>
					<style>На стихо́вне стихи́ры, глас 4</style>:
				</p>
				<p>Пусты́нныя по́двиги терпели́во проходи́л еси́,/ преподо́бне о́тче,/ алка́я и жажда́я, сна очесе́м твои́м не дал еси́/ и вся́чески пло́ть твою́ удручи́л еси́,/ до́ндеже безстра́стия дости́гл еси́,/ и с Бо́гом и А́нгелы досто́йно бесе́довал еси́,/ Адриа́не приснопа́мятне.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Всели́вся в пусты́ню, о́тче Богому́дре,/ ча́да послуша́ния в ней духо́вно породи́л еси́/ и Бо́гови сия́ приве́л еси́/ уче́нием твои́м святы́м,/ е́же всем бы́сть на по́льзу душе́вную,/ Адриа́не приснопа́мятне.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Весели́лся еси́, преподо́бне о́тче, ду́хом твои́м,/ ви́дев це́рковь Бо́жия Ма́тере, в пусты́ни твое́й зи́ждиму,/ в не́йже ны́не моща́ми твои́ми святы́ми почива́вши/ и вся ны освяща́вши чуде́с твои́х благода́тию,/ Адриа́не приснопа́мятне.</p>
				<p>
					<style>Сла́ва, глас 8</style>:
				</p>
				<p>Весе́лие ве́чное и ра́дость несконча́емую/ унасле́довал еси́, преподо́бному́чениче сла́вне,/ пострада́в от всезло́бных разбо́йник,/ венце́м му́ченическим увенча́лся еси́/ от Христа́, Царя́ и Бо́га,/ Ему́же моли́ся/ за чту́шия святу́ю и всечестну́ю па́мять твою́.</p>
				<p>
					<style>И ны́не, Богоро́дичен:</style> Безневе́стная Де́во:
				</p>
				<p>
					<style>На благослове́нии хле́бов тропа́рь, глас 4:</style>
				</p>
				<p>Христо́ву му́ченику Адриа́ну тезоимени́т был еси́, преподо́бне,/ мно́гия труды́ подъя́л еси́ в жи́зни вре́менней,/ оби́тель и́ноческую созида́я в пусты́ни,/ иде́же пострада́л еси́ да́же до кро́ве от злых разбо́йник/ и му́ченическую сме́рть от них прия́л еси́,/ Адриа́не сла́вне,/ чуде́с благода́тию обогати́вся,/ предстои́ши всех Царю́, Христу́ Бо́гу,/ Его́же моли́ спасти́ся душа́м на́шим.</p>
				<p>
					<style>Ин тропа́рь,</style>
					<style>глас 4</style>:
				</p>
				<p>А́ще и сме́ртию ну́ждною у́мерл еси́,/ а́ще и сме́ртная се́нь внеза́пу на́йде на тя,/ оба́че, я́ко де́ву му́друю, ду́шу твою́ обре́те Христо́с/ и в черто́г Свой Небе́сный введе́,/ и со святы́ми всели́,/ чудесы́ возвели́чив и́мя твое́,/ Адриа́не му́чениче преподо́бне,/ Ему́же моли́тву о нас сотвори́,/ па́мять твою́ почита́ющих.</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь: 
					<style>тропа́рь то́йже. Сла́ва, и ны́не, Богоро́дичен:</style> Е́же от ве́ка утае́нное:
				</p>
				<p>
					<style>По 1-м стихосло́вии седа́лен,</style>
					<style>глас 4</style>:
				</p>
				<p>Све́том чуде́с по сме́рти сия́я, преподо́бному́чениче Адриа́не,/ благода́тно просвеща́еши ду́ши на́ша,/ врачу́я вся́кия теле́сныя в нас неду́ги прикоснове́нием к честны́м и многоцеле́бным моще́м твои́м./ Те́мже сла́вим тя, целе́бника благода́тнаго.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Под кров Твой, Пречи́стая Де́во, прибега́ющих мольбу́ прие́мши,/ непреста́нно моли́ о нас Человеколю́бца, спасти́ рабы́ Твоя́.</p>
				<p>
					<style>По 2-м стихосло́вии седа́лен, глас 4:</style>
				</p>
				<p>Я́вльшагося ти А́нгела ви́дев, преподо́бне о́тче Адриа́не, не позна́л еси́ его́,/ но мня челове́ка стра́нна бы́ти,/ с любо́вию ввел еси́ его́ в свою́ ке́ллию,/ с ни́мже пото́м ше́ствуя, пусты́ни дости́гл еси́/ и, неви́дима спу́тника твоего́ узре́в,/ воспе́л еси́ Христу́ хвале́бную пе́снь: аллилу́ия.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>В Твой покро́в Боже́ственный аз прибего́х, смире́нный, Богоро́дице, молю́:/ поми́луй, Чи́стая, я́ко беззако́ния моя́ превзыдо́ша главу́ мою́,/ и бою́ся, Влады́чице, муче́ния и трепе́щу,/ моли́тву сотвори́, Чи́стая, к Сы́ну Твоему́ от сих изба́вити мя.</p>
				<p>
					<style>По полиеле́и седа́лен,</style>
					<style>глас 8</style>:
				</p>
				<p>Смире́ние христоподража́тельное возлюби́л еси́, Адриа́не Богому́дре,/ и нищету́ па́че бога́тства избра́л еси́,/ да смири́вшемуся нас ра́ди до ра́бия зра́ка Христу́ уго́ден бу́деши,/ И́же, венце́м му́ченическим тя увенча́в, чудесы́ мно́гими просла́ви./ Ему́же помоли́ся, преподо́бне, за чту́щия любо́вию святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Я́ко Всенепоро́чная Неве́сто Творца́,/ я́ко Неискусому́жная Ма́ти Изба́вителя,/ Прия́телище я́ко су́щи Уте́шителя, Всепе́тая,/ беззако́нию мя су́ща скве́рное обита́лище/ и де́моном игра́лище в ра́зуме бы́вша,/ потщи́ся от тех злоде́йствия мя изба́вити/ и све́тло жили́ще доброде́телей соверши́, Светоно́сная, Нетле́нная,/ отжени́ о́блак страсте́й и Вы́шняго прича́стия сподо́би/ и Све́та невече́рняго моли́твами Твои́ми.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих: </style>Что возда́м Го́сподеви о всех,/ я́же воздаде́ ми? Вся́кое дыха́ние: 
					<style>Ева́нгелие от Ма́рка, зача́ло 37.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Го́ры, и хо́лми, и дубра́ва пусты́нная,/ возра́дуйтеся с на́ми в торжестве́ свята́го засту́пника на́шего,/ преподо́бному́ченика и чудотво́рца Адриа́на,/ его́же святы́я мо́щи стяжа́хом сокро́вище исцеле́ний/ и того́ и́мамы отца́ и уте́шителя,/ моля́щася при́сно ко Го́споду/ о спасе́нии душ на́ших.</p>
				<p>
					<style>Кано́н, глас 3.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Су́шу глубороди́тельную зе́млю/ со́лнце наше́ствова иногда́:/ я́ко стена́ бо, огусте́ обапо́лы вода́/ лю́дем пешемореходя́щим/ и богоуго́дно пою́щим:/ пои́м Го́сподеви, сла́вно бо просла́вися.</emphasis>
				</p>
				<p>А́гнче Бо́жий, Иису́се Всеблаги́й,/ прему́дрости и смы́сла Пода́телю,/ да́ждь ми, Сло́ве Бо́жий, гре́шному и недосто́йному, воспе́ти уго́дника Твоего́,/ до́бляго страда́льца и чудотво́рца Адриа́на,/ его́же в чудесе́х сла́вно просла́вил еси́.</p>
				<p>Был еси́ вои́стинну де́латель до́брый виногра́да Христо́ва, Адриа́не блаже́нне,/ в пусты́ни его́ насади́в и слез твои́х струя́ми сию́ напои́в,/ плод трудо́в твои́х Бо́гови прине́сл еси́, зовы́й:/ сла́вно бо просла́вися.</p>
				<p>Всего́ себе́ в же́ртву Бо́гу прине́сл еси́, преподо́бне,/ волю́ твою́ всеце́ло Ему́ повину́в,/ А́нгеловым указа́нием пусты́ни дости́гл еси́/ и в ней трудолю́бно подвиза́лся еси́, при́сно поя́ Го́сподеви:/ сла́вно бо просла́вися.</p>
				<p>
					<style>Богоро́дичен:</style> Господороди́тельнице, Влады́чице Пречи́стая,/ моли́, Его́же родила́ еси́, Бо́га и Спа́са на́шего, со преподобному́чеником Адриа́ном,/ да ми́лостив нам бу́дет в Де́нь су́дный.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Непло́дная душе́ и безча́дная,/ стяжи́ плод благосла́вный,/ веселя́щися, возопи́й/ утверди́хся Тобо́ю, Бо́же,/ не́сть свят, не́сть пра́веден,/ па́че Тебе́, Го́споди.</emphasis>
				</p>
				<p>Ду́хом Го́сподеви рабо́тая,/ за́поведи Христо́вы от ю́ности твоея́ возлюби́л еси́, о́тче преблаже́нне,/ и сия́ свет стезя́м твои́м име́л еси́, Богоно́сне,/ те́мже непреткнове́нно возше́л еси́ на го́ру Небе́сную, иде́же ра́достно пое́ши:/ не́сть свят и не́сть пра́веден, па́че Тебе́, Го́споди.</p>
				<p>Егда́ позави́де враг спасе́ния челове́ческаго твои́м по́двигом, преподо́бне,/ зло́бных разбо́йник наусти́ разгра́бити оби́тель твою́/ и тя му́ченичестей сме́рти преда́ти,/ но ты среди́ муче́ний кро́тце вопия́л еси́:/ не́сть свят и не́сть пра́веден, па́че Тебе́, Го́споди.</p>
				<p>Житие́ твое́ равноа́нгельное и страда́ние непови́нное, Адриа́не всече́стне,/ в воню́ благоуха́ния духо́внаго восприя́ Госпо́дь и дарова́ тебе́ ве́лию благода́ть целе́бную,/ е́юже безме́здно врачу́еши души́ и телеса́ на́ша, да хвале́бно пое́м:/ не́сть свят и не́сть пра́веден, па́че Тебе́, Го́споди.</p>
				<p>
					<style>Богоро́дичен:</style> Зачала́ и родила́ еси́ О́тчее Сло́во,/ Его́же моли́, Богоро́дице, со преподобному́чеником Адриа́ном/ изба́вите от бед рабы́ Твоя́, вои́стинну призыва́ющия Тя,/ святы́й одушевле́нный Бо́жий Киво́те.
				</p>
				<p>
					<style>Седа́лен,</style>
					<style>глас 3</style>:
				</p>
				<p>Бога́тство тле́нное и сла́ву мимотеку́щую оста́вил еси́, преподо́бне о́тче,/ и́нок соверше́н быв, пусты́ни дости́гл еси́/ и в ней трудолю́бно подвиза́лся еси́,/ во́лею же Бо́жиею та́мо му́ченически пострада́л еси́ от лю́тых разбо́йник/ и ны́не со А́нгелы и му́ченики Влады́це всех предстои́ши,/ моля́ся непреста́нно о всех нас.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Я́ко неде́лан, Де́во, виногра́д, прекра́сный Грозд прозябла́ еси́,/ источа́ющий нам вино́ спасе́ния, всех веселя́щее,/ те́мже, я́ко вино́вную до́брым, ублажа́юще, вопие́м со А́нгелом:/ ра́дуйся, Благода́тная, Госпо́дь с Тобо́ю.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Положи́л еси́ к нам тве́рдую любо́вь, Го́споди:/ Единоро́днаго бо Твоего́ Сы́на/ за ны на сме́рть дал еси́./ Те́мже Ти зове́м, благодаря́щее сла́ва си́ле Твое́й, Го́споди.</emphasis>
				</p>
				<p>Егда́ му́чити нача́ша тя всезло́бнии разбо́йницы, преподо́бне о́тче,/ тогда́ кро́тце им веща́л еси́:/ почто́, о челове́цы, му́чити мя хо́щете/ и от све́та сего́ сла́дкаго отлучи́ти мя тщите́ся,/ но молю́, осла́бите ми ма́ло,/ да помолю́ся ко Го́споду и возопию́:/ сла́ва си́ле Твое́й, Го́споди.</p>
				<p>Я́ко зве́ри ди́вии, устреми́шася на тя разбо́йницы, о́тче преблаже́нне,/ и ножа́ми изра́ниша все те́ло твое́,/ о́гнь к ра́нам твои́м прилага́юще, лю́те тя му́чиша,/ ты же за них моли́лся еси́ Бо́гу и, му́чимый, взыва́л еси́:/ сла́ва си́ле Твое́й, Го́споди.</p>
				<p>Исполня́я за́поведь Христо́ву, страда́льче преподо́бне,/ среди́ муче́ний, я́ко первому́ченик Стефа́н, моли́лся еси́ за своя́ мучи́тели, взыва́я:/ Го́споди, не поста́ви им греха́ сего́./ И до после́дняго издыха́ния твоего́ ве́рно пел еси́:/ сла́ва си́ле Твое́й, Го́споди.</p>
				<p>
					<style>Богоро́дичен:</style> Кади́льнице всезлата́я, Мари́е Всенепоро́чная,/ с преподобному́чеником Адриа́ном, ве́рным твои́м слуго́ю, моли́ Христа́ Бо́га, Его́же родила́ еси́,/ изба́витися нам от бед и огня́ ве́чнующаго,/ да, спасе́ннии моли́твами Твои́ми, возопие́м:/ сла́ва Тебе́, Всеблагослове́нная.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>К Тебе́ у́тренюю, всех Творцу́,/ преиму́щему всяк ум ми́рови,/ зане́ свет повеле́ния Твоя́,/ в ни́хже наста́ви мя.</emphasis>
				</p>
				<p>Сокруши́л еси́ терпе́нием всю си́лу вра́жию, преподо́бному́чениче добропобе́дный,/ и, муче́ния пу́ть до́блестно проше́д,/ дости́гл, еси́ в несконча́емый поко́й Небе́сный,/ иде́же со А́нгелы лику́еши во све́те всех Творца́.</p>
				<p>Моли́тве, бы́вшей во усте́х твои́х, страда́льче преподо́бне,/ по земли́ ко́ньми влачи́мый, преда́л еси́ ду́шу твою́ в ру́це Жива́го Бо́га/ и победоно́сно со сла́вою возше́л еси́ в черто́г Его́ Небе́сный.</p>
				<p>Нечести́вии разбо́йницы не умили́шася,/ ви́девша кончи́ну твою́ му́ченическую, преподо́бне о́тче,/ но са́мое те́ло твое́ ме́ртвое похи́тиша и сокры́ша,/ е́же ди́вно откры́ Госпо́дь и просла́ви тя чуде́с благода́тию.</p>
				<p>
					<style>Богоро́дичен:</style> Упова́ние и наде́жда Ты еси́, Пречи́стая Богоро́дице, всем правосла́вным христиа́ном:/ спаси́ лю́ди, ве́рно Тебе́ моля́щияся, сомоли́твенника прие́мь преподо́бному́ченика Адриа́на,/ и́мя Твое́ просла́вльшаго оби́телию,/ во сла́ву Твою́ посвяще́нною.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Бе́здна после́дняя грехо́в обы́де мя,/ и исчеза́ет дух мой;/ но простры́й, Влады́ко, высо́кую Твою́ мы́шцу,/ я́ко Петра́, мя, Упра́вителю, спаси́.</emphasis>
				</p>
				<p>При́зван был еси́ во дворы́ Небе́сныя, страстоте́рпче преподо́бне,/ те́ло твое́, му́ченически ура́ненное, оста́вил еси́ нам в насле́дие духо́вное,/ е́же разбо́йницы а́ще и скры́ша, но Бог ди́вно откры́ и оби́тели твое́й дарова́,/ я́ко сокро́вище бога́тое исцеле́ний.</p>
				<p>Разуме́им вси Бо́жие преди́вное смотре́ние/ во откры́тии и пренесе́нии святы́х моще́й твои́х, преподо́бному́чениче Адриа́не,/ я́же мно́го неве́домы бы́вше/ и в пу́сте ме́сте земле́ю покрове́ни лежа́вше,/ ны́не всем явле́ни и от всех почита́еми быва́ют.</p>
				<p>Свяще́нства благода́ть прие́м на земли́, о́тче преподо́бне,/ в ски́нии Небе́сней ны́не священноде́йствуеши/ и со дерзнове́нием мо́лиши Триеди́наго Бо́га о Це́ркви Святе́й и оби́тели твое́й,/ почита́ющей ве́рно святу́ю па́мять твою́.</p>
				<p>
					<style>Богоро́дичен:</style> Ты еси́, Пречи́стая Богоро́дице, и прибе́жище на́ше и утвержде́ние,/ Тя стяжа́ Помо́щницу преподобному́ченик Адриа́н,/ сооруди́вый во и́мя Твое́ храм че́стен в пусты́ни,/ с ни́мже моли́ Сы́на Твоего́ и Бо́га на́шего/ пода́ти нам спасе́ние и грехо́в оставле́ние.
				</p>
				<p>
					<style>Конда́к, глас 6</style>:
				</p>
				<p>Жите́йския молвы́ избежа́в, преподо́бне,/ в пусты́ню всели́лся еси́,/ и, та́мо оби́тель и́ноков возгради́в,/ последи́ от разбо́йник му́ченически пострада́л еси́,/ и ны́не сия́еши нетле́нием и чудесы́,/ Адриа́не многострада́льне,/ моли́твенниче о душа́х на́ших.</p>
				<p>
					<style>И́кос:</style>
				</p>
				<p>А́нгелом собесе́дника и му́чеником сострада́льца,/ пе́сньми духо́вными восхва́лим, бра́тие:/ той бо нача́льник оби́тели бы́сть/ и, ангелоподо́бне в ней подвиза́вся, му́ченически сконча́ся,/ о́браз всем нам в себе́ подава́я терпе́ния и незло́бия,/ и́же, мучи́мь, не пререка́ше/ и, убива́емь, за уби́йцы своя́ моля́шеся,/ ны́не же, увенча́н от Христо́вой десни́цы,/ чудесы́ сия́ет и вся ны благода́тне озаря́ет, да зове́м ему́: ра́дуйся, Адриа́не многострада́льне, моли́твенниче о душа́х на́ших.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Трие́ о́троцы в пещи́, Тро́ицу прообрази́вше,/ преще́ние о́гненное попра́ша/ и, пою́ще, вопия́ху:/ благослове́н еси́, Бо́же оте́ц на́ших.</emphasis>
				</p>
				<p>Пою́ще, сла́вим твоя́ по́двиги пусты́нныя, преподо́бне о́тче,/ и, твое́ страда́ние му́ченическое воспомина́юще,/ про́сим твоего́ моли́твеннаго предста́тельства за ны ко Го́споду, Ему́же вопие́м:/ благослове́н еси́, Бо́же оте́ц на́ших.</p>
				<p>Кро́вию твое́ю обагре́нный и ра́ны нося́ на те́ле твое́м,/ я́ко у́твари драги́я, предста́л еси́, преподо́бне, всех Царю́ Христу́ Бо́гу,/ Ему́же помоли́ся, страда́льче, и за ны, гре́шныя,/ чту́щия святу́ю па́мять твою́ и вопию́щия:/ благослове́н еси́, Бо́же оте́ц на́ших.</p>
				<p>Христу́, нас ра́ди на Кресте́ ру́це Свои́ распросте́ршему,/ подо́бствовал во́льным распя́тием пло́ти твоея́ со страстьми́ грехо́вными, Адриа́не преблаже́нне,/ последи́ ре́занием и о́гненным опале́нием от разбо́йник/ сию́ в же́ртву жи́ву Бо́гу прине́сл еси́, зовы́й:/ благослове́н еси́, Бо́же оте́ц на́ших.</p>
				<p>
					<style>Богоро́дичен:</style> От утро́бы Твоея́ про́йде у́мное, Богоро́дице, Со́лнце,/ Сего́ моли́, я́ко Сы́на Твоего́ и Бо́га, со преподобному́чеником Адриа́ном/ возсия́ти нам де́нь спасе́ния и сы́ны све́та показа́ти,/ да ра́достно от души́ вопие́м:/ благослове́нна еси́, Всенепоро́чная Влады́чице.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Веще́ственнаго огня́ пла́мень/ Невеще́ственным увяди́ша Богозри́мии о́троцы и поя́ху:/ благослови́те, вся дела́ Госпо́дня, Го́спода.</emphasis>
				</p>
				<p>Мо́лим тя, преблаже́нне:/ помоли́ся ко Го́споду,/ стране́ на́шей в ми́ре пребыва́ти,/ и всем лю́дем росси́йским спасти́ся,/ да ра́достно вопие́м просла́вльшему тя Влады́це:/ благослови́те, вся дела́ Госпо́дня, Го́спода.</p>
				<p>Враги́ неви́димыя победи́л еси́, преподо́бне,/ от ви́димых же всезло́бных разбо́йников ра́ны лю́тыя претерпе́л еси́ до́блественне,/ и, му́ченическую кончи́ну восприе́мь,/ но́вый му́ченик яви́лся еси́ в земли́ Росси́йстей, зовы́й Бо́гу, тя венча́вшему:/ благослови́те, вся дела́ Госпо́дня, Го́спода.</p>
				<p>Возшуме́ на тя лю́тая бу́ря страда́ний теле́сных, о́тче Богому́дре,/ но не поколеба́ му́жества души́ твоея́ и терпе́ния твоего́ кре́пкаго:/ взира́л бо еси́ на воздая́ние Небе́сное/ и моли́твенно вопия́л еси́ среди́ муче́ний:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен:</style> Ще́драго и Человеколюби́ваго Бо́га роди́ти, Богоро́дице, сподо́билася еси́,/ Сего́ моли́, Неискусобра́чная Отрокови́це, с Адриа́ном многострада́льным/ ниспосла́ти нам ве́ры утвержде́ние и ве́лию ми́лость.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>В зако́не се́ни и писа́ний/ о́браз ви́дим, ве́рнии:/ всяк му́жеский пол, ложесна́ разверза́я,/ свят Бо́гу./ Тем Перворожде́нное Сло́во/ Отца́ Безнача́льна./ Сы́на, первородя́щася Ма́терию неискусому́жно,/ велича́ем.</emphasis>
				</p>
				<p>Анто́ния Пече́рскаго духо́вное порожде́ние,/ и Корни́лия Коме́льскаго пусты́нное воспита́ние,/ Адриа́не преподо́бне, сих доброде́тели в себе́ совокупи́л еси́/ и был еси́ до́брый насле́дник обои́х,/  с ни́миже тя вку́пе, я́ко ве́рна уго́дника Бо́жия, в пе́снех велича́ем.</p>
				<p>Безмо́лвие пусты́нное возлюби́л еси́, Богому́дре о́тче,/ и, красоту́ Небе́сную мы́сленным о́ком созерца́я,/ к ней по́двигами пусты́нными восходи́л еси́,/ А́нгел земны́й и челове́к Небе́сный вои́стинну быв./ Те́мже тя немо́лчно в пе́снех велича́ем.</p>
				<p>Рыда́ние го́рькое оста́вил еси́ бра́тии твое́й, Адриа́не многострада́льне,/ егда́ лю́те му́чима и убие́нна от разбо́йник тя ви́девше,/ лиши́шася и свята́го твоего́ телесе́,/ увезе́ннаго из твоея́ оби́тели и безве́стне сокрове́ннаго в земли́,/ е́же обре́тше и о сем ра́дующеся, в пе́снех тя велича́ем.</p>
				<p>
					<style>Богоро́дичен:</style> Чужды́х нас яви́, Влады́чице, вла́сти лю́таго мироде́ржца/ и в час кончи́ны на́шея на по́мощь ускори́ к нам, безпомо́щным:/ приво́дим Ти на умоле́ние за ны ве́рнаго Твоего́ уго́дника и слугу́ Адриа́на страстоте́рпца преподо́бнаго,/ с ни́мже вку́пе за ны Христу́ помоли́ся/ и от поги́бели ве́чныя нас изба́вити,/ да Тя непреста́нно велича́ем.
				</p>
				<p>
					<style>Свети́лен, глас 1</style>:
				</p>
				<p>Ди́вное чу́до пропове́дуем,/ А́нгела, страннообра́зно я́вльшагося/ и преподо́бному сопу́тствовавша до Бо́гом угото́ванныя ему́ пусты́ни,/ иде́же а́бие неви́дим бы́сть,/ да сла́вим А́нгелов и челове́ков Творца́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Тя пе́сньми ублажа́ем, Де́во,/ Бо́га бо родила́ еси́ и на ру́ку носи́ла еси́,/ Того́ моли́ спасти́ души́ на́ша.</p>
				<p>
					<style>На хвали́тех стихи́ры, глас 2</style>:
				</p>
				<p>Преподо́бне о́тче Адриа́не,/ све́том доброде́телей твои́х возсия́л еси́,/ я́ко звезда́ Богосве́тлая,/ и о́браз безстра́стия нам в себе́ явля́еши,/ да после́дуем свято́му твоему́ приме́ру/ и вку́пе с тобо́ю унасле́дуем/ Ца́рство Небе́сное.</p>
				<p>Преподо́бне о́тче Адриа́не,/ ты Ева́нгелие Христо́во свет стезя́м твои́м име́л еси́/ и был еси́ па́стырь до́брый/ тобо́ю со́браннаго и́ноческаго ста́да,/ руководя́ духо́вная ча́да твоя́ путями пра́выми/ в Ца́рство Небе́сное.</p>
				<p>Преподо́бне о́тче Адриа́не,/ возлюби́в Пречи́стую Богоро́дицу,/ по Бо́зе все упова́ние твое́ на Ту возложи́л еси́,/ и храм в пусты́ни твое́й во и́мя Ея́ успе́ния освяти́л еси́,/ и оби́тель и́ноком возгради́л еси́,/ и мно́гия души́ челове́ческия приве́л еси́, уго́дниче Бо́жий,/ в Ца́рство Небе́сное.</p>
				<p>
					<style>Сла́ва, Глас 8</style>:
				</p>
				<p>Сле́зное твое́ рыда́ние,/ и моли́твенное воздыха́ние не умили́ разбо́йников,/ тя му́чивших, преподо́бне о́тче,/ к ни́мже кро́тце веща́л еси́:/ за ко́е де́ло хо́щете мя уби́ти?/ Аз приидо́х к вам повеле́нием Бо́жиим,/ на спасе́ние ва́ше,/ вы же мя ны́не сме́рти предае́те,/ но молю́ся вам, отцы́ и бра́тие,/ отпустите́ мя в пре́жнее мое́ селе́ние,/ иде́же и́ноческое мое́ положи́х обеща́ние,/ да та́мо почи́ю о Го́споде./ Но не послу́шаша тя разбо́йницы/ и лю́тей сме́рти тя преда́ша,/ уго́дниче Бо́жий многострада́льный,/ в Небе́сная тя селе́ния посла́вше, ко Го́споду,/ моли́тися о душа́х на́ших.</p>
				<p>
					<style>И ны́не,</style>
					<style>Богоро́дичен:</style> Влады́чице, приими́ моли́тву раб Твои́х/ и изба́ви нас/ от вся́кия ну́жды и печа́ли.
				</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на пе́сни 3-я и 6-я. Апо́стол к Ри́мляном, зача́ло 99. Ева́нгелие от Луки́, зача́ло 64. Прича́стен:</style> Ра́дуйтеся, пра́веднии:
				</p>
				<p>
					<style>Моли́тва</style>
				</p>
				<p>Преподо́бне о́тче преблаже́нне Адриа́не, перве́йший пусты́ни Пошехо́нския просвети́телю и мона́шескаго жития́ в ней основа́телю, прише́дый в ню со А́нгелом Госпо́дним и освети́вый <style>ю</style> Пресвяты́я Богоро́дицы чудотво́рною ико́ною и благода́тию, в не́йже и яви́лся еси́ по́двиги твои́ми пресве́тлое целому́дрия зерца́ло, прекра́сный смиренному́дрия о́бразе, одушевле́нный терпе́ния сто́лпе, изве́стное воздержа́ния пра́вило, и́стинный нестяжа́ния и нищеты́ люби́телю и всесоверше́нный Христо́в уго́дниче, се мы, гре́шнии, смире́нно припа́дая, мо́лим тя: приими́ моле́ния на́ша и вознеси́ я на же́ртвенник благоутро́бия Бо́жия. Испроси́ нам предста́тельством твои́м у Всеми́лостиваго Бо́га на́шего мир ми́ру, Це́ркви Святе́й утвержде́ние, согла́сие в ве́ре, преуспе́яние во благоче́стии и доброде́телех христиа́нских, да досто́йны яви́мся щедро́т и ми́лостей благосе́рдаго Бо́га; па́ству твою́ духо́вную непрестани управля́ти жезло́м му́дрости духо́вныя; подвиза́ющимся помози́, разсла́бленныя укрепи́, па́дающия возста́ви, споспеши́ всем нам и́го Христо́во в терпе́нии и благоду́шии понести́, и всех нас упра́вити в ми́ре и в покая́нии сконча́ти живо́т наш и со упова́нием спасе́ния пресели́тися во блаже́нныя не́дра Авраа́мова, иде́же ты ра́достно по труде́х земны́х опочива́еши, прославля́я со все́ми святы́ми Триипоста́снаго Бо́га, Отца́ и Сы́на и Свята́го Ду́ха, в безконе́чныя ве́ки веко́в. Ами́нь.</p>
			</section>
			<section>
				<title>
					<p>Преподобному́ченик Адриа́н Пошехонский </p>
				</title>
				<p>Преподобному́ченик Адриа́н Пошехонский родился в Ростове Великом в начале XVI столетия от благочестивых родителей Григория и Ирины. Монашеское пострижение преподобный Адриан принял в Вологодской обители святого Корнилия Комельского. Среди собранной преподобным Корнилием братии было немало строителей и иконописцев, так что храмы обители созидались и украшались трудами и искусством самих иноков. Искусным иконописцем был и преподобный Адриан. Своим дарованием он также содействовал украшению монастыря. В последние годы жизни преподобного Корнилия на ту местность, где находился монастырь, сделали хищнический набег казанские татары. Святой наставник увел всю братию на реку Ухтому. Однако татары не тронули монастырь, устрашенные видением множества охранявших его воинов, и вскоре удалились из Вологодской области. Преподобный Корнилий вернулся с братией в монастырь и в нем преставился 19 мая 1537 года. Через три года после смерти святого Корнилия преподобный Адриан, который был тогда в сане иеродиакона, сильно возжелал уйти в пустынное место и основать монастырь в честь Пресвятой Богородицы. Господь помог преподобному исполнить его намерение. В Корнилиев монастырь пришел никому неведомый старец-черноризец благолепного вида. Встретив старца в храме, преподобный Адриан спросил, как его имя, но старец не ответил. Когда преподобный пригласил его к себе в келлию и попросил сказать что-либо на пользу душевную, старец ответил, что может указать преподобному пустыню, где он сможет создать храм и монастырь во имя Пречистой Богородицы. Преподобный Адриан немедля отправился к настояте преподобному Лаврентию († 1548; память 16 мая) и стал просить благословение на пустынное безмолвие. Помня заповедь преподобного Корнилия, повелевшего отпускать из обители иноков, пожелавших удалиться в пустыню, игумен Лаврентий не стал удерживать преподобного Адриана и дал ему свое благословение, а также отпустил с ним и его послушника — старца Леонида. Помолившись у гроба святого Корнилия, преподобный Адриан и старец Леонид отправились в путь, предводимые таинственным черноризцем. Преподобный Адриан нес с собой написанную им икону Успения Божией Матери. 13 сентября 1540 года, под праздник Воздвижения Креста Господня, преподобный Адриан и старец Леонид прибыли в дикий Пошехонский лес, находившийся между селениями Белти, Патрабольшее, Шельшедольское и Ухорское, и остановились на берегу реки Вотхи. И там старец, который их вел, вдруг стал невидимым. Изумленные путники начали воспевать канон и службу празднику, со слезами благодаря Бога. И как предвестие будущей славной обители — места прославления Бога — по всем окрестным селениям разнесся колокольный звон.</p>
				<p>Три года прожили преподобный Адриан и старец Леонид в пустынном одиночестве, терпя нужду, преодолевая искушения от диавола и поношения от злых людей, а затем приступили к осуществлению заветного намерения. Выбрав удобное время, подвижники отправились в Москву к митрополиту Макарию испросить благословение на основание в Пошехонской стороне, на реке Вотхе, обители и храма в честь Успения Божией Матери. Святитель Макарий благословил подвижников устроить монастырь в 5-ти верстах от г. Пошехонья Ярославской области и вручил им храмозданную грамоту, а иеродиакона Адриана рукоположил во пресвитера и возвел в сан игумена, В ставленной грамоте, выданной преподобному Адриану, святитель повелел «священноиноком, диаконом, иноком и простым людем слушати его и во всем повиноватися, яко пастырю и учителю». В Москве пошехонские пустынники нашли и щедрых благотворителей, которые, видя дерзновение старцев, подали обильные пожертвования на возведение храма. Вернувшись в свою пустыню 31 мая 1543 года, святой игумен Адриан заложил <a href="https://azbyka.ru/1/tserkov" xlink:href="">церковь</a> с трапезою в честь Успения Пресвятой Богородицы. Украсив и освятив новую церковь, преподобный Адриан приступил к устройству обители.</p>
				<p>В монастыре был введен строгий устав преподобного Корнилия. Не имея ничего своего, довольствуясь во всем малым, большую часть времени иноки посвящали молитве, церковной и келейной, немало времени уделялось и на чтение Священного Писания. Причем чтение это совершалось «не велегласно, ни красно, но смиренным гласом и кротким; один читал, а второй рассуждал о прочтенном», читали также и наедине. Преподобный Адриан, кроме трудов настоятельских, занимался и писанием икон, а когда святая душа его желала полного безмолвия, он удалялся для молитвы в чащу леса, в устроенную им келлию с часовней, в версте от обители. Через шесть лет по основании обители мирно почил о Господе старец Леонид († 1549), и преподобный Адриан с братией честно погребли его. Братия к тому времени умножилась. Иноки построили три келлии для жительства и четвертую для приготовления пищи и печения хлеба. Святой Адриан задумал возвести большой каменный храм и собрал для этого значительную сумму денег. Но через год по преставлении старца Леонида, в 1550 году, в Великий пост, в ночь с 5 на 6 марта, на память 42-х Амморейских мучеников, в монастырь ворвались вооруженные грабители и после истязаний задушили преподобного Адриана, а тело его бросили на берегу реки Ушломы. Священник Исидор похоронил тело преподобного мученика в церкви.</p>
				<p>Скоро присутствие тела святого ознаменовалось чудесами.</p>
				<p>Святые мощи преподобномученика были обретены 19 ноября 1625 года, а 17 декабря, по благословению Патриарха Филарета, торжественно перенесены в монастырский храм и положены в открытую раку, напротив правого клироса. При гробе преподобного Адриана совершилось множество исцелений. Память его празднуется также 19 ноября в день обретения мощей.</p>
			</section>
			<section>
				<title>
					<p>Святы́х благове́рных князе́й Фео́дора Смоле́нскаго и чад его́, Дави́да и Константи́на Яросла́вских</p>
				</title>
				<p>
					<emphasis>
						<style>(слу́жбу зри 19 сентября)</style>
					</emphasis>
				</p>
				<p>
					<style>Тропа́рь, Глас 4:</style>
				</p>
				<p>Измла́да яви́стеся святи́и,/ Богому́дре Фео́доре и блаже́нне Дави́де с Константи́ном сла́вным,/ Боже́ственнии сосу́ди, избра́ннии Бо́гови./ Ны́не же источа́ете нам мно́га исцеле́ния от честны́х моще́й ва́ших,/ вся е́реси потопля́юще,/ и спаса́юще при́сно град свой,/ и всех ве́рных сохраня́юще невреди́мо/ от ви́димых и неви́димых враг./ Те́мже ве́рою мо́лим вас, святи́и:/ моли́те Христа́ Бо́га/ в ми́ре сохрани́тися нам и спасти́ души́ на́ша.</p>
				<p>
					<style>Ин тропа́рь,</style>
					<style>глас 4</style>:
				</p>
				<p>И́же от ю́ности Христо́вы любве́/ прилепи́вшеся усе́рдно, святи́и/ зако́ны и оправда́ния Того́ сохраня́юще,/ отню́дуже и чуде́сными дарова́нии обогати́стеся,/ исцеле́ния источа́ете и́же ве́рою вас почита́ющих,/ те́мже моли́те Христа́ Бо́га/ спасти́ся душа́м на́шим.</p>
				<p>
					<style>Конда́к, глас 8</style>:
				</p>
				<p>Богому́дренно пресели́стеся, святи́и,/ во град, при́сно доброде́тельми цвету́щий,/ в жи́зни сей принося́ще Бо́гови плоды́ бла́ги,/ преподо́бне Фео́доре и блаже́нне Дави́де с Константи́ном сла́вным,/ и яви́стеся, я́ко многоцвету́щая ра́йская древеса́ жи́зни/ и я́ко многосве́тлыя зве́зды, в ми́ре сия́юще благода́тию,/ в доброде́тели испра́вивше жи́знь свою́,/ и сего́ ра́ди получи́сте живо́т ве́чный на Небесе́х./ Те́мже благода́рственно вам зове́м:/ ра́дуйтеся, всеми́рнии свети́льницы и гра́ду на́шему Яросла́влю вели́кое утвержде́ние.</p>
			</section>
			<section>
				<title>
					<p>Обретение мощей (1463) святого благоверного князя Феодора Смоленского († 1299) и чад его, Давида и Константина Ярославских</p>
				</title>
				<p>Святой благоверный князь Феодор, Смоленский и Ярославский, по прозванию Черный, внук Владимира Мономаха, родился в грозную для Руси годину монгольского нашествия, около 1237–1239 года, и был в крещении наречен во имя святого великомученика Феодора Стратилата (память 8 февраля), особо почитаемого русскими князьями-воинами. Воинскими подвигами суждено было Богом прославиться в Русской земле и святому князю Феодору. В 1239 году, когда молитвами Пресвятой Богородицы святой воин-мученик Меркурий (память 24 ноября) избавил Смоленск от Батыева пленения, отрока Феодора в городе не было: его увезли и укрыли на время войны в безопасном месте. В следующем, 1240 году умер его отец, князь Ростислав, правнук благоверного князя Ростислава, Смоленского и Киевского († 1168; память 14 марта).</p>
				<p>Старшие братья, наследники, поделили между собой земли отца своего, выделив младшему — отроку Феодору маленький Можайск. Здесь прошло его детство, здесь учился он Священному Писанию, церковной службе и воинскому искусству.</p>
				<p>В 1260 году святой князь Феодор женился на Марии Васильевне, дочери святого благоверного князя Василия Ярославского († 1249; память 3 июля), и стал князем Ярославским. У них родился сын Михаил, но вскоре святой Феодор овдовел. Он много времени проводил в ратных трудах и походах, сына его воспитывала теща, княгиня Ксения.</p>
				<p>В 1277 году объединенные дружины русских князей, среди которых был святой Феодор, в союзе с татарскими войсками участвовали в походе в Осетинскую землю и во взятии «славного града их Тетякова». Союзные войска одержали в этой войне полную победу. Дело в том, что со времен святого Александра Невского († 1263; память 23 ноября) ханы Золотой Орды, видя несломленную духовную и военную мощь православной. Руси, были вынуждены изменить свое отношение к ней, стали привлекать русских князей к союзу, обращаться к ним за военной помощью. Русская Церковь промыслительно использовала это сближение для христианского просвещения инородцев. Уже в 1261 году стараниями святого Александра Невского и митрополита Кирилла III в Сарае, столице Золотой Орды, была учреждена епархия Русской Православной Церкви. В 1276 году Константинопольский Собор под председательством Патриарха Иоанна Векка (1275–1282) отвечал на вопросы русского Сарайского епископа Феогноста о порядке крещения татар и принятии в православие бывших среди них монофизитов и несториан. В эти годы и оказался в Орде святой князь Феодор. Отличившийся ратными подвигами в осетинском походе, он вызвал к себе особенное расположение хана Менгу-Темира, который почтительно относился к Православной Церкви, первый выдал ханский ярлык о церковной неприкосновенности митрополиту Кириллу. В летописи сказано: «А князя Феодора Ростиславича царь Менгу-Темир и царица его вельми любяше и на Русь его не хотяше пустити мужества ради и красоты лица его».</p>
				<p>Три года пробыл святой Феодор в Орде. Наконец, «царь отпустил его с великой честью», и князь прибыл в Ярославль. К этому времени супруга его, Мария, уже умерла, в городе правила княгиня Ксения с внуком Михаилом. Ярославцы не приняли вернувшегося из Орды князя: «не прияша его во град, но рекоша ему: «Сей град княгини Ксении, и есть у нас князь Михайло».</p>
				<p>Святой Феодор должен был вернуться в Орду. Царица, жена хана Менгу-Темира, «его любяше зело и хотяше за него дщерь свою дати». Такой брак имел бы для Руси большое значение. Хан долго не соглашался на него, считая русских князей своими «улусниками» (т. е. вассалами, подданными). Выдать дочь за русского князя значило признать за ним равное достоинство. И еще важнее: это значило для хана признать превосходство Православия, потому что прежде венчания нужно было, чтобы татарская царевна приняла святое Крещение. Хан пошел на это, слишком важен для него был союз с Русью: «и царевну повеле за князя Феодора дати, и повелел ее прежде крестить, а православной веры не повелел осквернить». Так женился святой Феодор на дочери могущественного татарского хана Менгу-Темира, нареченной в крещении Анной. «Царь же его весьма чтил и повелел ему садиться напротив себя, построил ему дворец, дал князи и боляре на послужение».</p>
				<p>Там, в Орде, и родились у святого Феодора Черного его сыновья — святой благоверный князь Давид († 1321) и святой благоверный князь Константин. Огромное влияние, которое святой Феодор приобрел в Орде, он использовал во славу Русской земли и Русской Церкви. Православие все более укреплялось среди татар, ордынцы усваивали русские обычаи, нравы и благочестие. Русские купцы, зодчие, мастера несли русскую культуру на берега Дона, Волги, Урала и дальше до самой Монголии. До сих пор археологи находят православные иконы, кресты, лампады по всей территории прежней Золотой Орды, вошедшей в состав России. Так начиналось великое миссионерское движение Русской Церкви на Восток, просвещение светом Евангельской истины всех племен до Великого океана. Русские православные князья и их дружинники, участвуя, как союзники, в монгольских походах, узнавали и осваивали бескрайние просторы Азии, Сибири и Дальнего Востока. В 1330 году, всего через тридцать лет после смерти святого Феодора Черного, китайские летописцы напишут о русских дружинах в Пекине.</p>
				<p>Святой Феодор жил в Сарае до 1290 года, когда «пришла ему весть с Руси, от града Ярославля, что его сын первый, князь Михаил преставился». Дав князю богатые дары и большую дружину, хан отпустил его на Русь. Вновь став князем в Ярославле, святой Феодор начал ревностно заботиться об усилении и благоустроении своего города и княжества. Особенную любовь проявлял он к обители Преображения Господня. Слава его гремела по всей Руси, все князья искали с ним дружбы и союза. Но он больше всех любил сына святого Александра Невского, Андрея Александровича, поддерживал его во всех начинаниях, когда тот был великим князем Владимирским, ходил с ним в походы, делил радость побед и горечь поражений.</p>
				<p>В 1296 году едва не разразилась кровопролитная братоубийственная война между двумя группами князей: на одной стороне были святой Феодор и великий князь Андрей, на другой — святой Михаил Тверской († 1318; память 2 ноября) и святой Даниил Московский († 1303; память 4 марта). Но кровопролитие Божией помощью удалось предотвратить. На Владимирском съезде князей (1296) епископ Владимирский Симеон и епископ Сарайский Измаил сумели примирить обе стороны. Сам факт участия в съезде святого князя Феодора и Саранского Владыки Измаила говорит о том, что первый употребил все свои дипломатические дарования и влияние в Орде, чтобы способствовать установлению мира в Русской земле.</p>
				<p>Не порывались связи святого Феодора Черного и с его отчизной — Смоленском, хотя княжить ему там было непросто. Так, в 1297 году святой Феодор ходил походом к Смоленску восстановить свои законные права на Смоленское княжение, захваченное его племянником. Но взять город и стать снова Смоленским князем ему в этот раз не довелось.</p>
				<p>Вскоре после того похода святой князь-воин занемог. 18 сентября 1299 года угодник Божий повелел перенести его в Спасо-Преображенский монастырь, чтобы принять монашеское пострижение. Во время окончания обряда святой Феодор попросил прервать священнодействие. По благословению игумена, во исполнение воли умирающего, князя вынесли на монастырский двор, куда сошлось уже множество ярославцев. «И исповедался князь пред всем народом, если согрешил пред кем или нелюбие держал на кого. И кто пред ним согрешил и враждовал на него — всех благословил и простил и во всем вину на себя принял пред Богом и людьми». Лишь после этого решился смиренный воин завершить свой необычный и многотрудный жизненный путь принятием ангельского образа. Всю ночь игумен и братия молились над святым князем. В два часа ночи начали звонить к утрене. Напутствованный Святыми Тайнами Христовыми, святой Феодор безмолвно лежал на своем иноческом ложе. Когда же иноки начали третью «Славу» Псалтири, он осенил себя крестным знамением и предал душу Господу, Вид его в гробу был необычен: «Чудно бе зрети блаженнаго, на одре лежаща не яко умерша, но яко жива суща. Светилось лице его, солнечным лучам подобно, честными сединами украшено, показуя душевную его чистоту и незлобивое сердце». Преставление святого благоверного князя Феодора отмечается Церковью 19 сентября.</p>
				<p>После него в Ярославле правил его сын — святой Давид († 1321). Второй из его младших сыновей, святой Константин, видимо, почил ранее. Церковное почитание святого князя Феодора в Ярославской земле началось вскоре после его смерти. В 1322–1327 годах, по благословению и заказу епископа Ростовского Прохора, в память почитаемого Владыкой святого Феодора было написано и украшено миниатюрами знаменитое Феодоровское Евангелие. Епископ Прохор был прежде игуменом Спасо-Преображенского монастыря в Ярославле. Вероятно, он лично знал святого князя, мог быть очевидцем его пострижения и всенародного покаяния.</p>
				<p>Историки думают, что лучшие миниатюры, вшитые в эту драгоценную рукопись, принадлежали более раннему Евангелию, владельцем которого был сам святой Феодор Черный и которое он привез с собой в Ярославль как благословение из родного Смоленска.</p>
				<p>5 марта 1463 года были обретены в Ярославле нетленные мощи святого князя Феодора и чад его, Давида и Константина, которые прославились чудесами. В следующем же году они были положены в каменную раку в соборной церкви Спасо-Преображенского монастыря. Летописец, очевидец события, записал под этим годом: «Во граде Ярославле в монастыре Святого Спаса лежали три князя великие, князь Феодор Ростиславич да дети его Давид и Константин, поверх земли лежали. Сам же великий князь Феодор велик был ростом человек, те у него, сыновья Давид и Константин, под пазухами лежали, зане меньше его ростом были. Лежали же во едином гробе». Это обстоятельство так запечатлелось в восприятии очевидцев и современников обретения его мощей, что запись об этом вошла в Проложные жития князя Феодора и в Иконописные подлинники.</p>
				<p>Житие святого князя Феодора Черного было написано вскоре по обретении мощей иеромонахом ярославского Спасского монастыря Антонием, по благословению митрополита Московского и всея Руси Филиппа I. Другая редакция Жития была написана Андреем Юрьевым в Кирилло-Белозерском монастыре. Третье, наиболее подробное, Житие святого Феодора вошло в «Книгу степенную царского родословия», составленную при царе Иоанне Грозном и митрополите Макарии. Русский народ сложил о святом князе Феодоре духовные песни, которые на протяжении столетий распевали «калики перехожие». В них прославляются благочестие и правосудие, милосердие и благотворительность святого, его забота о строительстве и украшении храмов (см.: Митрополит Ярославский и Ростовский Иоанн (Вендланд). Князь Феодор Черный. — Богословские труды, сб. XI. М., 1973, с. 55–77). Сложность исторических судеб, суровость эпохи, бесчисленное множество врагов — не личных, но врагов России и Церкви, — только ярче подчеркивают для нас величие подвига святых созидателей России.</p>
			</section>
		</section>
		<section>
			<title>
				<p>6-й де́нь</p>
			</title>
			<section>
				<title>
					<p>Святы́х 42 му́ченик, и́же во Аммори́и</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 4</style>.
				</p>
				<p>
					<style>Подо́бен:</style> Зва́нный свы́ше:
				</p>
				<p>В после́дних времене́х я́вльшеся,/ добропобе́днии му́ченицы,/ зве́зды незаходи́мыя/ в честне́й тве́рди церко́вней,/ страда́ния све́тлостию/ просвети́сте всю подсо́лнечную,/ и разруши́сте пре́лести тьму́, всехва́льнии,/ и ны́не к сия́нию ве́чному преидо́сте./ Те́мже ве́рою светоно́сное и свяще́нное ва́ше страда́ние соверша́ем,/ предста́тельством благи́м ва́шим обогати́вшеся.</p>
				<p>Отведе́нием, Христо́вы му́ченицы,/ ну́жным свя́зани бы́сте/ и затворе́ни в темни́це вси на до́лгое вре́мя,/ Боже́ственнии ве́ры су́ще храни́телие./ Отону́дуже, яря́ся, зве́рь злоимени́тый,/ мече́м вы умертви́,/ не хотя́щия повину́тися сего́ злым повеле́нием,/ и ны́не Вы́шняя насле́довасте ра́достно,/ четы́редесяте ко двема́ прило́жшеся, пресла́внии, Ца́рствия.</p>
				<p>С Константи́ном Васо́я и Ка́ллиста,/ Фео́дора вси и Фео́фила/ и про́чий Боже́ственный собо́р страстоте́рпец/ велегла́сно восхва́лим,/ умре́ти бо произво́лиша за вся́ческих Живота́,/ закала́ющеся ра́достно./ И ны́не во гра́де Бо́га Жива́го почива́ют/ и про́сят обрести́ нам/ согреше́ний оставле́ние в Де́нь Суда́/ и соверше́нное избавле́ние.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>И́же благоче́стно покланя́ющияся Твоему́ Рождеству́/ от вся́каго спаса́й наве́та вра́жия,/ Богороди́тельнице Всенепоро́чная,/ я́ко Предста́тельница всего́ ро́да на́шего су́щи,/ Тя бо ны́не по́мощь вси стяжа́хом,/ прибе́жище же и утвержде́ние/ и Хода́таицу ко Влады́це Христу́ и Го́споду./ Его́же моли́ дарова́ти мир ми́ру, мо́лимся,/ и грехо́в разреше́ние притека́ющим в кров Твой.</p>
				<p>
					<style>Или́ крестобогоро́дичен:</style>
				</p>
				<p>Не рыда́й Мене́, Ма́ти,/ зря́щи на Дре́ве пове́шена Твоего́ Сы́на и Бо́га,/ И́же на вода́х пове́сившаго зе́млю неодержи́мо/ и всю тва́рь созда́вшего,/ и́бо воскре́сну, и просла́влюся,/ и а́дова ца́рствия сокрушу́ кре́постию,/ и погублю́ того́ си́лу,/ и свя́занныя изба́влю от злоде́йства его́,/ я́ко Благоутро́бен,/ и Отцу́ Моему́ приведу́,/ я́ко Человеколю́бец.</p>
				<p>
					<style>А́ще случи́тся в суббо́ту или́ в неде́лю, пое́тся и самогла́сен сей. Сла́ва, глас 2. Мефо́диево:</style>
				</p>
				<p>Це́рковь дне́сь торжеству́ет та́инственно,/ но́вою оде́ждою оде́явшися,/ я́ко порфи́рою и виссо́ном,/ кровьми́ но́вых страстоте́рпцев:/ сия́ бо во благоче́стии воспита́вши,/ же́ртву непоро́чну, прия́тну и благоуго́дну,/ Христе́, Тебе́ принесе́./ Тем победи́тели сия́ пребеззако́нных показа́вый,/ и венча́вый, и просла́вивый,/ и нам низпосли́ тех моли́твами ве́лию ми́лость.</p>
				<p>
					<style>На стихо́вне, Сла́ва, глас 6. Сикео́та:</style>
				</p>
				<p>Полк Боговенча́нен новоявле́нных му́ченик,/ заколе́ние непоро́чное за Христа́ пожре́ное усе́рдно,/ святоизбра́нное во́инство четы́редесяти двою́,/ мучениколю́бцы, прииди́те,/ всесвяще́нную па́мять духо́вно соверши́вше,/ возопии́м к ним:/ сокруши́те свере́пство ага́рян безбо́жных/ и изба́вите лю́ди благочестному́дренныя/ моли́твами ва́шими вся́каго обстоя́ния.</p>
				<p>
					<style>Тропа́рь,</style>
					<style>глас 4</style>.
				</p>
				<p>Му́ченицы Твои́, Го́споди,/ во страда́ниих свои́х венцы́ прия́ша нетле́нныя от <style>Тебе</style>́, Бо́га на́шего,/ иму́ще бо кре́пость Твою́,/ мучи́телей низложи́ша,/ сокруши́ша и де́монов немощны́я де́рзости./ Тех моли́твами/ спаси́ души́ на́ша.</p>
				<p>
					<style>НА У́ТРЕНИ</style>
				</p>
				<p>
					<style>Кано́н, творе́ние Игна́тиево. Глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
				</p>
				<p>Во глубину́ мя па́дша грехо́в/ и Твое́й пучи́не прибега́юща щедро́т,/ мольба́ми, Христе́, страстоно́сец во спасе́ния приста́нище наста́ви.</p>
				<p>Блиста́яся добро́тою доброде́телей,/ нося́ багряни́цу от крове́й му́ченических,/ я́ко ски́петр, держа́ крест,/ ца́рствуеши с Го́сподем, Фео́доре.</p>
				<p>В пе́снех Фео́дора, ве́рнии, Ка́ллиста, и Васо́я/ и Фео́фила с ни́ми вку́пе с Константи́ном до́блим,/ и про́чия восхва́лим му́ченики.</p>
				<p>
					<style>Богоро́дичен:</style> Изблева́ Е́вы во у́ши яд душетле́нный льсте́ц и вражде́бник,/ Христа́ же ро́ждши, Богома́ти,/ сего́ вред исцели́ла еси́.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
				</p>
				<p>Просвеща́емь заре́ю я́ко вои́стинну, сла́вне, Богоче́стия/ и добро́тою украша́ем Боже́ственных дея́ний,/ ва́рварскаго безбо́жия мра́чное разруши́л еси́, блаже́нне, злоче́стие.</p>
				<p>Крове́й то́ки, река́ми те́кший из пречи́стых теле́с страстоте́рпец Твои́х,/ Ца́рствие Твое́ и сла́дости пото́к сим исхода́таи,/ Благоутро́бне Го́споди.</p>
				<p>Я́ко зве́зды, неле́стныя страда́льцы просия́вше/ Це́ркве святы́я ны́не тве́рди,/ всю озари́ша вселе́нную луча́ми свои́х страда́ний, до́блественнейшии.</p>
				<p>
					<style>Богоро́дичен:</style> Вопло́щся во чре́ве Твое́м/ и быв Челове́к лу́чшаго ра́ди,/ Сый еди́н Человеколю́бец спаса́ет челове́ка от врат сме́ртных,/ Богома́ти Пречи́стая, еди́на Всепе́тая.
				</p>
				<p>
					<style>Конда́к, глас 4</style>.
				</p>
				<p>
					<style>Подо́бен:</style> Вознесы́йся:
				</p>
				<p>На земли́ Христа́ ра́ди страда́льчествовавше,/ я́вльшеся, благочести́вии вене́чницы,/ Небеса́ прия́сте жи́ти в ра́дости:/ вся́кую бо ко́знь вра́жию низложи́вше боле́зньми и кровьми́ ва́ших язв,/ хва́лящим свы́ше при́сно грехо́в разреше́ние подава́ете.</p>
				<p>
					<style>Седа́лен,</style>
					<style>глас 8</style>.
				</p>
				<p>
					<style>Подо́бен:</style> Прему́дрости:
				</p>
				<p>Ведо́ми бы́сте свя́зани от враго́в/ и в темни́це заключе́ни на времена́ мно́га,/ ве́рою соблюда́еми, невре́дни пребы́сте/ и, отре́шшеся мечи́ теле́с,/ святи́и, Боже́ственным жела́нием я́ве связа́стеся./ Те́мже, я́ко свети́ла, просия́ете в ми́ре,/ вся просвеща́юще Ду́ха благода́тию, страстоте́рпцы блаже́ннии,/ моли́те Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять ва́шу.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Я́ко Де́ву и еди́ну в жена́х,/ Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, А́нгельский и челове́ческий род, досто́йно сла́вим Пресвято́е Рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою Пресвято́му Рождеству́ Твоему́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра о́тча/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
				</p>
				<p>Укра́шься добро́тами по́двигов твои́х,/ оде́ялся еси́ во хлами́ду, от крове́й твои́х очервле́ную му́ченических,/ и украси́лся еси́ диади́мою побе́ды./ Те́мже с му́ченики пред лице́м Госпо́дним слику́еши, всеблаже́нне Фео́доре.</p>
				<p>В темни́це окова́ны но́ги твоя́ желе́зом, Ка́ллисте непобеди́ме,/ муче́ния неле́стную стезю́ ше́ствовати невозбра́нно моли́лся еси́,/ разреши́вся же мече́м от те́ла,/ а́бие любо́вию связа́лся еси́ Зижди́теля.</p>
				<p>Боже́ственное во́инство, богособра́нный полк,/ от мно́гих мест же и градо́в дво́ица проста́ страда́лец/ с четверочи́сленною десяти́цею ны́не возсия́, зако́нно пострада́вше/ и усека́еми в главы́ за главу́ всех — Христа́.</p>
				<p>
					<style>Богоро́дичен:</style> Ты ве́рных похвала́ еси́, Безневе́стная,/ Ты Предста́тельница, Ты и прибе́жище христиа́н,/ стена́ и приста́нище,/ к Сы́ну бо Твоему́ мольбы́ но́сиши, Всенепоро́чная,/ и спаса́еши от бед ве́рою и любо́вию Богоро́дицу Чи́стую Тя сла́вящия.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Вску́ю мя отри́нул еси́/ от лица́ Твоего́, Све́те незаходи́мый,/ и покры́ла мя е́сть чужда́я тьма́, окая́ннаго?/ Но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Предзря́ венцы́ и пребыва́ющую сла́ву, Фео́доре,/ дерзнове́нным нра́вом стра́ждущим с тобо́ю вопия́л еси́:/ сме́рти ника́коже ужаса́йтеся,/ е́юже по ма́ле весе́лие и живо́т прии́мете несказа́нный.</p>
				<p>Уязвля́ем любо́вию, блаже́нне, Влады́ки твоего́/ и огне́м опаля́ем Того́ жела́нием,/ муче́ния ча́шу испи́л еси́,/ я́же скве́рнами вторы́ми ника́коже оскверня́ется,/ страда́льче всеприснопа́мятне Ка́ллисте.</p>
				<p>Терпеливому́дрым нра́вом пе́рвый к страда́нию самоотше́л еси́,/ поуче́ние му́жества состра́ждущим был еси́, Фео́доре,/ с ни́миже насле́дствовал еси́ ве́чная поко́ища/ и сла́дость, при́сно пребыва́ющую.</p>
				<p>
					<style>Богоро́дичен:</style> Разреше́ние согреше́ний Твои́ми моли́твами пода́ждь рабо́м Твои́м,/ избавля́ющи сия́ напа́стей, и бед, и скорбе́й,/ и ху́льных еретико́в одержа́ния,/ Богоро́дице Де́во Всенепоро́чная.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услыши мя,/ Боше спасе́ния моего́.</emphasis>
				</p>
				<p>Крове́й твои́х тече́ния, ре́чно излива́емая,/ пре́лести му́тныя пото́ки изсуши́ша,/ ве́рных же напои́ша всех се́рдца, досточу́дне Фео́доре.</p>
				<p>От стра́сти глуби́нныя возводя́ твоя́ му́ченики,/ на ка́мени терпе́ния тех утверди́л еси́,/ враго́в стопы́ и стропти́вых путе́й уклони́вшияся, Человеколю́бче.</p>
				<p>Красно́, я́ко река́, из Еде́ма устреми́вшаяся,/ град Бо́жий ва́шими кровьми́ веселите́, му́ченицы,/ нече́стия скве́рну благоче́стно очи́стивше.</p>
				<p>
					<style>Богоро́дичен:</style> Я́ко одушевле́нный киво́т, Законоположи́теля вмести́ла еси́,/ и, я́ко свят же храм, прия́ла еси́ Свята́го,/ бы́вша Челове́ка на благодея́ние челове́ков, Богоро́дице Чи́стая.
				</p>
				<p>
					<style>Конда́к, глас 2</style>.
				</p>
				<p>
					<style>Подо́бен:</style> Вы́шних ища́:
				</p>
				<p>Новоявле́нныя зве́зды ве́ры,/ за Христа́ усе́рдно пострада́вшия,/ похва́льными венцы́ досто́йне вси венча́ем,/ о нас моля́щияся Христу́,/ я́ко су́ще столпы́ и забра́ла христиа́нскаго нача́льства.</p>
				<p>
					<style>И́кос:</style>
				</p>
				<p>Ага́рянскую безбо́жную ве́ру и лю́таго бе́са пре́лесть,/ от души́, страда́льцы, ненави́дяще и гнуша́ющеся/ и печа́ть Христо́ву Боже́ственную обнося́ще це́лу в сердца́х,/ плещи́ враго́м, ненави́дящим Того́, не да́сте,/ па́че же усе́рдно вси за Него́ я́коже а́гнцы, закала́еми,/ просия́ете по кончи́не, я́ко со́лнце,/ беземе́ртную сла́ву обре́тше,/ я́ко столпы́ и забра́ла христиа́нскаго нача́льства.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>От Иуде́и доше́дше, о́троцы/ в Вавило́не иногда́,/ ве́рою Тро́ическою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Я́ко зако́нно пострада́в,/ пра́вды венцы́ прия́л еси́ от Еди́наго Влады́ки/ и ны́не Боже́ственною добро́тою наслажда́ешися, о Фео́доре, вопия́:/ оте́ц на́ших Бо́же, благослове́н еси́.</p>
				<p>К заколе́нию во́льне, я́ко а́гнец на же́ртву, му́чениче ведо́м,/ на Вы́шней положи́лся еси́ трапе́зе же́ртва,/ песнопоя́, внегда́ закала́тися:/ оте́ц на́ших Бо́же, благослове́н еси́.</p>
				<p>Любве́ Твоея́, Сло́ве, огне́м в се́рдцы опаля́емь,/ те́рние злосла́вия попали́л е́сть му́ченик,/ воспева́я Тебе́, Ка́ллист:/ оте́ц на́ших Бо́же, благослове́н еси́.</p>
				<p>Исма́ил пребезу́мный, Богому́дрыя увеща́ти Христа́ отврещи́ся мнев, посра́млен бы́сть,/ ти́и бо внегда́ умира́ти, благоче́стно взыва́ху:/ оте́ц на́ших Бо́же, благослове́н еси́.</p>
				<p>
					<style>Богоро́дичен:</style> Из де́вственнаго чре́ва вопло́щся, яви́лся еси́ на спасе́ние на́ше./ Те́мже, Твою́ Ма́терь ве́дуще, Богоро́дицу, благода́рно взыва́ем:/ оте́ц на́ших Бо́же, благослове́н еси́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Седмери́цею пе́щь/ халде́йский мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>Страда́льцев лик прило́г тя прия́т, муче́ния добро́тами сия́юща,/ возду́х освяти́ся в возвраще́нии твое́м, му́чениче,/ и А́нгельская собра́шася мно́жества,/ земля́ освяти́ся, иде́же лежи́т те́ло твое́,/ о терпеливому́дренне Фео́доре треблаже́нне.</p>
				<p>Насле́дия уже́ Госпо́дне быв/ и к заколе́нию самово́лею влеко́м,/ у́жем связа́тися тебе́ не прия́л еси́, Ка́ллисте,/ отсека́емей главе́ святе́й./ Те́мже венцено́сец возше́д,/ лику́еши с вы́шними во́инствы во ве́ки вся.</p>
				<p>Да ублажи́тся Ка́ллист и похвале́н бу́ди Фео́дор,/ вку́пе с Константи́ном чу́дный Фео́фил,/ Васо́й крепча́йший и про́чий му́чеников лик,/ со А́нгельскими ликовству́я ли́ки и поя́ немо́лчно:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>В реку́ вве́ржени му́ченицы бы́вше сла́внии,/ по ме́чнем томле́нии ведя́хуся ко приста́нищу благоти́шному,/ е́же о Христе́ осла́бы,/ во́ды преле́стныя, то́ками крове́й изсуши́вше, е́же пе́ти научи́ша:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>
					<style>Богоро́дичен:</style> Богороди́тельнице Всечи́стая, души́ моея́ я́звы и грехо́вныя стру́пы очи́сти,/ исто́чниками омыва́ющи, су́щими из ребр Рождества́ Твоего́/ и су́щими от них очища́ющи струя́ми,/ к Тебе́ бо взыва́ю, и к Тебе́ прибега́ю,/ и Тя призыва́ю, Богоблагода́тную.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ужасе́ся о сем Не́бо/ и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бы́сть простра́ннейшее Небе́с./ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
				</p>
				<p>Дре́вних му́жеству поревнова́в страстоте́рпцев,/ тех и зва́ния и ра́дости получи́л еси́, Фео́доре, вои́стинну./ Но нас помина́й, соверша́ющих твою́ благоче́стно па́мять святу́ю,/ я́ко име́я дерзнове́ние ко Влады́це, е́же спасти́ся нам.</p>
				<p>В струя́х Иорда́нских крести́выйся, крести́вшияся свои́ми кровьми́/ и Того́ сме́рти поревнова́вшия благоче́стно, в реце́ му́ченики соедини́,/ вве́рженныя главы́ к телесе́м совокупи́в/ и ты́я в приста́нище наста́вив невла́емое.</p>
				<p>Четверочи́сленная му́чеников Боже́ственная десяти́це/ с дво́ицею честно́ю, моли́теся, на Небесе́х ны́не живу́ще в ра́дости, о нас, мо́лимся,/ соверша́ющих на земли́ ва́шу всесвяту́ю и светоно́сную па́мять,/ вся́каго изба́витися обстоя́ния.</p>
				<p>
					<style>Богоро́дичен:</style> Зачала́ еси́, Де́во, без се́мене/ вся́ческая созда́вшего Сло́ва Бо́жия,/ кроме́ хоте́ний пло́ти;/ без истле́ния же родила́ еси́, без боле́зней ма́терних./ Тем Тя, Богоро́дицу, и язы́ком и се́рдцем испове́дающе, велича́ем.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Жены́, услы́шите:
				</p>
				<p>Му́чеников ка́я у́бо бу́дет сы́тость мучениколю́бцу/ па́мяти Боже́ственныя, я́ко рече́ Васи́лий пре́жде Вели́кий?/ Нам же ны́не предстои́т пе́ти Боже́ственныя му́ченики,/ два и четы́редесять,/ терпели́вно пострада́вшия за Христа́ Спа́са.</p>
				<p>
					<style>Богоро́дичен:</style> Прему́дрость Ипоста́сную, и Сло́во Пресу́щественное,/ и Врача́ теле́с и душ ро́ждшая,/ стру́пы и я́звы души́ моея́ исцели́ лю́тыя и вре́менныя/ и се́рдца моего́ ути́ши боле́зни, Де́во.
				</p>
			</section>
			<section>
				<title>
					<p>Святые 42 мученика в Амморее: Константин, Аетий, Феофил, Феодор, Мелиссен, Ка́ллист, Вассой и прочие </p>
				</title>
				<p>Святые 42 мученика в Амморее: Константин, Аетий, Феофил, Феодор, Мелиссен, Ка́ллист, Вассой и прочие пострадали во время войны между греческим императором Феофилом (829–842) и сарацинами. Во время осады сарацинами города Аммореи (Фригия, Малая Азия) они были взяты в плен из-за измены военачальника Вадитзиса. Амморея пала, а пленников отправили в Ассирию, Здесь, в течение 7 лет, они находились в заключении, подвергаясь угрозам и пыткам.</p>
				<p>Несмотря на жестокие мучения, пленники отказались принять ислам. Они сохранили непоколебимую верность Христу, Которого продолжали исповедовать перед самой казнью.</p>
				<p>Особое мужество проявил воин Феодор, ранее бывший священнослужителем. Его пытались склонить к вероотступничеству, говоря: «Нам известно, что ты, оставив священный сан, стал воином и проливал кровь. Ты не можешь надеяться на Христа, — признай Магомета». На это мученик с глубоким смирением отвечал: «Я не отрекся от Христа, а за то, что оставил священный сан, должен пролить свою кровь».</p>
				<p>Все сорок два мученика были обезглавлены, тела их вместе с честными главами брошены в реку. Через некоторое время река вынесла тела святых, чудесным образом соединенные с их главами. Окрестные христиане взяли их и с честью предали погребению.</p>
				<p>Предатель Вадитзис не избежал позорной участи: сарацины убили его, убежденные в том, что нельзя доверять изменнику.</p>
				<p>Мученическая кончина святых сорока двух мучеников Амморейских совершилась на реке Тигре в г. Самарре (ныне на территории Ирака).</p>
			</section>
			<section>
				<title>
					<p>Пра́зднование Пресвяте́й Влады́чице на́шей Богоро́дице ра́ди ико́ны Ея́, имену́емыя «Благода́тное Не́бо»</p>
				</title>
				<p>
					<style>Тропа́рь,</style>
					<style>глас 6</style>:
				</p>
				<p>Что Тя нарече́м, о Благода́тная?/ Не́бо? — я́ко возсия́ла еси́ Со́лнце Пра́вды;/ рай? — я́ко прозябла́ еси́ Цвет нетле́ния;/ Де́ву? — я́ко пребыла́ еси́ нетле́нна;/ Чи́стую Ма́терь? — я́ко име́ла еси́ на святы́х Твои́х объя́тиях Сы́на, всех Бо́га./ Того́ моли́ спасти́ся душа́м на́шим.</p>
				<p>
					<style>Конда́к, глас 6</style>:
				</p>
				<p>Не и́мамы ины́я по́мощи,/ не и́мамы ины́я наде́жды,/ ра́зве Тебе́, Влады́чице,/ Ты нам помози́,/ на Тебе́ наде́емся/ и Тобо́ю хва́лимся,/ Твои́ бо есмы́ раби́,/ да не постыди́мся.</p>
				<p>
					<style>Моли́тва</style>
				</p>
				<p>Что Тя нарече́м, о Благода́тная Богома́ти Богоотрокови́це, Пренепоро́чная Мари́е? Ки́ими песнопе́нии возвели́чим Тя, возвели́ченную Не́бом и земле́ю, А́нгелами и челове́ки? Яви́ся бо на Тебе́ неслы́шанное от ве́ка на земли́ и несве́домое А́нгелами на Небеси́ та́инство, па́че ума́ и сло́ва, вочелове́чения Бо́га Сло́ва, рожде́ннаго съискони́ от Безнача́льнаго Отца́ без ма́тери и воплоще́ннаго в Твое́й утро́бе и с нетле́нною печа́тию де́вства Твоего́ роди́вшагося. О, чу́до всех дре́вних и но́вых чуде́с! Непрело́жное сло́во Сама́го Бо́га о победоно́сном се́мени жены́ испо́лнися и соверши́ся в Безму́жней Де́ве. О, неизмери́мая глубина́ прему́дрости и вели́чия Бо́жия! Ки́ими имены́ нарече́м Тя, о Неве́ста Неневе́стная? Заре́ю ли нарече́м Тя восходя́щаго на не́бе со́лнца? Но Ты — са́мое Не́бо, из Тебе́ бо возсия́ Со́лнце Пра́вды — Христо́с Бог наш, Спаси́тель гре́шных. Имену́ем ли Тя врата́ми, вводя́щими в поте́рянный прароди́телями рай, оби́ловавший все́ми бла́гами? Но Ты Сама́ еси́ благода́тный рай, произрасти́вшая Цвет нетле́ния, врачу́ющий и отгоня́ющий смерде́ние греха́ и злово́ние прароди́тельскаго тле́ния. Нарече́м ли Тя ю́ною Непоро́чною Де́вою, не позна́вшей бра́ка? Но Ты и до ста́рости пребыла́ Неискусобра́чною и де́вственною до рожде́ния, и в рожде́нии, и по рожде́нии Сы́на пребыла́ еси́. Наимену́ем ли Тя Чи́стою и Свято́ю Мари́ею, превозше́дшею Свое́ю чистото́ю всех ма́терей и прама́терей? Но Ты не то́кмо родила́ Того́ Младе́нца Христа́, но и носи́ла Его́ при Свои́х пе́рсех и пита́ла Твои́м матероде́вственным млеко́м, Того́, И́же пита́ет вся́кое созда́ние, Ему́же со стра́хом и тре́петом предстоя́т Небе́сныя си́лы и Его́ же хва́лит вся́кое дыха́ние и тва́рь. О, вои́стинну Ты ди́вная еси́ в жена́х, чу́дная в де́вах, неподражае́мая в ма́терех! К Тебе́ пред Твои́м Боже́ственным ли́ком припа́даем и пред Твои́ми святы́ми стопа́ми поверга́ем и слага́ем все на́ши мы́сли, жела́ния, наме́рения и чу́вства. Освяти́ их Твои́м Богома́терним призре́нием и вознеси́ их, я́ко же́ртву на́шего смире́ннаго се́рдца, я́ко малоце́нную ле́пту на́шей духо́вной нищеты́, к Престо́лу Сы́на Твоего́, Спаси́теля на́шего, да и́миже ве́сть судьба́ми упра́вит наш пу́ть ко спасе́нию и насле́дию Ца́рствия Его́, не иму́щаго конца́ во ве́ки веко́в. Ами́нь.</p>
			</section>
			<section>
				<title>
					<p>Икона Божией Матери, именумая «Благодатное Небо»</p>
				</title>
				<p>Икона Божией Матери, именумая «Благодатное Небо» находится в иконостасе московского Архангельского собора в Кремле (в нижнем ряду, слева от Царских врат). Пресвятая Богородица изображена на иконе в рост, на левой руке Ее — Младенец Иисус. На главе Царицы Небесной — корона. Подобная же корона, символизирующая духовную власть, венчает главу Богомладенца. Множество лучей, образующих золотое сияние, исходит от Пресвятой Девы и Богомладенца во все стороны. Это сияние замкнуто в пурпурной сфере (мандорле), символизирующей Божественную славу. Вся икона озарена светом неземной красоты, являясь как бы окном в потусторонний мир, напоминая о видении святого Иоанна Богослова: «И явилось на небе великое знамение: Жена, облеченная в солнце...» (<a xlink:href="https://azbyka.ru/biblia/?Apok.12:1&amp;c~r&amp;rus">Откр. 12:1</a>). Про икону «Благодатное Небо» достоверно известно, что она до начала XV века находилась в Смоленске. Этот исконный русский город в начале XV века был временно присоединен к Литовскому княжеству. Дочь великого литовского князя Витовта († 1430) София, став супругой великого князя Московского Василия Дмитриевича (1389–1425), взяла чудотворную икону Божией Матери «Благодатное Небо» с собой в Москву. У иконы есть и другое название: «Что Тя наречем». Названия эти восходят к Богородичну 1-го часа: «Что Тя наречем, о Благодатная? Небо, яко возсияла еси Солнце Правды; рай, яко прозябла еси Цвет нетления; Деву, яко пребыла еси нетленна; Чистую Матерь, яко имела еси на святых Твоих объятиях Сына, всех Бога. Того моли спастися душам нашим». Кроме 6 марта, празднование в честь иконы Божией Матери совершается в Неделю Всех святых.</p>
			</section>
		</section>
		<section>
			<title>
				<p>7-й де́нь</p>
			</title>
			<section>
				<title>
					<p>Пра́зднование Пресвяте́й Влады́чице на́шей Богоро́дице в че́сть ико́ны Ей, нарица́емыя «Спору́чница гре́шных»</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, Глас 2</style>:
				</p>
				<p>Прииди́те, вси ве́рнии,/ во гла́се ра́дования Де́ву Богоро́дицу восхва́лим/ и честне́й ико́не Ея́ усе́рдно поклони́мся, глаго́люще:/ ра́дуйся, Непоро́чная Де́во, Ма́ти Христа́ Бо́га,/ неизрече́нных зна́мений и чуде́с Исто́чниче/ во спасе́ние душ на́ших.</p>
				<p>Прииди́те, вси лю́дие,/ воспои́м Отрокови́цу Неискусобра́чную,/ из Нея́ же возсия́ Со́лнце Пра́вды — Христо́с Бог наш,/ о́вем у́бо сия́я чудесы́,/ о́вем же показу́я бога́тство Ца́рствия./ Его́же моли́, Чи́стая, Всеблаже́нная,/ от безме́рных прегреше́ний свободи́ти души́ на́ша.</p>
				<p>Дала́ еси́ нам зало́г любве́ Твоея́, Пречи́стая,/ о́браз Твой честны́й и многоцеле́бный,/ и́мже посрами́ла еси́ неве́рных мудрова́ния,/ ве́рныя же облиста́ла еси́ Небе́снаго све́та красота́ми,/ просвеща́я и спаса́я души́ на́ша.</p>
				<p>Что Ти принесе́м, Пресвята́я Де́во,/ за мно́гую Твою́ благосты́ню и человеколю́бие/ и все благохвале́ние сотвори́м о прославле́нии святы́я Твоея́ ико́ны?/ Недоумева́ем то́чию и удивля́емся:/ велича́юще Твое́ милосе́рдие ко гре́шником,/ е́же на нас показа́ла еси́,/ чудесы́ происходя́щими утеша́я нас/ и благода́ти струи́ те́ми излива́я,/ подаю́щи ми́рови бога́тно ве́лию ми́лость.</p>
				<p>
					<style>Сла́ва, и ны́не,</style>
					<style>глас 8</style>:
				</p>
				<p>Святе́йшую всех святы́х сил/ и Честне́йшую всея́ тва́ри,/ Богоро́дицу Влады́чицу,/ всего́ ми́ра предста́тельство и спасе́ние,/ вы́ну ру́це Своя́ моле́бно воздвиза́ющую к Сы́ну Своему́,/ да спасе́т во тьме́ грехо́вней заблу́ждшия рабы́ Его́,/ припа́дающе пред светоно́сным Ея о́бразом,/ досто́йно чту́ще, ублажа́ем.</p>
				<p>
					<style>Та́же </style>Све́те ти́хий: 
					<style>без вхо́да, проки́мен дне,</style> Сподо́би, Го́споди:
				</p>
				<p>
					<style>На стихо́вне стихи́ры, глас 4</style>:
				</p>
				<p>Дне́сь блага́я Ма́терь Не́ба и земли́/ Влады́це примиря́ет лю́ди согреши́вшия,/ те́мже с весе́лием прии́мем Сию́/ и ра́достно возопии́м Засту́пнице ве́рных:/ о Благомо́щная Спору́чнице на́ша,/ неосужде́нных нас сохрани́,/ любо́вию сла́вящих предста́тельство Твое́/ и све́тло пра́зднующих Святы́я Твоея́ ико́ны прославле́ние.</p>
				<p>
					<style>Стих: </style>Восприя́хом, Бо́же, ми́лость Твою́/ посреде́ люде́й Твои́х.
				</p>
				<p>Умири́ и согре́й моли́твами Твои́ми/ жи́знь на́шу, Пречи́стая Богоро́дице,/ Со́лнца о́блаче светолу́чнаго и неизрече́ннаго,/ Тя бо упова́ние непосты́дное и́мамы,/ и Предста́тельницу ми́лостиву челове́ком,/ и Спору́чницу покая́ния и исправле́ния их,/ те́мже вопие́м Ти:/ Де́во Всесвята́я, сла́ва Тебе́.</p>
				<p>
					<style>Стих: </style>Обрати́ся, душе́ мой, в поко́й твой,/ я́ко Госпо́дь благоде́йствова Тя.
				</p>
				<p>При́зри, еди́на Многоми́лостивая,/ на долготерпе́ние люде́й Твои́х,/ во обстоя́ниих многообра́зных стра́ждущих,/ воста́ни на по́мощь на́шу/ и побори́ вся, борю́щия ны,/ да Тя Побо́рницу в беда́х необори́мую/ Арха́нгельскими глаго́лы велича́ем:/ ра́дуйся, Благода́тная, Госпо́дь с Тобо́ю,/ ра́дуйся, Неве́сто Неневе́стная.</p>
				<p>
					<style>Сла́ва, и ны́не,</style>
					<style>глас 6</style>:
				</p>
				<p>Пресия́ющая Твоя́ чудеса́ кто испове́сть,/ или́ кто возмо́жет пове́дати стра́шная Твоя́, Богоро́дице, та́инства?/ Боже́ственная бо благода́ть я́ве осеня́ет всечестну́ю ико́ну Твою́,/ те́мже, в воню́ ми́ра чуде́с Твои́х притека́юще,/ неду́гов исцеле́ния бога́тно почерпа́ем,/ Но, о Влады́чице,/ не помяни́ мно́жества беззако́ний на́ших,/ утоли́ от нас рыда́ния слез/ и ми́лостиво предста́тельствуй за рабы́ Твоя́.</p>
				<p>
					<style>Та́же </style>Ны́не отпуща́еши: 
					<style>по</style> О́тче наш: 
					<style>тропа́рь (пи́сан на вели́цей вече́рни).</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, Глас 6</style>:
				</p>
				<p>Ны́не прии́де гре́шным спасе́ние,/ благода́ть Бо́жия на земли́ яви́ся/ и избавле́ние челове́ком наста́,/ мир ве́сь просвети́ся:/ се бо Ма́терь Бо́жия/ на плеща
					<style>́</style> Своя́ подъе́млет ка́ющихся грехопаде́ния/ и на поми́лование воздвиза́ет ру́це к Сы́ну Своему́./ Лю́дие, ра́дости испо́лнитеся/ и, обстоя́ще держа́вный о́браз гре́шных Спору́чницы,/ возопи́йте, глаго́люще:/ Богоро́дице Мари́е,/ покры́й нас благода́тию Свое́ю/ и те́пле моли́ся о всех нас.
				</p>
				<p>Па́че лучеза́рныя со́лнечныя зари́/ облиста́ дне́сь светоно́сная ико́на гре́шных Спору́чницы,/ вся земноро́дная утеша́я чудесы́/ и совоку́плены показу́я ве́рных собра́ния./ Дне́сь лику́ют с ли́ки А́нгельскими челове́цы/ и вся тва́рь просвеща́ется благода́тию,/ во умиле́нии вопию́щи:/ о Пречу́дная Богоро́дице Де́во,/ уте́ши лю́ди скорбя́щия/ и покры́й ны Боже́ственным предста́тельством Твои́м.</p>
				<p>О, ди́вное и преве́лие чу́до/ и соверше́нное па́че естества́:/ Не́бо на земли́ нам Цари́ца всех показа́/ явле́нием пресла́вныя Своея
					<style>́</style> ико́ны,/ от Нея́же су́щим во мра́це грехо́внем непреста́нно веща́ет:/ лю́дие Мои́, преста́ните от слез/ и ктому́ отсе́ле не пла́чите,/ но воспряни
					<style>́</style>те от беззако́ний ва́ших/ и ве́чно ра́дуйтеся со Мно́ю в Небе́сных оби́телех,/ Аз бо е́смь Спору́чница гре́шных к Моему́ Сы́ну/ и спасе́ния ва́шего При́сная Хода́таица.
				</p>
				<p>Пречестно́е прия́т и бога́тое украше́ние,/ о́браз Богома́тере святы́й и многоцеле́бный,/ красото́ю Небе́снаго светоли́тия просия́вший,/ Це́рковь земна́я све́тится ра́достно,/ просвеща́ется и красу́ется благода́тию,/ я́ве обре́тши ми́ру Хода́таицу но́ву,/ любе́зно ру́це Своя́ за гре́шники ко Го́споду простира́ющую/ и моля́щуюся о изглажде́нии вины́/ и Ца́рствия ве́чнаго насле́дии/ во спасе́ние на́ше и утвержде́ние.</p>
				<p>
					<style>И́ны стихи́ры, глас 2, самогла́сны:</style>
				</p>
				<p>Со́лнечных сия́ний светле́йшая Ма́терь Бо́жия/ предстои́т ны́не огнезра́чному Престо́лу Сы́на/ и ру́це Своя́, и́миже носи́ла е́сть Богомладе́нца Христа́,/ простира́ет к Нему́ во смире́нием проше́нии,/ со слеза́ми умоля́я Возлю́бленное Ча́до Свое́/ любо́вию озари́ти заблу́ждшее ста́до слове́сных ове́ц/ и еле́ем человеколю́бия умягчи́ти се́рдца, грехми́ ожесточе́нная,/ и земноро́дным всем, со тре́петом жре́бия своего́ ожида́ющим,/ утеша́я бо́дрственно, глаго́лет:/ лю́дие, дерза́йте во упова́нии,/ Аз е́смь с ва́ми, и никто́же на вы.</p>
				<p>Кто Тя по достоя́нию похва́лит и ублажи́т,/ Отрокови́це Богоневе́стная?/ Твои́м бо те́плым предста́тельством/ раздра́ся рукописа́ние грехо́в на́ших/ и гряду́щий гнев Бо́жий мимои́де,/ те́мже, благодаря́ще, зове́м Ти:/ ра́дуйся, сокро́вище неисчерпа́емое живота́,/ ра́дуйся, две́ре покая́ния,/ ра́дуйся, гре́шных Спору́чнице,/ от пото́па грехо́внаго мир спаса́ющая.</p>
				<p>
					<style>Глас 8</style>: Вели́чия Твоя́ кто испове́сть, Богоро́дице?/ Явле́нием бо Твоея́ ико́ны/ удиви́ла еси́ град наш,/ мно́гия неду́ги врачу́я и боле́зни исцеля́я/ источе́нием честна́го и цельбоно́снаго ми́ра;/ те́мже, Де́во Влады́чице,/ толи́ку Тя иму́ще Предста́тельницу к Ще́дрому Бо́гу,/ ко спаси́тельному Твоему́ покро́ву прибега́ем, зову́ще:/ спаси́, Госпоже́, и защити́ Твои́ми моли́твами/ Бо́гом храни
					<style>́</style>мую страну́ на́шу,/ на Тя бо все упова́ние на́ше возлага́юще,/ не постыди́мся во ве́ки.
				</p>
				<p>К Богоро́дице приле́жно ны́не притеце́м/ и к подно́жию чу́днаго Ея́ о́браза припаде́м,/ в покая́нии зову́ще:/ Влады́чице Пренепоро́чная,/ прогне́вася Сын Твой на гре́шныя рабы́ Твоя́,/ Ще́драго бо на гнев обрати́хом мы,/ но на ми́лость претвори́ Его́, Чи́стая,/ Тя бо ны́не предлага́ем за ны Хода́таицу,/ да Ма́терним проше́нием умоле́н бу́дет/ и плене́нныя грехи́ лю́ди Твоя́/ изба́вит ча́емыя ско́рби/ и сме́рти го́рькия.</p>
				<p>
					<style>Сла́ва, и ны́не,</style>
					<style>глас то́йже:</style>
				</p>
				<p>Прииди́те, вси лю́дие,/ и ви́дите Боже́ственное сокро́вище/ — светолу
					<style>́</style>чную ико́ну Богома́тере,/ гре́шников Спору́чницею нарица́емую/ и всем чуде́с дары
					<style>́</style> оби́льно подаю́щую./ Да возра́дуется вся земля́ Росси́йская/ о неизрече́нней ми́лости Де́вы, Ма́тери Царя́ Христа́,/ ру́ку бо Свою́ просте́рши от Пречи́стаго о́браза,/ подаде́ му́жу сосу́д, ми́ра испо́лненный,/ в зна́мение непреста́ннаго попече́ния Своего́ о лю́дех неду́жных/ и жи́знию грехо́вною разсла́бленных,/ нося́ всем мир, и спасе́ние,/ и ве́лию Небе́сную ми́лость.
				</p>
				<p>
					<style>Та́же вход. Проки́мен дне и чте́ния три Богоро́дичны 
						<emphasis>(зри 14-ое марта).</emphasis>
					</style>
				</p>
				<p>
					<style>На лити́и стихи́ры, глас 1:</style>
				</p>
				<p>Ки́ими похва́льными пе́сньми/ воспое́м Пречи́стую Ма́терь Емману́илеву?/ Е́юже слез потреби́ся се́тование/ и во тьме́ согреше́ний ходя́щим свет Небе́сный возсия́./ Сия́ бо дарова́ нам сла́вы ра́йския наслажде́ние/ святы́я Своея
					<style>́</style> ико́ны пречу́дным явле́нием,/ и́мже бесо́встии отгоня́ются полцы́,/ и А́нгельстии свеселя́тся чи́нове,/ и совокупле́ния ве́рных све́тло пра́зднуют,/ любо́вию чту́ще Засту́пницу ро́да христиа́нскаго/ и покая́ния Всемо́щную Спору́чницу.
				</p>
				<p>Прииди́те ны́не, празднолю́бцы вси,/ цве́ты доброде́телей взе́мше,/ а́ки венцы́ благоуха́нными,/ укра
					<style>́</style>сим о́браз Спору́чницы на́шея,/ Я́же с на́ми всегда́ неви́димо спребыва́я,/ к торжеству́ нас ны́не созва́/ и, огражда́я честны́м Свои́м покро́вом/ от вся́ких напа́стей, бед и скорбе́й,/ непреста́нно мо́лится о душа́х на́ших.
				</p>
				<p>Ра́дуйся, вселе́нныя Хода́таица Преблага́я,/ Тобо́ю бо изба́вися от кля́твы,/ но, я́ко дерзнове́ние иму́щи ко благосе́рдию Сы́на Своего́,/ Ма́тернею Твое́ю моли́твою/ не оскуде́й моли́тися, Пречи́стая,/ поми́ловатися душа́м на́шим.</p>
				<p>
					<style>Сла́ва, и ны́не,</style>
					<style>глас 5</style>:
				</p>
				<p>Преподо́бней Мари́и подража́юще,/ возведе́м о́чи своя́ на ико́ну Благослове́нныя Отрокови́цы,/ всех же пока́явшеся свои́х прегреше́ний,/ страсте́й прило́ги от души́ оты
					<style>́</style>мем/ и на пу́ть спаси́тельный доброде́телей востече
					<style>́</style>м,/ во умиле́нии вопию́ще Присноде́ве:/ ра́дуйся, гре́шным Спору́чнице,/ Еди́на, всем вско́ре предста́тельствующая.
				</p>
				<p>
					<style>На стихо́вне стихи́ры, глас 3</style>:
				</p>
				<p>Прииди́те, вси концы́ земли́,/ светоно́сное за ны предста́тельство Бо́жия Ма́тере ублажи́м,/ и́бо, ру́це Своя́ к Сы́ну возде́ющи, мо́лится;/ те́мже ди́вным прославле́нием о́браза Ея
					<style>́</style>/ мир оживле́н бы́сть,/ псалмы́, и пе́ньми, и пе́сньми духо́вными/ со все́ми святы́ми пра́зднуем све́тло.
				</p>
				<p>
					<style>Стих: </style>Помяну́ и́мя Твое́/ во вся́ком ро́де и ро́де.
				</p>
				<p>Прегреше́ний пучи́ною обурева́еми,/ к ти́хому приста́нищу Твоея
					<style>́</style> любве́, Богоро́дице, прибега́ем/ и, припа́дающе к Пречи́стому Твоему́ о́бразу,/ со слеза́ми взыва́ем Ти:/ простри́ Держа́вную десни́цу рабо́м Твои́м, Пренепоро́чная,/ и моли́ся приле́жно Сы́ну Твоему́/ пода́ти вселе́нней отпуще́ние грехо́в,/ нам же всем пре́жде конца́ исправле́ние/ и душа́м на́шим мир и ве́лию ми́лость.
				</p>
				<p>
					<style>Стих: </style>Слы́ши, Дщи, и ви́ждь,/ и приклони́ у́хо Твое́.
				</p>
				<p>Отпуще́ние грехо́в и напа́стей избавле́ние/ всеси́льною Твое́ю моли́твою прие́млюще,/ Тя, Засту́пницу ве́рных,/ я́ко всех благи́х вину́ воспева́ем/ и Спору́чницу благохва́льну спасе́ния на́шего/ пе́сньми немо́лчными ны́не прославля́ем.</p>
				<p>
					<style>Сла́ва, и ны́не,</style>
					<style>глас то́йже:</style>
				</p>
				<p>Ны́не честву́юще Тя в цельбоно
					<style>́</style>снем о́бразе Твое́м, Пречи́стая,/ смире́нно тому́ покланя́емся, и любе́зно целу́ем/ и, к Твое́й безме́рней любви́ возвыша́емы,/ благода́ть исцеле́ний от Него́ почерпа́ем,/ хва́лим же Тя, Помо́щницу си́льну и пресла́вну/ и Спору́чницу спасе́ния на́шего во ве́ки.
				</p>
				<p>
					<style>Тропа́рь глас 4:</style>
				</p>
				<p>Умолка́ет ны́не вся́кое уны́ние/ и страх отча́яния исчеза́ет,/ гре́шницы в ско́рби се́рдца обрета́ют утеше́ние/ и Небе́сною любо́вию озаря́ются све́тло:/ дне́сь бо Ма́терь Бо́жия простира́ет нам спаса́ющую ру́ку/ и от Пречи́стаго о́браза Своего́ веща́ет, глаго́ля:/ Аз Спору́чница гре́шных к Моему́ Сы́ну,/ Сей дал Мне за них ру́це слы́шати Мя вы́ну./ Те́мже, лю́дие, обремене́ннии грехи́ мно́гими,/ припади́те к подно́жию ико́ны Ея́, со слеза́ми вопию́ще:/ Засту́пнице ми́ра, гре́шным Спору́чнице,/ умоли́ Ма́терними Твои́ми моли́твами Изба́вителя всех,/ да Боже́ственным всепроще́нием покры́ет грехи́ на́ша/ и све́тлыя две́ри ра́йския отве́рзет нам,/ Ты бо еси́ предста́тельство и спасе́ние ро́да христиа́нскаго.</p>
				<p>
					<style>Ин тропа́рь, глас 3</style>:
				</p>
				<p>Тебе́, милосе́рдия исто́чнику при́сно теку
					<style>́</style>щему/ и Спору́чнице гре́шных, недосто́йнии раби́ Твои́, Богоро́дице,/ припа́дающе, скорбя́ще, вопие́м Ти:/ спаса́й нас от бед, Влады́чице,/ и ма́терним Твои́м хода́тайством испроси́ всем нам ве́чное спасе́ние.
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь: 
					<style>Тропа́рь, два́жды. Сла́ва, и ны́не:</style> Не умолчи́м никогда́:
				</p>
				<p>
					<style>По 1-м стихосло́вии седа́лен, глас 4</style>.
				</p>
				<p>
					<style>Подо́бен:</style> Яви́лся еси́ дне́сь:
				</p>
				<p>Заря́ми просия́ всеми́рная ра́дость о́браза Твоего́, Де́во Ма́ти Мари́е:/ на земли́ просвети́ мы́сли любо́вию пою́щих Тя.</p>
				<p>
					<style>Сла́ва, и ны́не, то́йже.</style>
				</p>
				<p>
					<style>По 2-м стихосло́вии седа́лен,</style>
					<style>глас 4</style>.
				</p>
				<p>
					<style>Подо́бен:</style> Удиви́ся:
				</p>
				<p>Де́ва Мари́я Богоро́дица вои́стинну, я́ко о́блак све́тлый, нам возсия́./ Ктому́ Ада́м не осужда́ется,/ и Е́ва от уз свободи́ся,/ сего́ ра́ди и мы зове́м, вопию́ще с дерзнове́нием, еди́ней Чи́стей:/ Пресвята́я Де́во, моли́ Сы́на Твоего́/ пода́ти грехо́в оставле́ние.</p>
				<p>
					<style>Сла́ва, и ны́не,</style>
					<style>то́йже.</style>
				</p>
				<p>
					<style>По полиеле́и седа́лен, глас 1.</style>
				</p>
				<p>
					<style>Подо́бен:</style> А́нгельский си́лы:
				</p>
				<p>Деви́ческаго Твоего́ чре́ва красе́н клас я́влься:/ израсти́ла бо еси́ ми́рови Жи́знь,/ сего́ ра́ди Си́лы Небе́сныя вопию́т Тебе́, Богоро́дице,/ сла́вяще честно́е Твое́ пра́зднество, Пречи́стая:/ сла́ва о́бразу Твоему́,/ сла́ва де́вству Твоему́, Ма́ти Безневе́стная.</p>
				<p>
					<style>Сла́ва, и ны́не, то́йже.</style>
				</p>
				<p>
					<style>Степе́нна, 1-й антифо́н 4-го гла́са. Проки́мен,</style>
					<style>глас 4</style>: Помяну́ и́мя Твое́/ во вся́ком ро́де и ро́де. 
					<style>Стих: </style>Отры́гну се́рдце мое́ сло́во бла́го,/ глаго́лю аз дела́ моя́ Царе́ви. Вся́кое дыха́ние: 
					<style>Ева́нгелие от Луки́, зача́ло 4.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Сокро́вище некра́домое/ обрето́хом Тя, Богоро́дице Де́во,/ преве́лиих бо дарова́ний сподо́билася еси́/ от Сы́на Возлю́бленнаго:/ приноси́ти Тому́ ру́це в поруче́ние за лю́ди согреши́вшия./ Спаси́ у́бо благода́тию Твое́ю/ град наш и лю́ди,/ бори
					<style>́</style>мым страстьми́ — умире́ние,/ обурева́емым волна́ми грехо́вными — тишину́,/ еди́на Предста́тельнице ве́рных.
				</p>
				<p>
					<style>Кано́н,</style>
					<style>глас 2</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Во глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло е́сть,/ препросла́вленный Госпо́дь/ сла́вно бо просла́вися.</emphasis>
				</p>
				<p>В наро́читый де́нь пра́здника на́шего/ отве́рзем, лю́дие, уста́ своя́/ и но́выми пе́сньми вели́чия Присноде́вы воспое́м./ Се бо явле́нием святы́я Своея
					<style>́</style> ико́ны — гре́шным Спору́чницы —/ мно́жеством чуде́с от нея́ сла́вно просла́вися.
				</p>
				<p>Я́коже светоза́рное Со́лнце, от го́ры Сина́йския возсия́вшее,/ облиста́ нас о́браз Спору́чницы гре́шных,/ и́мже благода́ти зало́г ми́ру дарова́ся и спасе́ние на земли́ возвести́ся,/ покро́в и прибе́жище ве́рным, любо́вию почита́ющим Его́.</p>
				<p>Руко́ю кре́пкою лю́ди Своя́ от го́рькия рабо́ты Изба́вльшему/ и из глубины́ морски́я Изве́дшему/ простри́ ру́це Твоя́, Де́во Чи́стая, и моли́ся приле́жно,/ да изведе́т из пле́на грехо́внаго ду
					<style>́</style>ши ве́рных,/ пра́зднующих све́тло заступле́ние Твое́.
				</p>
				<p>Всех па́дших воста́ние,/ заблужда́ющих Наста́внице, уныва́ющих ра́дование,/ боля́щих исцеле́ние и всех гре́шных спасе́ние,/ соблюди́ и сохрани́ нас, Госпоже́,/ Боже́ственным к Сы́ну за ны хода́тайством Твои́м.</p>
				<p>
					<style>Катава́сия: </style>Отве́рзу уста́ моя́:
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Непло́дствовавший мой ум/ плодоно́сен, Бо́же, покажи́ ми,/ Де́лателю до́брых, Насади́телю благи́х,/ благоутро́бием Твои́м.</emphasis>
				</p>
				<p>Свы́ше да́нною Ти благода́тию обнови́ла еси́, Спору́чнице ми́ра,/ мно́гими грехми́ обветша́вшия сердца
					<style>́</style> на́ша,/ и, возде́ющи ру́це, мо́лишися к Сы́ну Твоему́ за лю́ди согреши́вшия:/ спаси́, Де́во, нас моли́твами Твои́ми.
				</p>
				<p>Я́ко о́блак дождено́сный, ви́дим о́браз Твой, Влады́чице ми́ра,/ во́ду бо спаси́тельную чуде́с от Него́ испуща́ющи,/ грехми́ изсо́хшия се́рдца благода́тию напая́еши/ и приво
					<style>́</style>дише нас к творе́нию доброде́телей плода́,/ сего́ ра́ди любо́вию ублажа́ем Тя.
				</p>
				<p>Жезл Ааро́нов процве́тший именова́ Тя дре́вле Моисе́й,/ Цвет бо живоно́сный – Христа́ — прозябла́ еси́,/ Ему́же просте́рши дла́ни, моли́ся, Богома́ти,/ страстьми́ умерщвле́нныя ду
					<style>́</style>ши на́ша оживи́ти плодоно
					<style>́</style>сного благода́тию Свое́ю.
				</p>
				<p>Ороси́ нас росо́ю моли́тв Твои́х, Богороди́тельнице,/ и непло́дная в пусты́не грехо́вней увяда́ющая се́рдца на́ша плодоно́сны ны́не соде́лай/ всеси́льным к Бо́гу хода́тайством Твои́м.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Прише́л еси́ от Де́вы, не Хода́тай, ни А́нгел,/ но Сам, Го́споди, вопло́щся,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</emphasis>
				</p>
				<p>Пришла́ еси́ в мир за гре́шники Хода́таица,/ и я́ко А́нгел утеша́яй и ко исправле́нию вся подвиза
					<emphasis>́</emphasis>яй;/ те́мже у́бо, Ма́ти Бо́жия, Спору́чница бу́ди ми во бла́го,/ я́ко да обращу́ся и пре́жде согреше́нных разреше́ние прииму́, ра́достно вопию́ще:/ сла́ва си́ле Твое́й, Го́споди.
				</p>
				<p>Сокро́вище безце́нное обрето́хом —/ светоно́сный о́браз Твой, Богоро́дице, мирото́чный и многоцеле́бный,/ благода́ти Бо́жия оби́льно преиспо́лненный,/ Ему́же покланя́ющеся, источи́ти про́сим освяще́ние душа́м и телесе́м на́шим.</p>
				<p>Ле́ствица яви́лася еси́ обра́зно Иа́кову,/ от земли́ к высоте́ утвержде́нная,/ е́юже сни́де Влады́ка Не́ба и земли́,/ да То́ю пу́ть пра́вый покая́ния пока́жет нам/ и к черто́гам Небе́сным возведе́т лю́ди согреши́вшия.</p>
				<p>Еди́на наде́жда несумне́нная и гре́шным Спору́чница Ты еси́, Пречи́стая,/ Тобо́ю бо Христо́с Бог, прекло́нь Небеса́,/ на зе́млю сни́де обнови́ти па́дшее созда́ние Свое́;/ те́мже, проси́, Де́во, грехо́в проще́ние дарова́ти нам, ве́рою пою́щим Ему́:/ сла́ва си́ле Твое́й, Го́споди.</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Хода́тай Бо́гу и челове́ком был еси́, Христе́ Бо́же:/ Тобо́ю бо, Влады́ко, к Светонача́льнику, Отцу́ Твоему́,/ от но́щи неве́дения/ приведе́ние и́мамы.</emphasis>
				</p>
				<p>Хода́тай Бо́гу и челове́ком, Христо́с Бог,/ Хода́таицу Тя ми́ру показа́ и гре́шным Спору́чницу./ Его́же ми́лостива соде́лай нам, Пресвята́я Ма́ти Де́во,/ те́плым заступле́нием Твои́м.</p>
				<p>Па́че со́лнца светле́ется о́браз Твой, Богоневе́сто,/ всю страну́ на́шу осиява́ющий зна́мении и чудесы́,/ тьму́ же грехо́вную разгоня́ющий и благо́е всем источа́ющий Небе́сное ми́ро/ во спасе́ние ве́рных и ми́ру христиа́нскому во обновле́ние.</p>
				<p>Руно́ Тя Гедео́н вообрази́ ороше́нное,/ на него́же, я́ко роса́, Христо́с Бог сни́де,/ да, росо́ю моли́тв Твои́х ороше́ннии,/ гре́шницы к покая́нию подви́гнутся/ и к ве́чным оби́телем Светонача́льника Отца́ Небе́снаго приведе́ние да и́мут.</p>
				<p>Се пла́чу и рыда́ю го́рце,/ егда́ от но́щи нераде́ния во ум прииду́ от мно́гих мои́х злых прегреше́ний./ Те́мже молю́ Тя, Ма́ти Блага́я:/ Спору́чница бу́ди ми и наста́ви мя на пу́ть, е́же ходи́ти во и́стине,/ сле́зы принося́ще о свои́х согреше́ниих.</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валяя́ся,/ неизсле́дную милосе́рдия Твоего́ призыва́ю бе́здну;/ от тли, Бо́же, мя возведи́.</emphasis>
				</p>
				<p>Ра́дости нам ве́чныя и жи́зни нетле́нныя Хода́таица яви́лася еси́, Богороди́тельнице,/ принося́ще за ны ру́це к Сы́ну Твоему́ и Спа́су всех,/ вся́ку сле́зу от лица́ земна́го отъе́мшему/ и неизсле́дную милосе́рдия Своего́ бе́здну Тобо́ю ми́ру показа́вшему.</p>
				<p>Святи́теля Никола́я, предстоя́ща о́бразу Твоему́,/ благогове́йный муж узре́ти сподо́бися/ и благоволе́ния Твоего́ глаго́лы от <style>Тебе</style>́, Цари́це, услы́ша,/ я́же ве́рным бы́ша во утвержде́ние/ и о лю́дех промышле́ния Твоего́ во свиде́тельство.</p>
				<p>Сви́ток нов Тебе́ Исаи
					<emphasis>́</emphasis>я, Де́во, предви́дев,/ на не́мже написа́ся живо́е сло́во О́тчее,/ Его́же моли́, Чи́стая, Всеблаже́нная,/ в кни́зе мне живы́х написа́тися/ и мно́гих зол мои́х разтерза́ти сви́ток/ покая́ния предо́брыми о́бразы.
				</p>
				<p>Из глубины́ бе́здны грехо́вныя к Тебе́ ру́це простира́ю/ и скве́рнии устне́ мои́ к моле́нию отверза́ю,/ подно́жию же ног Твои́х, Влады́чице, припа́даю/ и, рыда́ющи, вопию́ Ти:/ моли́ся, Засту́пнице, Сы́ну Твоему́,/ проще́ние улучи́ти ми и ми́лость в Де́нь су́дный.</p>
				<p>
					<style>Конда́к, глас 1</style>:
				</p>
				<p>Честно́е жили́ще бы́вшее/ неизрече́ннаго естества́ Боже́ственнаго/ вы́ше сло́ва и па́че ума́/ и гре́шным еси́ Спору́чница,/ подава
					<emphasis>́</emphasis>еши благода́ть и исцеле́ние,/ я́ко Ма́ти всех Ца́рствующаго:/ моли́ Сы́на Твоего́/ получи́ти нам ми́лость в Де́нь су́дный.
				</p>
				<p>
					<style>И́кос:</style>
				</p>
				<p>Светоно́снаго явле́ния/ и пресла́внаго Твоея́ ико́ны, Спору́чницы гре́шных прославле́ния,/ чуде́с же мно́гих пучи́ны и ми́ра многоцеле́бнаго излия́ния/ вити́йствующих уста́ не возмога́ют испове́дати досто́йно;/ мы же, гре́шнии и смире́ннии, что возглаго́лем Ти, Богоневе́стная Де́во?/ То́кмо: поми́луй нас/ Еди́ну бо Тя жи́зни на́шея стяжа́хом Храни́тельницу и Наде́жду кре́пку спасе́ния,/ Те́мже мо́лим Тя, о Благосе́рдная:/ Спору́чница нам покая́ния яви́ся/ и хода́тайствуй к Сы́ну Твоему́:/ да бу́дущих истяза́ний изба́вимся/ и ми́лостива Его́ обря́щем в Де́нь су́дный.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Богопроти́вное веле́ние/ беззако́ннующаго мучи́теля/ высо́к пла́мень вознесло́ е́сть./ Христо́с же простре́ благочести́вым отроко́м ро́су духо́вную,/ Сый благослове́н и препросла́влен.</emphasis>
				</p>
				<p>В но́щи, и во дни, и во вся́ких обстоя́ниих/ спасе́ние тве́рдо и́мамы Тя, Богоро́дице, христиа́ном покро́в и прибе́жище,/ вы́ну бо ру́це ко Го́споду просте́рши,/ росо́ю моли́тв Твои́х, я́коже о́троки благочести́выя,/ охраня
					<emphasis>́</emphasis>еши от напа́стей ве́рныя, зову́щия:/ благослове́нна еси́, Ма́ти Де́во, и препросла́влена.
				</p>
				<p>Не терпя́ муж благочести́вый зре́ти неизрече́ннаго от о́браза Твоего́ осия́ния,/ на зе́млю ниц паде́, моля́ся;/ мы же, гре́шнии, благода́тную ико́ну сию́ зря́ще,/ любо́вно вопие́м Ти:/ благослове́нна бу́ди, Спору́чнице спасе́ния на́шего,/ и препросла́влена во ве́ки.</p>
				<p>Серафи́м дре́вле, клеща́ми у́гль нося́й горя́щий,/ во уста́ косну́ся Иса́ии, попаля́я грехи́ его́./ Ты же, клеща́ светоза́рная су́щи, Богоро́дице,/ У́гль Боже́ственный носи́вшая, Христа́ Иису́са,/ прикосни́ся Его́ милосе́рдию,/ да опали́т грехи́ на́ша и беззако́ния лю́тая.</p>
				<p>Не отве́ржи мене́ от лица́ Твоего́, Всенепоро́чная,/ егда́ к Пречи́стому о́бразу Твоему́ воззрю́, стеня́ще о гресе́х тя́жких,/ но ми́лостива бу́ди ми Засту́пница к Сы́ну,/ милосе́рдием бо преклоня́ется и спасе́ние гре́шников соде́лывает хода́тайством Твои́м.</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га/ по́йте, дела́, я́ко Го́спода/ и превозноси́те во вся ве́ки.</emphasis>
				</p>
				<p>В пе́щь о́гненную страсте́й ми́ра снизше́дшую/ и пла́мень грехо́вный в ро́су покая́ния спаси́тельнаго прело́жшую Богоро́дицу,/ прекра́сный лик ве́село спле́тши,/ по́йте, дела́, я́ко Засту́пницу ми́ра Де́ву Чи́стую,/ и превозноси́те во вся ве́ки.</p>
				<p>Све́та Небе́снаго в но́щи многообра́зными игра́ньми сла́вят всечестну́ю ико́ну Твою́, Влады́чице, Го́рнии чи́ни/ и Тебе́, Богоневе́стную Ма́терь, ублажа́ют ра́достно./ Ю́же, я́ко Световоди́тельницу из тьмы́ грехо́вныя,/ лю́дие, превозноси́те во вся ве́ки.</p>
				<p>От дре́вле до ны́не Саму́ Ма́терь Царя́ Христа́/ Уте́шительницу тве́рду в напа́стех иму́щи,/ в ско́рбех же и печа́лех при́сное избавле́ние,/ в беда́х по́мощь и в покая́нии Спору́чницу,/ благослови́те, сы́нове челове́честии,/ по́йте Сию́ и превозноси́те во вся ве́ки.</p>
				<p>Да́ждь рабо́м Твои́м, Всеблага́я Цари́це, проше́ния спаси́тельная в хра́ме сем,/ в не́мже исто́чник пресла́вных чуде́с показа́ла еси́,/ то́ки ми́ра источа́я от свята́го о́браза Твоего́,/ и́миже стра́сти душ и теле́с врачу́еши неизрече́нным милосе́рдием Твои́м.</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Безнача́льна Роди́теля Сын, Бог и Госпо́дь,/ воплоще́н от Де́вы, нам яви́ся,/ омраче́нныя просвети́ти, собра́ти расточе́нная,/ тем Всепе́тую Богоро́дицу велича́ем.</emphasis>
				</p>
				<p>Не возмога́ет сло́во челове́ческое,/ ниже́ язы́к всяк похвали́ти Тя досто́йно,/ но Ты, Пресвята́я, благода́ть неоску́дную от Го́спода прии́мшая/ и гре́шным Спору́чница свы́ше преднарече́нная,/ вре́тище прегреше́ний на́ших расто́ргни и омраче́нныя просвети́ ны,/ весе́лием же доброде́телей препоя́сующи,/ не оста́ви нас заступле́нием Твои́м,/ да Тя, Всепе́тую Богоро́дицу, велича́ем.</p>
				<p>Све́том невеще́ственнаго светоли́тия сия́я, о́браз Твой, Отрокови́це Непоро́чная,/ омраче́нныя грехми́ просвеща́ет и расточе́нная вся под кров спаси́тельный хра́ма Твоего́ собира́ет,/ тем, веселя́щеся, Тя, Всепе́тую Богоро́дицу, велича́ем.</p>
				<p>Я́коже Дави́д пра́отец дре́вле пред се́нным ковче́гом взыгра́ше ра́достно,/ си́це и мы Цари́це Не́ба прише́дшей пе́сньми взыгра́ем немо́лчными,/ сла́вяще о́браза Ея́ многоцеле́бнаго всечестно́е прославле́ние.</p>
				<p>Сра́дуемся дне́сь и свесели́мся неизрече́нному Бо́жию дарова́нию/ — ди́вному о́бразу Присноде́вы,/ ра́дость бо ве́чную от Него́ источа́ет нам, напа́стей и печа́лей свобожда́я./ Те́мже благода́рственныя пе́сни воспева́ем весе́лия Хода́таице/ и ве́рно любо́вию вси я́ко Богома́терь велича́ем.</p>
				<p>
					<style>На хвали́тех</style>
					<style>стихи́ры, Глас 7</style>:
				</p>
				<p>Госпо́дь и Ца́рь сла́вы, Небеса́ преклони́в,/ сни́де обнови́ти па́дшее естество́ челове́ческое/ и, на рука́х Твои́х, Де́во, я́ко А́гнец непоро́чен, носи́мый,/ ны́не Твою́ моли́тву прие́млет,/ и проше́ние Твое́ я́ко Сын благи́й во всем исполня́ет,/ Ему́же, Пречи́стая, просте́рши ру́це Твоя́, усе́рдно за ны моли́ся,/ да пода́ст утеше́ние рабо́м Твои́м/ и спасе́т души́ на́ша, я́ко Милосе́рд.</p>
				<p>Недосто́йно предстоя́ще пречи́стому о́бразу Твоему́,/ у́треннюю пе́снь возсыла́ем Ти, Богороди́тельнице,/ из глубины́ грехо́вныя взыва́юще:/ омраче́ние на́ше све́том любви́ Твоея́ просвети́/ и разреши́ неду́ги на́ша го́рькия и неисце́льныя,/ Наде́ждо и Засту́пление всех конце́в земли́/ и еди́на Предста́тельнице ве́рным.</p>
				<p>Ра́дуйся, врата́ Бо́жия Пресвята́я,/ от врат а́довых нас избавля́ющая/ и светоза́рный пу́ть покая́ния показу́ющая,/ и́мже обря́щем врата́, к ве́чней жи́зни вводя́щая,/ заблужда́ющих всех Наста́внице,/ род ве́рных челове́к споруче́нием Твои́м соблюда́й/ и спаса́й души́ на́ша.</p>
				<p>
					<style>Сла́ва и ны́не, глас то́йже:</style>
				</p>
				<p>Под кров Твой, Влады́чице,/ вси земноро́днии, прибега́юще, вопие́м Ти:/ Богоро́дице, упова́ние на́ше,/ изба́ви ны от безме́рных прегреше́ний/ и спаси́ ду́ши на́ша.</p>
				<p>
					<style>Славосло́вие вели́кое, отпу́ст и час 1-й.</style>
				</p>
				<p>
					<style>НА ЛИТУРГИ́И СЛУ́ЖБА ВСЯ БОГОРО́ДИЦЕ</style>
				</p>
				<p>
					<style>Моли́тва</style>
				</p>
				<p>О Влады́чице Преблагослове́нная, Защи́тнице ро́да христиа́нскаго, прибе́жище и спасе́ние притека́ющих к Тебе́! Вем, вои́стинну вем, я́ко зело́ согреши́х и прогне́вах, Преми́лостивая Госпоже́, рожде́ннаго пло́тию от <style>Тебе</style>́ Сы́на Бо́жия, но и́мам мно́гии о́бразы пре́жде мене́ прогне́вавших Его́ благоутро́бие: мытари́, блудни́цы и про́чия гре́шники, и́мже даде́ся проще́ние грехо́в их, покая́ния ра́ди и испове́дания. Ты́я у́бо о́бразы поми́лованных очесе́м гре́шныя души́ моея́ представля́я и на толи́кое Бо́жие милосе́рдие, о́нех прие́мшее, взира́я, дерзну́х и аз, гре́шный, прибе́гнути с покая́нием ко Твоему́ благоутро́бию. О Всеми́лостивая Влады́чице, да пода́си ми ру́ку по́мощи и испро́сиши у Сы́на Твоего́ и Бо́га ма́терними и святе́йшими Твои́ми моли́твами тя́жким мои́м грехо́м проще́ние. Ве́рую и испове́дую, я́ко Той, Его́же родила́ еси́, Сын Твой, е́сть вои́стинну Христо́с, Сын Бо́га Жива́го, Судия́ живы́х и ме́ртвых, воздая́й кому́ждо по де́лом его́. Ве́рую же па́ки и испове́дую Тебе́ бы́ти и́стинную Богоро́дицу, милосе́рдия исто́чник, утеше́ние пла́чущих, взыска́ние поги́бших, си́льную и непрестаю́щую к Бо́гу Хода́таицу, зело́ лю́бящую род христиа́нский, и Спору́чницу покая́ния. Вои́стинну бо не́сть челове́ком ины́я по́мощи и покро́ва, ра́зве Тебе́, Госпоже́ Преми́лостивая, и никто́же, упова́я на Тя, постыде́ся когда́ и, Тобо́ю умоля́я Бо́га, никто́же оста́влен бы́сть. Того́ ра́ди молю́ Твою́ неисче́тную бла́гость: отве́рзи две́ри милосе́рдия Твоего́ мне, заблу́ждшему и па́дшему в тиме́ние глубины́, не возгнуша́йся мене́, скве́рнаго, не пре́зри гре́шнаго моле́ния моего́, не оста́ви мене́, окая́ннаго, я́ко в поги́бель зло́бный враг похи́тити мя и́щет, но умоли́ о мне рожде́ннаго от <style>Тебе</style>́ милосе́рдаго Сы́на Твоего́ и Бо́га, да прости́т вели́кия моя́ грехи́ и изба́вит мя от па́губы моея́; я́ко да и аз со все́ми, получи́вшими проще́ние, воспою́ и просла́влю безме́рное милосе́рдие Бо́жие и Твое́ непосты́дное о мне заступле́ние в жи́зни сей и в несконча́емом ве́це. Ами́нь.</p>
			</section>
			<section>
				<title>
					<p>Икона Божией Матери «Споручница грешных»</p>
				</title>
				<p>Икона Божией Матери «Споручница грешных» названа так по надписи, сохранившейся на иконе: «Аз Споручница грешных к Моему Сыну...». Споручница, то есть Поручительница или Посредница между Господом Иисусом Христом и согрешающими людьми, неусыпная за них Ходатаица и Молитвенница.</p>
				<p>На иконе изображена Пресвятая Богородица с Богомладенцем на левой руке; главы Их украшены венцами. Младенец Иисус обеими руками касается простертой к Нему правой руки Богоматери. Над главой Богоматери начертана звезда, от которой полукружием до половины изображения с обеих его сторон начертано по 6 звезд (вероятно, символизирующих двенадцать святых апостолов). По углам иконы изображены свитки с надписью: «Аз Споручница грешных к Моему Сыну: Сей дал Мне за них руце слышати Мя выну: да тии, иже радость выну Мне приносят, радоватися вечне чрез Мене испросят».</p>
				<p>Образ этот в прошлом столетии находился между другими старинными иконами в обветшавшей часовне у ворот Никольского Одрина монастыря (при реке Одрине), в семи верстах от города Карачева Орловской губернии (ныне одноименный город на территории соседней Брянской области).</p>
				<p>В 1843 году многим жителям Карачева было открыто в сновидениях, что икона является чудотворной.</p>
				<p>В 1844 году от иконы последовало чудесное исцеление двухлетнего мальчика, страдавшего не поддающимися лечению припадками. Тогда же икону торжественно перенесли в соборный храм Никольского монастыря. В последующие годы, особенно во время эпидемии холеры в 1847–1848 годах, многие безнадежно больные, с верою притекшие к чудотворной иконе, заступничеством Богоматери получили исцеление и возвратились к жизни.</p>
				<p>В Никольском монастыре в честь чудотворного образа был сооружен большой трехпрестольный храм. В 1848 году усердием москвича Димитрия Бонческула с образа был сделан список, помещенный первоначально в его доме. Этот список оказался чудотворным, источающим целительное миро, и был перенесен в Никольский храм в Хамовниках. В храме устроили отдельный придел в честь иконы Божией Матери «Споручница грешных», освященный в 1872 году. Этот чудотворный список прославился также исходившим от него светом по ночам и многими другими знамениями. Только с 1844 по 1850 год от иконы «Споручница грешных» последовало не менее 115-ти засвидетельствованных чудесных исцелений.</p>
				<p>Празднование в честь иконы Богоматери совершается (кроме 7 марта) также 29 мая, — установленное в 1898 году, в память 50-летия пребывания чудотворной иконы в московском Никольском храме в Хамовниках.</p>
				<p>Чтимые списки с иконы «С поручница грешных» имелись во многих православных храмах в России. Некоторые из них также прославились чудотворениями, как, например, икона в Троицком соборе в Троицкосавске в Забайкальской области (ныне Бурятская АССР).</p>
			</section>
			<section>
				<title>
					<p>Святы́х священному́ченик, в Херсо́не епи́скопствовавших, Васи́лия, Ефре́ма, Капи́тона, Евге́ния, Ефе́рия и про́чих</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 4</style>.
				</p>
				<p>
					<style>Подо́бен:</style> Дал еси́ зна́мение:
				</p>
				<p>Му́ченицы непобеди́мии,/ и иера́рси всехва́льнии,/ и свети́льницы всеми́рнии,/ столпи́ непревра́тнии Боже́ственныя Це́ркве,/ и степе́нь догма́тов,/ и наста́вницы благочести́вых,/ и потреби́телие ле́сти бы́сте, отцы́ небому́дреннии,/ световоди́телие душ на́ших,/ А́нгелов соо́бщницы,/ Тро́ицы побо́рницы.</p>
				<p>Ефре́м сла́вный,/ и Васи́лий Богому́дрый,/ и Капи́тон вели́кий,/ Боже́ственный Агафодо́р/ со Елпи́дием, и Ефе́рием,/ и Евге́нием сла́вным/ словесы́ Боже́ственными да ублажа́тся,/ преподо́бие бо пожи́вше и свяще́нно пострада́вше,/ Ца́рствия яви́шася Небе́снаго жи́телие.</p>
				<p>Умертви́в мудрова́ние плотско́е по́двиги,/ Васи́лий сла́вный мертвеца́ воскреси́/ призыва́нием Боже́ственным;/ Капи́тон же па́ки, свяще́ннейший па́стырь,/ посреди́ пла́мене стоя́, ра́дуяся,/ ви́ден бы́сть неопали́мь./ Тех моли́твами, Человеколю́бче,/ умилостивле́ние нам да́руй/ и ве́лию Твою́ ми́лость.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Скве́рну отмы́й стра́стнаго се́рдца моего́,/ Богоро́дице Всепе́тая,/ и вся я́звы и гное́ния сего́,/ я́же от греха́, очи́сти, Чи́стая,/ и ума́ моего́ уста́ви непостоя́ние,/ я́ко да си́лу Твою́ и вели́кое заступле́ние/ велича́ю, окая́нный/ и непотре́бный раб Твой.</p>
				<p>
					<style>Крестобогоро́дичен. Подо́бен то́йже:</style>
				</p>
				<p>Распина́ема Христа́ Человеколю́бца/ ви́дящи Пречи́стая/ и ре́бра ископава́ема копие́м,/ пла́чущи, вопия́ше:/ что сие́, Сы́не Мой?/ Что Ти безблагода́тнии лю́дие возда́ша,/ за я́же сотвори́л еси́ до́брая им?/ И тщи́шися безча́дствовати Мя, Вселюбе́знейший./ Удивля́юся, Благоутро́бне,/ Твоему́ во́льному распя́тию.</p>
				<p>
					<style>Кано́н, его́же краегране́сие: </style>Седмочи́сленный па́стырей лик почита́ю.
					<style> Ио́сиф. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Боже́ственными светоли́тии му́ченицы облива́еми,/ светоно́сный сей и све́тлый пра́здник ваш всегда́ благоче́стно хва́лящия/ страсте́й мглы изба́вите.</p>
				<p>Сло́во Бо́жие, вопло́щся, вас показа́, всеблагосла́вныя па́стыри,/ Того́ возвести́ти Божество́ заблу́ждшим, преподо́бнии,/ и неве́дением бе́дствующим.</p>
				<p>Вод животво́рных Ду́ха исполня́еми,/ иста́явшия зно́ем лю́тым безбо́жия напои́сте/ и к воде́, сла́внии, спасе́ния наста́висте.</p>
				<p>
					<style>Богоро́дичен:</style> Разреши́ся пра́отцев, Чи́стая, запреще́ние,/ па́че ума́ Рождество́м Твои́м, Пречи́стая,/ и пе́рвый восприя́ша рая́ вход, велегла́сно восхваля́юще Тя.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Огне́м Боже́ственным ум разже́г, Васи́лие всему́дре,/ я́коже па́стырь изря́днейший, ве́щь безбо́жия попали́л еси́.</p>
				<p>Ду́ха све́том су́щия во тьме́ лю́тых, сла́вне,/ к просвеще́нию привле́кл еси́ свята́го креще́ния.</p>
				<p>Стези́ твоя́ к Бо́гу испра́вишася, Васи́лие,/ вся от преле́стнаго пути́ благода́тию к Богоразу́мию обрати́ша.</p>
				<p>
					<style>Богоро́дичен:</style> Избавля́ющаго челове́ки от наси́лия вра́жия,/ родила́ еси́ си́льнаго Го́спода,/ Пречи́стая Де́во Всепе́тая.
				</p>
				<p>
					<style>Седа́лен,</style>
					<style>глас 3</style>.
				</p>
				<p>
					<style>Подо́бен:</style> Красоте́ де́вства:
				</p>
				<p>Ми́ром пома́зания освяти́вшеся,/ па́стырие яви́стеся лю́дем Богому́дрым,/ и, я́ко а́гнцы чи́сти, поже́ршеся, принесо́стеся Сло́ву Началопа́стырю,/ поже́ршемуся, я́ко овча́ти,/ му́ченицы всехва́льнии и свети́льницы всеми́рнии./ Те́мже торжеству́ем вси любо́вию Боже́ственную па́мять ва́шу.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Я́ко невозде́ланная, Де́во, лоза́,/ красне́йший Грозд прозябла́ еси́, источа́ющ нам вино́ спасе́ния,/ всех веселя́щее ду́ши же и телеса́./ Те́мже, я́ко вину́ Тя до́брых блажа́ще при́сно, со А́нгелом вопие́м Ти:/ ра́дуйся, Благода́тная.</p>
				<p>
					<style>Крестобогоро́дичен:</style>
				</p>
				<p>Неискусобра́чная Чи́стая и Ма́ти Твоя́, Христе́,/ ви́дящи Тя ме́ртва ви́сяща на Кресте́, ма́терски пла́чущи, глаго́лаше:/ что Тебе́ воздаде́ евре́йский беззако́нный собо́р и неблагода́рный,/ и́же мно́гих и вели́ких Твои́х, Сы́не Мой, даро́в наслади́выйся?/ Пою́ Твое́ Боже́ственное снизхожде́ние.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Свяще́ннейших му́ченик лик да пое́тся,/ свяще́нства благода́тию и муче́ния озаря́емь,/ и пое́т, веселя́ся:/ сла́ва си́ле Твое́й, Го́споди.</p>
				<p>Богоно́снии ко́рмчии Це́ркве,/ Ефре́м и Агафодо́р, Васи́лий и Капи́тон,/ Ефе́рий, Евге́ний и Боже́ственный Елпи́дий,/ Ду́хом Святы́м яви́шася.</p>
				<p>Научи́вшеся Боже́ственным, отцы́ Боже́ственнии,/ лю́ди в преподо́бии и пра́вде и́стинно упасо́сте/ и коне́ц блаже́нный муче́нием прия́сте.</p>
				<p>Уме́ршии неве́рием уме́ршаго воста́нием получи́ша жи́знь ве́чную,/ тобо́ю ве́ровавше Христу́ Бо́гу на́шему, му́чениче свяще́ннейший Васи́лие.</p>
				<p>
					<style>Богоро́дичен:</style> Умерщвле́нныя оживи́ла еси́ челове́ки,/ Жи́знь Ипоста́сную ро́ждши, Де́во, па́че вся́кия мы́сли, Христа́, Бо́га на́шего,/ Челове́ка за милосе́рдие бы́вша.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой Свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>Ча́шу честна́го муче́ния испи́сте,/ И́мя Госпо́дне, Богоно́снии отцы́, ве́рно призыва́юще.</p>
				<p>Еди́н, ме́ртвым вдыха́яй воскресе́ние,/ моли́твою твое́ю уме́ршаго, Васи́лие, воздвиза́ет,/ уясня́я твое́ пропове́дание.</p>
				<p>Равноче́стна Отцу́ Сы́на пропове́дающе,/ многобо́жное мучи́тельство идолонеи́стовства, отцы́, отгна́сте.</p>
				<p>
					<style>Богоро́дичен:</style> Блаже́ни су́ть лю́дие,/ ве́дущии Тя, Всенепоро́чная, Влады́ки всех Ма́терь/ и любо́вию ублажа́ющий Тя.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею кро́вию.</emphasis>
				</p>
				<p>Похвала́ми Агафодо́ра же, и Евге́ния,/ и Васи́лия вели́каго, и му́драго Елпи́дия увенча́ем,/ иера́рхи и до́блия су́щия му́ченики.</p>
				<p>Зако́нными воспита́нии ду́ха, всему́дрии,/ беззако́ннующим зако́ны спаси́тельныя предложи́вше,/ благоче́стия к просвеще́нию ты́я привлеко́сте.</p>
				<p>Яви́стеся от разли́чных град овча́та,/ еди́нех же люде́й па́стырие и Боже́ственнаго гра́да насле́дницы,/ в не́мже обита́ют Бо́гу угоди́вший му́ченицы.</p>
				<p>
					<style>Богоро́дичен:</style> Зако́на Тя се́ни, проро́ков же гада́ния прообража́ху, Де́во,/ неизрече́нным сло́вом Рождество́ име́вшую, спаса́ющее мир, Всенепоро́чная.
				</p>
				<p>
					<style>Конда́к, глас 2</style>.
				</p>
				<p>
					<style>Подо́бен:</style> В вы́шних живы́й:
				</p>
				<p>Светоно́сный де́нь наста́/ па́стырей, епи́скопствовавщих све́тло в Херсо́не,/ и́хже воспева́ем пра́здник,/ пострада́вших за Христо́вы о́вцы./ Священному́ченицы, моли́те Пастыренача́льника Христа́/ и нас причести́ десна́го ове́ц стоя́ния,/ да вопие́м вам:/ ра́дуйтеся, свяще́ннии отцы́,/ за Христа́ кро́вь свою́ излия́вшии.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В пещи́ авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Ра́дуяся, вшел еси́, о́тче Капи́тоне, в пе́щь,/ пребы́л же еси́ неопали́м, я́коже о́троцы трие́,/ неве́рныя изыма́я огня́ бу́дущаго,/ ве́ровавшия Боже́ственным твои́м чудесе́м.</p>
				<p>Не устраши́вся, не убоя́вся повеле́ния, о́тче свяще́нный Капи́тоне,/ в свяще́нную ри́зу обле́клся еси́,/ в не́йже у́глие о́гненное нося́, блаже́нне.</p>
				<p>Пу́ть загради́л еси́ неразу́мия Боже́ственными словесы́ твои́ми,/ ра́зум благоче́стия всем вложи́в,/ во глубину́ попо́лзшимся идолонеи́стовства,/ священноде́телю Капи́тоне Богоприя́тне.</p>
				<p>
					<style>Богоро́дичен:</style> Созда́вый руко́ю Е́ву, Сло́во Бо́жие, Отрокови́це,/ назда́ти вся восхоте́в, из чре́ва Твоего́ зи́ждется,/ нача́ло прие́мля, Отцу́ и Ду́ху сопресто́льный.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Руце́ распросте́р, Дании́л/ льво́в зия́ния в ро́ве затче́;/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Умертви́вше боле́зньми пло́ть,/ жи́знь безсме́ртную исхода́таисте, отцы́ преподо́бнии,/ всем, ме́ртвым бого́м служа́щим,/ и́же и, спа́сшеся, с ва́ми при́сно зову́т:/ благослови́те, вся дела́ Госпо́дня, Го́спода.</p>
				<p>Согла́сно Евге́ния, ве́рнии, и Агафодо́ра,/ Ефре́ма и Елпи́дия с Ефе́рием воспои́м,/ Васи́лия же и Капи́тона, я́ко низложи́тели врага́ и иера́рхи Христо́вы,/ Ему́же вопие́м:/ вся дела́, благослови́те Госпо́дня Го́спода.</p>
				<p>Возвесели́л еси́ лю́ди, о́тче Ефре́ме, твои́ми уче́ньми/ и ны́не преше́л еси́ к невече́рнему сия́нию и к весе́лию присносу́щному,/ твои́х трудо́в воздая́ния прие́мля и взыва́я:/ вся дела́, благослови́те Госпо́дня Го́спода.</p>
				<p>Пожи́в, всеблаже́нне Васи́лие, на земли́, я́ко А́нгел,/ над страстьми́ плотски́ми ты ца́рствовал еси́ благода́тною/ и преше́л еси́ к Ца́рством Небе́сным,/ Христу́ Царю́ предстоя́ и взыва́я:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен:</style> Ви́ден бы́сть я́ко челове́к из Тебе́ ражда́емь Пресу́щественный,/ сугу́б естество́м, Пречи́стая, де́йствы, и хоте́нии,/ и́мже уподо́бися, изво́лив явля́яся,/ Ему́же вопие́м:/ вся дела́, благослови́те Госпо́дня Го́спода.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя го́ры, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем веселя́щеся, Тя, Богоро́дице, велича́ем.</emphasis>
				</p>
				<p>Священному́чеников святы́х свяще́нную соверша́юще па́мять,/ пе́сньми свяще́нными, прииди́те вси, велегла́сно тех почти́м,/ о нас моля́щияся Всеще́дрому Бо́гу на́шему.</p>
				<p>Яви́стеся, я́ко честно́е ка́мение,/ по земли́ от безбо́жных, му́ченицы, влачи́ми, Боже́ственнии,/ и пре́лести утвержде́ния си́лою Бо́жиею сокруша́юще:/ сего́ ра́ди досто́йно ублажа́етеся.</p>
				<p>Дне́сь град Херсо́н ва́шу па́мять пра́зднует:/ сему́ бо яви́стеся столпи́, и Боже́ственна забра́ла, и утвержде́ния,/ па́стырие, и учи́телие, и моли́твенницы, Богоблаже́ннии.</p>
				<p>Уже́ лико́м А́нгельским лик оте́ц сочи́слися:/ со Евге́нием Ефре́м и Капи́тон, Елпи́дий же и Ефе́рий,/ и Васи́лий сла́вный, и Богому́дрый Агафодо́р.</p>
				<p>
					<style>Богоро́дичен:</style> Нося́щи Христа́ на объя́тиих, руко́ю нося́щаго вся, Богоблагода́тная Отрокови́ца,/ дивя́щися, вопия́ше, глаго́лющи:/ ка́ко и Сы́на познава́ю Тя и Творца́ Моего́ непостижи́маго?
				</p>
			</section>
			<section>
				<title>
					<p>Святые священномученики епископы Херсонесские Ефрем, Василий, Евгений, Елпидий, Агафодор, Еферий и Капитон </p>
				</title>
				<p>Святые священномученики епископы Херсонесские Ефрем, Василий, Евгений, Елпидий, Агафодор, Еферий и Капитон в разное время были епископами в Херсонесе Таврическом (Крым). Они благовествовали Христа и запечатлели свою проповедь мученической смертью в городе, из которого впоследствии воссиял для Руси свет истинной веры. Святой равноапостольный князь Владимир, крестивший киевлян в 988 году, сам принял Святое Крещение в 987 году в Херсонесе.</p>
				<p>Начало просвещения Тавриды (Крымского полуострова) верой Христовой положено, по преданию, святым апостолом Андреем Первозванным. Затем распространению здесь христианства способствовали его же гонители: римские императоры ссылали сюда исповедников Христа. Так, в царствование императора Траяна сослан был в Херсонес святой Климент, епископ Римский (память 25 ноября), ученик святого апостола Павла.</p>
				<p>В 16-й год царствования императора Диоклитиана (301) Патриарх Иерусалимский послал в страну тавроскифскую, в город Херсонес епископов Ефрема и Василия. Мирно трудились они, насаждая Церковь Божию. Затем святой Ефрем отправился к скифам, жившим по Дунаю, где и принял от них мученическую кончину через усекновение честной главы. Это (год кончины неизвестен) было 7 марта.</p>
				<p>Святой Василий продолжал в Херсонесе апостольские труды, обличая заблуждения идолопоклонников. Подвергшись поруганию и избиению, он был изгнан. Святой удалился на гору неподалеку от Херсонеса и жил в пещере. Изгнанный за имя Христово, он молил непрестанно Бога за изгнавших его.</p>
				<p>В то время в Херсонесе умер юноша, единственный сын у одного из знатных горожан, и был погребен вне города. Наступила ночь, но родители не отходили от гроба. Во сне им явился умерший сын и слезно молил обратиться к святому Василию, жившему в пещере. Когда святой Василий, силою Божией освятив воду, возлил ее на умершего, призывая помощь Святой Троицы, мертвый юноша ожил. С почетом был святой Василий введен в город, многие уверовали и крестились.</p>
				<p>Видя запустение своих капищ, диавол вошел в сердца обитавших в Херсонесе иудеев, и те вооружили против святителя Христова слепотствующий народ. Вооруженная толпа напала ночью на его дом, схватила его и, связав, влачила по улицам, пока, наконец, не забила до смерти камнями и палками. Тело святителя было брошено вне города, но звери не тронули его. Это произошло 7 марта 309 года. Останки святого христиане похоронили в пещере.</p>
				<p>Один из учеников святого Василия отправился морем в страну Гелеспонтскую и встретил там трех епископов, выехавших из Иерусалима вместе с Василием и Ефремом: Евгения, Елпидия и Агафодора. Узнав об участи, постигшей святого Василия, они прославили Бога, увенчавшего его мученическим венцом, и решились сами ехать в Херсонес, чтобы продолжить святое дело просвещения язычников. В Херсонесе они с жертвенной самоотверженностью проповедовали Евангелие, но вскоре претерпели мученическую смерть (не позднее 311 года). Святых мучеников побили камнями. Тела их бросили за городской стеной без погребения, но христиане тайно взяли их и с благоговением предали честному погребению в той же пещере.</p>
				<p>Через несколько лет, уже в царствование Константина Великого, из Иерусалима прибыл в Херсонес епископ Еферий. Язычники продолжали жестоко притеснять христиан, и он вынужден был отправиться в Константинополь, чтобы прибегнуть к покровительству императора, склонявшегося уже к принятию христианства. Благодаря этому христиане смогли беспрепятственно совершать богослужения. Еферий мирно правил паствой, построил в Херсонесе храм. Скончался 7 марта на острове Алое на обратном пути из Константинополя, куда вторично ездил благодарить императора Константина VI за защиту христиан.</p>
				<p>Оплакав кончину святителя, херсонесские христиане обратились к императору Константину с просьбой прислать им епископа. На место усопшего прислан был в Херсонес епископ Капитон. Радостно приняли его верные. Но и язычников собралось множество, которые просили от него чудесного знамения, чтобы уверовать в Бога. Твердо уповая на помощь Божию, епископ вошел в разложенный ими огонь, молился среди пламени и вышел из него невредимым, набрав в свою фелонь горящих углей. Многих язычников это чудо обратило ко Христу. Святой Капитон несколько лет был епископом в Херсонесе. Однажды, на пути в Константинополь, он был застигнут бурей, прибившей корабль к берегу в устье Днепра. Местные жители-язычники ограбили корабль, захватили в плен спутников святителя, а его самого утопили. Он скончался мученически 21 декабря, но память его совершается вместе с другими Херсонесскими святителями, пострадавшими 7 марта.</p>
			</section>
		</section>
		<section>
			<title>
				<p>8-й де́нь</p>
			</title>
			<section>
				<title>
					<p>Преподо́бнаго отца́ на́шего и испове́дника Феофила́кта, епи́скопа Никомиди́йскаго</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 1</style>.
				</p>
				<p>
					<style>Подо́бен:</style> Всехва́льнии му́ченицы:
				</p>
				<p>О́тче Феофила́кте,/ Бо́жиими стра́жами соблюда́ем,/ сохране́н был еси́ невреди́м/ и столп непоколеби́м Це́ркве яви́лся еси́,/ искуше́ньми непрекло́нен ерети́ческих ко́зней./ И ны́не моли́ся/ дарова́ти душа́м на́шим/ мир и ве́лию ми́лость.</p>
				<p>О́тче Феофила́кте,/ Бо́га зря, блаже́нне,/ я́ко пости́жно и ви́димо,/ соедине́нием лу́чшим наслажда́яся Сего́/ и прича́стием обожа́емь,/ Еди́наго жела́ннаго и блаже́ннаго,/ ра́дуяся, прия́л еси́, иера́рше всече́стне,/ со А́нгелы ны́не водворя́яся.</p>
				<p>О́тче Феофила́кте,/ от земли́ преста́вився, восте́кл еси́ к Небеси́,/ и в Небе́сных жи́ти селе́ниих/ сподо́бился еси́, блаже́нне,/ изгна́ния ра́ди, е́же за Христа́ претерпе́л еси́,/ Его́же ны́не моли́/ дарова́ти душа́м на́шим/ мир и ве́лию ми́лость.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Неду́говавшую, Пресвята́я, лю́те/ ду́шу мою́ страстьми́ лука́выми исцели́,/ я́же Цели́теля и Спа́са/ всех Христа́ ро́ждшая,/ вся́ку я́зю исцели́вшаго/ уя́звленнаго диа́вольским зломы́слием/ и сме́рти нас изме́ншаго.</p>
				<p>
					<style>Крестобогоро́дичен:</style>
				</p>
				<p>Своего́ А́гнца/ А́гница и непоро́чная Влады́чица/ на Кресте́ я́ко ви́де, зра́ка не иму́ща ниже́ добро́ты,/ увы́ Мне, — рыда́ющи, глаго́лаше, —/ где добро́та Твоя́ за́йде, Сладча́йший?/ где благоле́пие?/ где благода́ть блиста́ющая/ о́браза Твоего́,/ Сы́не Мой любе́знейший?</p>
				<p>
					<style>Тропа́рь,</style>
					<style>глас 6</style>:
				</p>
				<p>Тая́ся, пожи́л еси́, прехва́льне,/ но Христо́с тя показа́,/ я́ко свети́ло на све́щнице мы́сленнем,/ и скрижа́ли ти вручи́ уче́ний духо́вных,/ и́миже, святи́телю Феофила́кте,/ и нас озари́.</p>
				<p>
					<style>Кано́н, его́же краегране́сие: </style>Боже́ственнаго Феофила́кта в пе́снех восхвалю́.
					<style> Кир Феофа́на. Глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Пои́м Го́сподеви,/ прове́дшему лю́ди Своя́ сквозе́ Чермно́е мо́ре,/ я́ко еди́н сла́вно просла́вися.</emphasis>
				</p>
				<p>Престо́лу Влады́чню, о́тче Богоно́се Феофила́кте, предстоя́,/ ве́рою соверша́ющия па́мять твою́ сохрани́.</p>
				<p>Пома́за тя досто́йно благода́ть Ду́ха, всеблаже́нне,/ и́стины ра́ди и нра́вов твои́х ра́ди бла́гости.</p>
				<p>Да Небе́сная, блаже́нне, получи́ши,/ земна́я попра́л еси́ вся и Христу́ Бо́гу после́довал еси́.</p>
				<p>
					<style>Богоро́дичен:</style> Ве́сь жела́ние, И́же из чре́ва Твоего́, Богоневе́стная, благоизво́лив роди́тися,/ сла́дость е́сть и Свет незаходи́мый.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ Свет омраче́нных,/ и пое́т Тя дух мой.</emphasis>
				</p>
				<p>Зако́ном ты повину́яся Влады́ки твоего́, сла́вне архиере́е,/ о зако́нех царе́й пребеззако́нных небре́гл еси́.</p>
				<p>Боже́ственное изображе́ние Христо́во и Пречи́стое почита́л еси́ че́стне,/ нече́ствующих нече́стия отмета́яся.</p>
				<p>Претерпе́л еси́ муче́ние со́вести пе́рвее по́стнически/ и ны́не му́ченическим увя́злся еси́ венце́м.</p>
				<p>
					<style>Богоро́дичен:</style> Да стезю́, Влады́ко, к святы́ни веду́щую, пока́жеши нам,/ во утро́бу Пречи́стую всесвя́то всели́лся еси́.
				</p>
				<p>
					<style>Седа́лен,</style>
					<style>глас 8</style>.
				</p>
				<p>
					<style>Подо́бен:</style> Прему́дрости:
				</p>
				<p>Пости́вся, преподо́бне о́тче му́дре, иера́рх пома́зался еси́,/ священноде́йствовати Боже́ственная та́инства, душа́м в снабде́ние./ Христо́ву же ико́ну почествова́в, претерпе́л еси́ изгна́ния,/ ско́рби и многовре́менное заключе́ние./ Те́мже, по кончи́не источа́я исцеле́ния,/ цели́ши стра́ждущия и просвеща́еши пою́щия,/ святи́телю Феофила́кте,/ моли́ Христа́ Бо́га грехо́в оставле́ние пода́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>В напа́сти многоплете́нныя впад от враг ви́димых и неви́димых,/ бу́рею одержи́м безчи́сленных согреше́ний мои́х,/ и я́ко к те́плому заступле́нию и покро́ву моему́, Чи́стая,/ ко приста́нищу притека́ю Твоея́ бла́гости./ Те́мже, Пречи́стая, из Тебе́ воплоще́нному безсе́менно/ моли́ся приле́жно о всех рабе́х Твои́х,/ непреста́нно моля́щих Ти ся, Богоро́дице Пречи́стая,/ моля́щи Его́ при́сно/ согреше́ний оставле́ние дарова́ти/ воспева́ющим досто́йно сла́ву Твою́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственный стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Не устраши́лся еси́ огня́ искуше́ний, всеблаже́нне Богодохнове́нне,/ не разсла́би си́лу твою́ пи́щная сла́дость, Феофила́кте.</p>
				<p>Храни́ло твои́м усто́м положи́ Бог, и устна́ма, преподо́бне,/ те́мже пребы́л еси́ непоколеби́м нечести́вым, ста́вшим проти́ву тебе́.</p>
				<p>Терпя́, претерпе́л еси́ и́же на ка́мени но́зе твои́ поста́вльшаго,/ и внят тебе́ Вы́шний, Того́ о́бразу покло́ншуся.</p>
				<p>
					<style>Богоро́дичен:</style> Изба́вльшеся Рождество́м Твои́м грехо́внаго до́лга, Пренепоро́чная,/ ра́достно воспева́ние возсыла́ем Ти, Богоневе́стная.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе́, ино́го не ве́мы.</emphasis>
				</p>
				<p>Ру́це твои́, преподо́бне Богодохнове́нне,/ к Зижди́телю, о́тче, возде́емы, злочести́выя победи́ша.</p>
				<p>Держа́в ру́ку твою́, Вы́шний, Богоно́се о́тче,/ наста́ви тя к Небе́сному наслажде́нию.</p>
				<p>Стезю́ те́сную, Феофила́кте, ше́ствовав,/ к широте́ дости́гл еси́ рая́, чу́дне.</p>
				<p>
					<style>Богоро́дичен:</style> Тя, Богоро́дицу, неве́дущии, Богома́ти,/ Све́та не и́мут ви́дети, ро́ждшагося из Тебе́, Пречи́стая.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Ри́зу мне пода́ждь све́тлу,/ одея́йся све́том, я́ко ри́зою,/ многоми́лостиве Христе́ Бо́же наш.</emphasis>
				</p>
				<p>Умертви́в чу́вствия воздержа́нно, над страстьми́ ца́рствовал еси́/ и ны́не, Феофила́кте, безстра́стия наслажда́ешися светлостьми́.</p>
				<p>О́бразу Спа́сову покланя́тися вся научи́л еси́,/ де́лы и уче́нии просия́в я́ве, Феофила́кте.</p>
				<p>О́блак тя, ту́чу жи́зни источа́ющ, Христо́с показа́, о́тче,/ святи́телю Бо́жий Феофила́кте.</p>
				<p>
					<style>Богоро́дичен:</style> Красе́н па́че всех челове́к Сын Твой, Пречи́стая, добро́тою Божества́,/ а́ще и пло́ть нас ра́ди бы́сть.
				</p>
				<p>
					<style>Конда́к, глас 2</style>.
				</p>
				<p>
					<style>Подо́бен:</style> Вы́шних ища́:
				</p>
				<p>Свети́льник све́тел показа́лся еси́ в конце́х,/ святи́телю Феофила́кте,/ единосу́щна Отцу́ и Ду́ху Сло́ва ты пропове́дав,/ Боже́ственных оте́ц Собо́р уясни́л еси́,/ Тро́ице уго́дник яви́лся еси́./ Е́йже предстоя́, моли́ непреста́нно о всех нас.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>О́троцы евре́йстии в пещи́/ попра́ша пла́мень дерзнове́нно/ и на ро́су о́гнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
				</p>
				<p>Тече́ние Боже́ственное соверши́в и ве́ру твою́ соблю́д до конца́,/ твои́х боле́зней, му́дре, прия́л еси́ вене́ц, зовы́й:/ благослове́н еси́, Го́споди Бо́же, во ве́ки.</p>
				<p>На колесни́це Боже́ственных доброде́телей е́здяй,/ к высоте́ возне́слся еси́,/ Бо́гу нее ны́не предстои́ши, зовы́й:/ благослове́н еси́, Го́споди Бо́же, во ве́ки.</p>
				<p>Ве́сть Созда́вый наедине́ се́рдца челове́ков, Богоно́се,/ се́рдца твоего́ Боже́ственное/ и на престо́лех уче́ния посади́, Феофила́кте треблаже́нне.</p>
				<p>
					<style>Богоро́дичен:</style> К Тебе́ ны́не прибега́ю, Богоро́дице,/ и покро́ву Твоему́, и Боже́ственному предста́тельству,/ изба́витися от лю́тых молю́ся прегреше́ний,/ Благослове́нная Всечи́стая, Бо́га пло́тию ро́ждшая.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Седмери́цею пе́щь/ халде́йский мучи́тель,/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>Иде́же веселя́щихся жили́ще, ны́не всели́лся еси́, испове́дниче и и́стины побо́рниче,/ и свет тебе́ возсия́, я́коже пра́веднику, всему́дре,/ и му́ченическия пострада́вшу по́двиги, с ни́миже и взыва́еши:/ свяще́нницы, благослови́те, лю́дие, превозноси́те во вся ве́ки.</p>
				<p>Терпе́ния вене́ц прия́л еси́, Богоприя́тне,/ во изгна́ния бо го́рькая всели́лся еси́,/ мзды ожида́я восприя́ти страда́ний твои́х,/ и благи́я не погреши́л еси́ наде́жды, Христу́ ны́не взыва́я:/ свяще́нницы, благослови́те, лю́дие, превозноси́те во вся ве́ки.</p>
				<p>Светоявле́нне па́мять твоя́, Богоно́се, соверша́ется ны́не,/ испове́дания све́том светя́щися,/ святы́й бо о́браз Христо́в поче́л еси́, и Богоро́дицы, и святы́х всех,/ с ни́миже ны́не воспева́еши:/ свяще́нницы, благослови́те, лю́дие, превозноси́те во вся ве́ки.</p>
				<p>
					<style>Богоро́дичен:</style> Богома́ти Пречи́стая, души́ моея́ я́звы и грехо́вныя стру́пы истреби́,/ Бо́га ро́ждшая, су́щаго над все́ми, Отрокови́це Чи́стая,/ от деви́ческих, Неискусобра́чная, ложе́сн,/ Его́же о́троцы благосло́вят, свяще́нницы воспева́ют,/ лю́дие превозно́сят во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с безпло́тными ли́ки Тя велича́юще.</emphasis>
				</p>
				<p>Вели́ких дарова́ний, о́тче, сподо́бился еси́,/ за Христа́ бе́дствовав умо́м терпели́вым, Богоно́се Богоблаже́нне.</p>
				<p>Нас, пою́щих тя, блаже́нне, назира́й, от напа́стей и бед избавля́я,/ ерети́ческая сокруша́я кова́рства.</p>
				<p>Целому́дренно и пра́ведно, я́ко свяще́нник явле́н пожи́в, му́чениче, был еси́ све́тел,/ багряни́цу себе́ истка́в от крове́й твои́х.</p>
				<p>
					<style>Богоро́дичен:</style> Я́ко у́тро, су́щим во тьме́/ и заблу́ждшим, Пра́вды Со́лнце иму́щи,/ на объя́тиих нося́щи, Де́во, Христа́, возсия́ла еси́.
				</p>
			</section>
			<section>
				<title>
					<p>Святи́тель Феофила́кт Испове́дник, епи́скоп Никомиди́йский</p>
				</title>
				<p>Святитель Феофилакт Исповедник, епископ Никомидийский пришел в Константинополь из восточных стран в разгар иконоборческой ереси, при императоре Константине VI (780–797). За свою преданость Православию он был изгнан иконоборцами из отчего края. В то время одним из высших сановников.</p>
				<p>При императорском дворе был святой, Тарасий, тогда еще мирянин, впоследствии Патриарх Константинопольский (784–806), занимавший должность сенатора. Благочестивый муж Феофилакт (греч. — Богохранимый), будучи верным христианином чуждым всяких соблазнов и ересей, подружился со святым Тарасием.</p>
				<p>В 787 году святитель Тарасий, Патриарх Константинопольский, созвал в Никее VII Вселенский Собор, осудивший иконоборческую ересь.</p>
				<p>Надо полагать, святой Феофилакт был одним из участников Собора, вместе со своим другом святым Михаилом, будущим епископом Синадским († 821; память 23 мая). Зная о высокой духовности, стремлении и готовности к иноческой жизни святого Феофилакта, святитель Тарасий благословил его принять монашество. Вместе с ним принял монашество и святой Михаил Синадский. Оба инока были посланы святителем Тарасием в новосооруженный монастырь на берегу Черного моря. Здесь они подвизались, следуя строгим правилам пустынножительства, в посте и молитве, богомыслии и иноческих трудах. Оба столь преуспели в духовном подвиге, что стяжали у Господа дар чудотворений.</p>
				<p>Однажды, во время жатвы, стоял сильный зной и люди изнемогали от великой жажды. Святой Феофилакт вместе со своим другом святым Михаилом помолились Богу и испросили у Господа особую милость: пустой медный сосуд стал источать воду в количестве достаточном для потребностей. Чудо это было подобно ветхозаветным чудесам, когда Бог извел воду из камня (<a xlink:href="https://azbyka.ru/biblia/?Ex.17:6&amp;c~r&amp;rus">Исх. 17:6</a>) или когда сухие кости стали источником животворной воды для умиравшего от жажды Сампсона (<a xlink:href="https://azbyka.ru/biblia/?Judg.15:19&amp;c~r&amp;rus">Суд. 15:19</a>).</p>
				<p>После того, как святые Феофилакт и Михаил просияли добродетельным житием своим и укрепили вверенный их попечению монастырь, Патриарх Тарасий, который знал о многих их достоинствах по прежней дружбе и высоко ценил их способности к духовному водительству паствой, посвятил обоих в епископский сан. Святой Михаил был послан епископом в Синад, а святой Феофилакт поставлен епископом в Никомидии.</p>
				<p>Возглавляя Никомидийскую Церковь, святитель Феофилакт проявил исключительную заботу о спасении вверенной ему паствы. Он построил несколько храмов, больниц и странноприимных домов, ежедневно творил неисчетную милостыню нуждающимся. Святитель Феофилакт участливо опекал сирот, вдов и больных. Он сам служил больным, немощным, калекам; обходя богадельни и улицы города с сосудом теплой воды, святитель Феофилакт своими руками омывал раны страждущих, не гнушаясь даже прокаженных.</p>
				<p>Когда императорский трон занял иконоборец <a xlink:href="https://azbyka.ru/biblia/?Lev.5&amp;c~r&amp;rus">Лев V</a> Армянин (813–820), иконоборческая ересь вспыхнула с новой силой. Преемник святителя Тарасия Патриарх Константинопольский святой Никифор (806–815; † 828; память 2 июня) созвал верных Православию и преданных ему епископов: Емилиана Кизикского, Евфимия Сардийского, Иосифа Фессалоникийского, Евдоксия Амморийского, Михаила Синадского и святителя Феофилакта Никомидийского.</p>
				<p>Святитель Феофилакт вместе с этими епископами и Патриархом Никифором отправились к императору Льву Армянину, которого долго увещевали отвратиться от ереси, покаяться и прекратить гонение на православных, почитающих иконы. Император остался глух к доводам святых отцов, обличавших ересь. Когда же он высказал свое враждебное к Православию отношение, святитель Феофилакт предсказал императору: «Я знаю, что, оскорбляя Божие долготерпение и пренебрегая своим спасением, ты противишься древнему преданию святых отцов и смущаешь Церковь. Но, подобно буре, настигнет тебя внезапно лютая пагуба.</p>
				<p>Впоследствии это пророчество сбылось. Лев Армянин, преисполнившись ярости, осудил епископов на заточение в различные места: святого Патриарха Никифора — на остров Проконнис (в Мраморном море), святителя Михаила Синадского — в Евдокиаду, других в иные места, а святителя Феофилакта в приморский город Стровул в Карий (юго-западная область Малой Азии). Там святитель Феофилакт провел в утеснении и скорбях остальное время своей жизни, около тридцати лет, и преставился ко Господу 8 марта (около 842–845).</p>
				<p>При императрице Феодоре (842–855) иконоборчество потерпело поражение и Православие восторжествовало. Честное тело святителя Феофилакта с надлежащими почестями было перенесено из места изгнания в Никомидию и положено в созданном им храме.</p>
			</section>
		</section>
		<section>
			<title>
				<p>9-й де́нь</p>
			</title>
			<section>
				<title>
					<p>Святы́х 40 му́ченик, в Севасти́йстем е́зере му́чившихся</p>
				</title>
				<p>
					<style>ВЕ́ЧЕР</style>
				</p>
				<p>
					<style>На</style> Го́споди, воззва́х: 
					<style>предваря́ет самогла́сен дне, два́жды, и му́ченичен, и подо́бны Трио́ди 3, и святы́х му́чеников на 4. Стихи́ры самогла́сны. Глас 2. Иоа́нна мона́ха:</style>
				</p>
				<p>Терпя́ще настоя́щая до́блественне,/ ра́дующеся наде́емыми,/ друг ко дру́гу глаго́лаху святи́и му́ченицы:/ не бо риз совлачи́мся,/ но ве́тхаго челове́ка отлага́ем./ Лю́та зима́, но сла́док рай,/ боле́знен лед, но сла́дко восприя́тие,/ не уклони́мся у́бо, о во́ини!/ ма́ло прете́рпим,/ да венцы́ побе́дными увязе́мся/ от Христа́ Бо́га и Спа́са душ на́ших.</p>
				<p>Ме́щуще одея́ния вся,/ входя́ще без тре́пета во е́зеро,/ друг ко дру́гу глаго́лаху святи́и му́ченицы:/ за рай, его́же погуби́хом,/ риз тле́нных дне́сь не пощади́м,/ зми́я ра́ди иногда́ тлетво́рнаго облече́ни бы́вше,/ совлеце́мся ны́не за всех воскресе́ние,/ пренебреже́м лед раста́ющийся и пло́ть возненави́дим,/ да венцы́ побе́дными увязе́мся/ от Христа́ Бо́га и Спа́са душ на́ших.</p>
				<p>Ви́дяще я́ко наслажде́ние му́ки,/ теку́ще ко е́зеру студену́, я́ко к теплоте́,/ глаго́лаху святи́и му́ченицы:/ не устраши́мся часа́ зи́мнаго,/ да стра́шныя гее́нны огня́ убежи́м;/ сожже́на бу́ди нога́,/ да ликовству́ет ве́чно,/ рука́ же отъе́млема,/ да возде́ется ко Го́споду./ И не пощади́м естества́ умира́ющаго,/ изво́лим сме́рть, да венцы́ побе́дными увязе́мся/ от Христа́ Бо́га и Спа́са душ на́ших.</p>
				<p>
					<style>Сла́ва, глас то́йже, пе́рвую стихи́ру: </style>Терпя́ще настоя́щая
					<style>: И ны́не, Богоро́дичен:</style> Пре́йде се́нь зако́нная:
				</p>
				<p>
					<style>Вход. Проки́мен. И чте́ния дне, и святы́х, 3.</style>
				</p>
				<p>Проро́чества Иса́иина чте́ние 
					<style>(глава́ 43):</style>
				</p>
				<p>Та́ко глаго́лет Госпо́дь:/ вси язы́цы собра́шася вку́пе, и соберу́тся кня́зи от них./ Кто возвести́т сия́ в них?/ Или́, я́же от нача́ла, кто слы́шана сотвори́т вам?/ Да приведу́т свиде́тели своя́, и оправдя́тся,/ и да услы́шат, и да реку́т и́стину./ Бу́дите Ми свиде́тели,/ и Аз Свиде́тель, глаго́лет Госпо́дь Бог,/ и о́трок, его́же избра́х./ Да позна́ете и ве́руете Ми/ и разуме́ете, я́ко Аз е́смь,/ пре́жде Мене́ не бы́сть ин бог, и по Мне не бу́дет./ Аз е́смь Бог,/ и не́сть, ра́зве Мене́, спаса́яй./ Аз возвести́х и спасо́х,/ уничижи́х и не бе в вас чужди́й./ Вы Мне свиде́тели, и Аз Госпо́дь Бог,/ и еще́ от нача́ла Аз е́смь,/ и не́сть от рук Мои́х избавля́яй./ Сотворю́, и кто отврати́т то?/ Си́це глаго́лет Госпо́дь Бог,/ избавля́яй вас Святы́й Изра́илев.</p>
				<p>Прему́дрости Соломо́ни чте́ние 
					<style>(глава́ 3):</style>
				</p>
				<p>Пра́ведных ду́ши в ру́це Бо́жией, и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их./ И е́же от нас ше́ствие — сокруше́ние,/ они́ же су́ть в ми́ре./ И́бо пред лице́м челове́ческим а́ще и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше,/ вели́кими благоде́тельствовани бу́дут,/ я́ко Бог искуси́ я и обре́те их досто́йны Себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися На́нь, разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́ни чте́ние 
					<style>(главы́ 5 и 6):</style>
				</p>
				<p>Пра́ведницы во ве́ки живу́т,/ и в Го́споде мзда их, и попече́ние их у Вы́шняго./ Сего́ ра́ди прии́мут Ца́рствие благоле́пия и вене́ц добро́ты от руки́ Госпо́дни,/ зане́ десни́цею покры́ет я и мы́шцею защити́т их./ Прии́мет всеору́жие — рве́ние свое́/ и вооружи́т тва́рь в ме́сть враго́м./ Облече́тся в броня́ пра́вды/ и возложи́т шлем — суд нелицеме́рен./ Прии́мет щит непобеди́мый — преподо́бие./ Поостри́т же напра́сный гнев во ору́жие,/ спобо́рет же с ним мир на безу́мныя./ По́йдут праволу́чныя стре́лы мо́лниины/ и, я́ко от благокру́гла лу́ка облако́в, на наме́рение полетя́т./ И от каменоме́тныя я́рости испо́лнь паду́т гра́ды./ Вознегоду́ет на них вода́ морска́я,/ ре́ки же потопя́т я на́гло./ Сопроти́в ста́нет им дух си́лы/ и, я́ко ви́хор, разве́ет их,/ и опустоши́т всю зе́млю беззако́ние,/ и злоде́йство преврати́т престо́лы си́льных./ Слы́шите у́бо, ца́рие, и разуме́йте,/ навы́кните, судии́ конце́в земли́./ Внуши́те, держа́щии мно́жества/ и гордя́щийся о наро́дех язы́к./ Я́ко дана́ е́сть от Го́спода держа́ва вам/ и си́ла от Вы́шняго.</p>
				<p>
					<style>И про́чее после́дование преждесвяще́нныя.</style>
				</p>
				<p>
					<style>А́ще же не соверша́ется Литурги́я преждесвяще́нная, пое́м на стихо́вне Трио́ди самогла́сен дне, два́жды, и му́ченичен.</style>
				</p>
				<p>
					<style>Сла́ва, святы́х, глас 6:</style>
				</p>
				<p>В песнопе́ниих восхва́лим, ве́рнии,/ страстоте́рпцев четы́редесять му́чеников/ и к ним сладкопе́сненно возопии́м, глаго́люще:/ ра́дуйтеся, страда́льцы Христо́вы,/ Иси́хие, Мели́тоне, Ира́клие,/ Смара́где и До́мне,/ Евни́ке, Уа́ле и Вивиа́не,/ Кла́вдие и При́ске./ Ра́дуйтеся, Феоду́ле, Евти́хие и Иоа́нне,/ Ксанфи́е, Илиа́не, Сиси́ние,/ Кири́е, Агги́е, Ае́тие и Фла́вие./ Ра́дуйтеся, Ака́кие, Екди́кие, Лисима́хе,/ Алекса́ндре, Или́е и Горго́ние,/ Фео́филе, Дометиа́не, и Боже́ственный Га́ие, и Горго́ние./ Ра́дуйтеся, Евти́хие и Афана́сие,/ Кири́лле и Сакердо́не,/ Нико́лае и Вале́рие,/ Филокти́ме, Севериа́не и Худи́е./ Я́ко иму́щии дерзнове́ние ко Христу́ Бо́гу на́шему,/ му́ченицы всечестни́и,/ Того́ приле́жно моли́те/ спасти́ся ве́рою соверша́ющим всечестну́ю па́мять ва́шу.</p>
				<p>
					<style>И ны́не:</style> Богоро́дице, Ты еси́ лоза́ и́стинная:
				</p>
				<p>
					<style>По</style> Ны́не отпуща́еши: 
					<style>Тропа́рь,</style>
					<style>Глас 1</style>:
				</p>
				<p>Боле́зньми святы́х, и́миже о Тебе́ пострада́ша,/ умоле́н бу́ди, Го́споди,/ и вся на́ша боле́зни исцели́,/ Человеколю́бче, мо́лимся.</p>
				<p>
					<style>Ин</style>
					<style>тропа́рь,</style>
					<style>глас 1</style>:
				</p>
				<p>Страстоте́рпцы всечестни́и,/ во́ини Христо́вы четы́редесяте,/ тве́рдии ору́жницы,/ сквозе́ бо о́гнь и во́ду проидо́сте/ и А́нгелом согра́ждане бы́сте,/ с ни́миже моли́теся Христу́ о и́же ве́рою хва́лящих вас/ Сла́ва Да́вшему вам кре́пость,/ сла́ва Венча́вшему вас,/ сла́ва Подава́ющему ва́ми всем исцеле́ния.</p>
				<p>
					<style>Ин тропа́рь,</style>
					<style>глас 3</style>:
				</p>
				<p>Страстоте́рпцы Христо́вы четы́редесяте,/ во гра́де Севасти́йстем му́жественно пострада́вшии,/ чрез о́гнь и во́ду проше́дшии,/ в поко́й ве́чный вше́дшии,/ моли́теся о нас ко Го́споду,/ да жи́знь ми́рну сохрани́т/ и души́ на́ша спасе́т, я́ко Человеколю́бец.</p>
				<p>
					<style>Сла́ва, и ны́не, Богоро́дичен. </style>
				</p>
				<p>
					<style>Ектения́, и три покло́ны вели́кия, и отпу́ст.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь: 
					<style>тропа́рь святы́х, два́жды. Сла́ва, и ны́не, Богоро́дичен и обы́чныя кафизмы.</style>
				</p>
				<p>
					<style>По 1-й и по 2-й кафизмах седа́льны Трио́ди. Ектении́ же не глаго́лем. По 3-й же кафизме глаго́лет иере́й ектению́ ма́лую.</style>
				</p>
				<p>
					<style>Та́же седа́лен,</style>
					<style>глас 4</style>.
				</p>
				<p>
					<style>Подо́бен:</style> Яви́лся еси́ дне́сь:
				</p>
				<p>Честну́ю тве́рдь церко́вную,/ я́ко зве́зды велича́йшия, просвеща́ете при́сно и ве́рныя озаря́ете,/ му́ченицы Боже́ственнии Христо́вы четы́редесяте.</p>
				<p>
					<style>Сла́ва, глас то́йже.</style>
				</p>
				<p>
					<style>Подо́бен:</style> Вознесы́йся:
				</p>
				<p>Му́жественнейшим по́мыслом преше́дше муче́ние, чу́днии страстоте́рпцы,/ сквозе́ о́гнь и во́ду проидо́сте и премину́сте ко спасе́ния широте́,/ насле́дие прие́мше Небе́сное Ца́рство,/ в не́мже твори́те о нас Боже́ственныя мольбы́,/ му́дрии четы́редесяте.</p>
				<p>
					<style>И ны́не, Богоро́дичен:</style>
				</p>
				<p>Е́же благода́рно воспева́ти от се́рдца/ и испроси́ти приле́жно, Богоро́дице, Твоя́ ми́лости, Влады́чице,/ рабы́ Твоя́ зову́щия и глаго́лющия:/ Пресвята́я Де́во, предвари́ и изба́ви от враг неви́димых и ви́димых/ и вся́каго преще́ния,/ Ты бо еси́ на́ше заступле́ние.</p>
				<p>
					<style>А́ще ли суббо́та, кроме́ пе́рвыя неде́ли поста́.</style>
				</p>
				<p>
					<style>По 1-й кафизме седа́лен:</style> Честну́ю тве́рдь: 
					<style>два́жды.</style>
				</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>В кров Твой, Пречи́стая Де́во, прибега́ющих/ мольбу́ прие́млеши от нас:/ не преста́й моля́щи Человеколю́бца спасти́ рабы́ Твоя́.</p>
				<p>
					<style>По 2-й кафизме, седа́лен:</style> Му́жественнейшим по́мыслом: 
					<style>Сла́ва, и ны́не,</style>
					<style>Богоро́дичен:</style> Е́же благода́рно:
				</p>
				<p>
					<style>По полиеле́и седа́лен, глас 5.</style>
				</p>
				<p>
					<style>Подо́бен: </style>Собезнача́льное:
				</p>
				<p>Святы́х му́ченик удобре́ние, четверосве́тлое се и Богосо́бранное,/ четы́редесяти мно́жество во́ин вои́стинну,/ мра́зом же и огне́м искуси́вшеся, му́дрии,/ показа́шася во́ини всех Царя́ Христа́,/ Его́же и мо́лят спасти́ся нам.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Себе́ пре́жде Суда́ ны́не пла́чу,/ помышля́я моя́ дела́ лука́вая и лю́тая/ и прегреше́ний глубину́, совозра́стшую мне от ю́ности, Чи́стая,/ и сподавля́ющую ум,/ но Твои́м предста́тельством оставле́ние мне пода́ждь/ и спасе́ние улучи́ти сподо́би.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Проидо́хом сквозе́ о́гнь и во́ду,/ и изве́л ны еси́ в поко́й. 
					<style>Стих: </style>Разже́гл ны еси́, я́коже разжиза́ется сребро́. 
					<style>Ева́нгелие от Луки́, зача́ло 106.</style>
				</p>
				<p>
					<style>По 50-м псалме́ стихи́ра самогла́сна, глас 2:</style>
				</p>
				<p>Проро́чески у́бо вопия́ше Дави́д во псалме́х:/ проидо́хом сквозе́ о́гнь и во́ду,/ и изве́л ны еси́ в поко́й./ Вы же, му́ченицы Христо́вы,/ саме́ми де́лы сло́во исполня́юще,/ проидо́сте сквозе́ о́гнь и во́ду и внидо́сте в Ца́рство Небе́сное./ Те́мже моли́теся, четы́редесяте су́ще страда́льцы,/ дарова́ти нам ве́лию ми́лость.</p>
				<p>
					<style>Кано́на два му́чеников на 8. Пе́рвый кано́н, его́же краегране́сие: </style>Боговенча́нный полк пою́ му́чеников. 
					<style>Иоа́нна мона́ха. Глас 2.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Боговенча́нный полк пою́ му́чеников Христо́вых, Богодухнове́нными пе́сньми, четы́редесяти,/ ле́тнюю па́мять све́тло торжеству́яй,/ я́ко просла́вися.</p>
				<p>На земли́ всего́ отве́ргшеся именова́ния,/ изво́лиша четы́редесяте христоиме́нное зва́ние,/ и́мже ны́не в Вы́шних живу́т.</p>
				<p>Су́щий во Христе́, пло́ть и мир возненави́девше,/ ве́тхаго у́бо челове́ка совлеко́стеся со привре́менною оде́ждею,/ во оде́жду же нетле́ния облеко́стеся.</p>
				<p>
					<style>Богоро́дичен:</style> Кто изрещи́ Твое́ по досто́инству возмо́жет па́че сло́ва зача́тие?/ Бо́га бо родила́ еси́ пло́тию, Пречи́стая,/ нам я́вльшагося, Спа́са всех нас.
				</p>
				<p>
					<style>Други́й кано́н, его́же краегране́сие</style>: Боговенча́нный полк пою́ му́ченик. 
					<style>Кир Феофа́на, глас и ирмо́с то́йже.</style>
				</p>
				<p>Бо́га нам, му́ченицы четы́редесяте,/ ны́не благопреме́нна сотвори́те моли́твами ва́шими,/ чи́стою се́рдца любо́вию призыва́ющим вас.</p>
				<p>На Небесе́х трисо́лнечнаго сия́ния заря́ми просвеща́еми, четы́редесяте,/ на земли́ изме́рзшия зимо́ю напа́стей,/ покры́йте ны, пою́щия вы.</p>
				<p>Неразори́ма благоче́стия и непоколеби́мая Це́ркве забра́ла, четы́редесяте,/ христоимени́тое зва́ние лю́те смуща́емаго ны́не умири́те.</p>
				<p>
					<style>Богоро́дичен:</style> Преесте́ственно над все́ми су́щаго родила́ еси́ Зижди́теля и Го́спода,/ пло́ть бы́вша нас ра́ди, челове́к,/ Де́во Богоро́дице Ма́ти Неискусому́жная.
				</p>
				<p>
					<style>Катава́сия: </style>Отве́рзу уста́ моя́:
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Утверди́ нас в Тебе́, Го́споди,/ Дре́вом умерщвле́й грех,/ и страх Твой всади́/ в сердца́ нас, пою́щих Тя.</emphasis>
				</p>
				<p>Во́инство, и жи́знь, и красоту́ теле́с,/ и бога́тство пренебре́гше,/ благосла́внии четы́редесять Христа́ вме́сто всех насле́доваша.</p>
				<p>Ка́мением неща́дно четы́редесяте повеле́нием бие́ми мучи́телевым,/ мета́ния Бо́жиим Ду́хом на повелева́ющий возвраща́хуся.</p>
				<p>Глаго́лаше на самаго́, мучи́телевыми устна́ми змий созда́вшего хулу́,/ но того́ богобо́рная уста́ на му́ченики ка́меньми сокруша́ются.</p>
				<p>
					<style>Богоро́дичен:</style> Без се́мене во утро́бе Бо́га зачала́ еси́/ и ро́ждши несказа́нно вопло́щшася,/ на Него́же зре́ти не сме́ют, Чи́стая, Небе́сныя си́лы, Присноде́во.
				</p>
				<p>
					<style>Ин, ирмо́с то́йже.</style>
				</p>
				<p>Во́инство му́ченическое/ и спряже́нный ли́че му́ченик венцено́сец, Влады́це предстоя́ще,/ восхваля́ющия вы при́сно спаса́йте.</p>
				<p>Е́зером страсте́й обурева́емии и волно́ю напа́стей лю́тых,/ к вам, четы́редесятем Христо́вым во́ином, прибега́ем.</p>
				<p>В не́дрех Авраа́мовых согрева́емии и сла́вною оде́ждею украша́емии,/ зимо́ю обстоя́ния свя́занных разреши́ти помоли́теся.</p>
				<p>
					<style>Богоро́дичен:</style> Утвержде́ние бу́ди, и прибе́жище, и покро́в, Де́во Богоневе́сто,/ ве́рою к Тебе́ прибега́ющим/ и Бо́жию Тя Ма́терь испове́дающим.
				</p>
				<p>
					<style>Седа́лен,</style>
					<style>глас 8</style>.
				</p>
				<p>
					<style>Подо́бен:</style> Прему́дрости:
				</p>
				<p>Христу́ вво́инившеся му́ченически,/ врага́ низложи́вше страда́льчески,/ де́лы испо́лнисте проро́ка глаго́лы:/ сквозе́ бо о́гнь и во́ду му́жески проидо́сте,/ поко́й обре́тше, жи́знь нетле́нную./ Те́мже Небе́сными укра́шшеся венцы́,/ с ли́ки весели́теся безпло́тных, блаже́ннии страстоте́рпцы прехва́льнии,/ моли́те Христа́ Бо́га грехо́в оставле́ние дарова́ти/ чту́щим любо́вию святу́ю па́мять ва́шу.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>В напа́сти многоплете́нныя впад от враг ви́димых и неви́димых,/ бу́рею одержи́м безчи́сленных согреше́ний мои́х,/ и я́ко к те́плому заступле́нию и покро́ву моему́, Чи́стая,/ ко приста́нищу притека́ю Твоея́ бла́гости./ Те́мже, Пречи́стая, из Тебе́ Воплоще́нному безсе́менно/ моли́ся приле́жно о всех рабе́х Твои́х,/ непреста́нно моля́щих Ти ся, Богоро́дице Пречи́стая,/ моля́щи Его́ при́сно согреше́ний оставле́ние дарова́ти/ воспева́ющим досто́йно сла́ву Твою́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ слух Твоего́ смотре́ния/ и просла́вих Тя,/ Еди́не Человеколю́бче.</emphasis>
				</p>
				<p>Умовре́дуете, — глаго́лаху страда́льцы, —/ стра́нную тщету́ всу́е простира́юще, пребезбо́жнейшии.</p>
				<p>Изощре́ны мечи́, и зве́ри, и о́гнь, и крест святы́м/ Христо́вы гони́тели простира́ху.</p>
				<p>Стра́шен нам, — глаго́лаху страда́льцы,— о́гнь гее́нский,/ ны́нешняго же, я́ко клевре́та, не убои́мся.</p>
				<p>Да отъя́ты бу́дут руки́, сожже́на же бу́ди нога́,—/ сняти́и вопия́ху, — нетле́нны бо сия́ па́ки прии́мем.</p>
				<p>
					<style>Богоро́дичен:</style> Мо́лим Тя, Пречи́стая, Бо́га безсе́менно заче́ншую,/ при́сно моли́тися за рабы́ Твоя́.
				</p>
				<p>
					<style>Ин, ирмо́с то́йже.</style>
				</p>
				<p>Просвеще́ние нам, му́ченицы, от Бо́га бы́сте,/ в сия́ние бо облеко́стеся неприсе́нное.</p>
				<p>Богоизбра́нный, моли́ся, собо́ре му́ченик венцено́сный,/ изба́вити бед воспева́ющия тя.</p>
				<p>Свет непристу́пный, святи́и, Христо́в ви́дети сподо́бльшеся,/ су́щия во тьме́ сия́ти удосто́йте.</p>
				<p>Облиста́юще, сла́внии, мы́сленным Христа́ светонаставле́нием,/ к зари́ Боже́ственней руково́дствуйте.</p>
				<p>
					<style>Богоро́дичен:</style> Песносло́вяще, Чи́стая, из утро́бы Твоея́ вопло́щшагося,/ Тя славосло́вим, я́ко Бо́жию Ма́терь.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо Тебе́, ино́го бо́га не зна́ем.</emphasis>
				</p>
				<p>Неи́стовством пребезу́мным гони́телей/ страда́льцы под возду́хом на сту́дени обноществова́ти осуди́вшеся,/ воспева́ху пе́ние Бо́гу благода́рственное.</p>
				<p>Ра́дующеся четы́редесяте Христо́вы му́ченицы,/ боле́зненный претерпе́вше лед, во е́зере стоя́ще,/ наде́ждею Боже́ственных венце́в укрепля́еми.</p>
				<p>Смех предлага́ется четы́редесятем Христо́вым му́чеником,/ уда́влен быв пре́жде гнездя́щийся в вода́х змий,/ пагуборо́дныя бо кре́пости лиши́ся.</p>
				<p>
					<style>Богоро́дичен:</style> Тебе́, ро́ждшей Христа́, всех Зижди́теля, зове́м:/ ра́дуйся, Чи́стая, ра́дуйся, возсия́вшая Свет нам,/ ра́дуйся, вме́щшая Бо́га Невмести́маго.
				</p>
				<p>
					<style>Ин, ирмо́с то́йже.</style>
				</p>
				<p>Неи́стовства ерети́ческаго, четы́редесяте,/ и ны́не изба́вите Христо́ву честну́ю Це́рковь,/ в не́йже ро́ждшеся, в толи́ко досто́инство и сла́ву премину́сте.</p>
				<p>Я́вльшеся нам, четы́редесяте Христо́вы му́ченицы Богоза́рнии,/ огневи́днии свети́льницы,/ просвеща́ют ве́рным благоче́стия пу́ть спаси́тельный.</p>
				<p>От земли́ преста́вистеся к Небе́сней се́ни, му́ченицы,/ иде́же Христу́ Подвигополо́жнику предстоя́ще,/ Боже́ственныя мя ра́дости улучи́ти сподо́бите.</p>
				<p>
					<style>Богоро́дичен:</style> Я́ко непостижи́мое и неудобозри́мое вся́кому, Влады́чице,/ е́же па́че ума́ та́инство, Отрокови́це, Боже́ственнаго Твоего́ рождества́,/ су́щаго бо вои́стинну Бо́га нам родила́ еси́.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Ра́достне началозло́бный восхити́, я́ко от двоюна́десяти Иу́ду окая́ннаго,/ и от Еде́ма челове́ка, от четы́редесяти отпа́дшаго.</p>
				<p>Безсту́ден сый, всу́е шата́яся,/ я́коже бо разбо́йником и Матфи́ем пе́рвее,/ та́ко и ны́не мучи́тель стрегу́щаго зва́нием осуди́ся.</p>
				<p>Суему́дренный и рыда́ния досто́ин, и́же живото́в обои́х погреши́,/ огне́м бо раста́яся и ко огню́ оты́де негаси́мому.</p>
				<p>
					<style>Богоро́дичен:</style> Неискусому́жно, Де́во, родила́ еси́/ и ве́чнуеши Де́ва, явля́ющи и́стиннаго Божества́,/ Сы́на и Бо́га Твоего́, о́бразы.
				</p>
				<p>
					<style>Ин, ирмо́с то́йже.</style>
				</p>
				<p>Бодрствующий и трезвеннии храни́телие ро́да челове́ческаго яви́стеся, держа́внии,/ и моли́твенницы моле́ний,/ помо́щницы же печа́льных поста́вистеся.</p>
				<p>Непристу́пными сия́юще добро́тами в Це́ркви Христо́ве, всехва́льнии,/ искуше́ний изба́вите с любо́вию вас почита́ющих.</p>
				<p>Беся́щихся мучи́телей всеизря́днии дре́вле потреби́телие пре́лести бы́сте/ и нам ны́не по́мощь ско́рая и стена́ бу́дите.</p>
				<p>
					<style>Богоро́дичен:</style> На Тя упова́ние возложи́х, Ма́ти Присноде́во, спасе́ния моего́/ и Тя Предста́тельницу положи́х жи́зни,/ тве́рду же и непоколеби́му.
				</p>
				<p>
					<style>Конда́к, глас 6</style>.
				</p>
				<p>
					<style>Подо́бен:</style> Е́же о нас:
				</p>
				<p>Все во́инство ми́ра оста́вльше,/ на Небесе́х Влады́це прилепи́стеся,/ страстоте́рпцы Госпо́дни четы́редесять,/ сквозе́ о́гнь бо и во́ду проше́дше, блаже́ннии,/ досто́йно восприя́сте сла́ву с Небе́с/ и венце́в мно́жество.</p>
				<p>
					<style>И́кос:</style>
				</p>
				<p>На престо́ле непристу́пнем седя́щему,/ просте́ршему Не́бо, я́ко ко́жу,/ и зе́млю утверди́вшему,/ и собра́вшему во́ды в со́нмы их,/ вся от не су́щих сотво́ршему бы́ти/ и всем подаю́щу дыха́ние и живо́т,/ прие́млющему от Арха́нгел пе́ние, и от А́нгел покланя́емому,/ и от всех сла́вимому, Христу́ Вседержи́телю,/ Зижди́телю и Бо́гу на́шему, припа́даю, недосто́йный,/ принося́ мое́ моле́ние, сло́ва благода́ти прошу́:/ да возмогу́ благоче́стно воспе́ти и аз святы́я,/ я́же Сам показа́в победи́тели,/ дарова́в им сла́ву с Небе́с и венце́в мно́жество.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>О́бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.</emphasis>
				</p>
				<p>Ужасе́ся, зря венцы́, страж четы́редесяти,/ и, отри́нув любожи́зненное, впери́ся раче́нием явле́нныя Твоея́ сла́вы,/ и с му́ченики поя́ше:/ благослове́н еси́, Бо́же оте́ц на́ших.</p>
				<p>В ба́ню прите́к душетле́нну, умерщвля́ется жизнолю́бный;/ христолю́бец же, хи́щник изря́днейший ви́денных быв,/ я́коже в ба́ни нетле́ния с му́ченики поя́ше:/ благослове́н еси́, Бо́же оте́ц на́ших.</p>
				<p>Огню́ мы́сленному, возжже́ну во уме́х четы́редесяти,/ многоко́зненное нече́ствующих попаля́шеся безу́мие,/ я́коже не́кий воск та́емь./ Тебе́ же, Христе́, воспева́ху:/ благослове́н еси́, Бо́же оте́ц на́ших.</p>
				<p>Я́ко зело́ светла́, благоле́пна же, Христе́, Креста́ Твоего́ си́ла,/ проти́вными венцы́ плету́щи четы́редесятим му́чеником./ Во́ду бо и о́гнь проше́дше, в нетле́нии зову́т:/ благослове́н еси́, Бо́же оте́ц на́ших.</p>
				<p>
					<style>Богоро́дичен:</style> Тя купину́ Моисе́й в горе́ Сина́йстей огнепали́мую, Чи́стая, предзря́ше,/ поне́сшую неопа́льно нестерпи́мую зарю́ неизрече́ннаго Существа́,/ соедини́вшагося дебельству́ пло́ти,/ еди́ныя в ней святы́х Ипоста́сей.
				</p>
				<p>
					<style>Ин, ирмо́с то́йже.</style>
				</p>
				<p>Наста́ све́тло ле́тняя ва́ша па́мять, всебога́тии,/ просвеща́ющи дале́че сия́ющая поста́ све́тлостию./ Сию́ пра́зднующе ве́рою, с ва́ми воспева́ем:/ благослове́н еси́, Бо́же оте́ц на́ших.</p>
				<p>Реши́телие страсте́й и свети́льницы, издале́ча сия́ющии,/ ми́ра очище́ние, пре́лести разруше́ние,/ велегла́снии и́стины пропове́дницы,/ лжи прогони́телие всем яви́стеся, пою́ще:/ благослове́н еси́, Бо́же оте́ц на́ших.</p>
				<p>Свети́ла мы́сленная, сия́юще нам, яви́стеся, му́ченицы,/ обурева́емыя спаса́ете и наставля́ете пла́вающия,/ жития́ волну́ющияся бу́рею, Христу́ воспева́юще:/ благослове́н еси́, Бо́же оте́ц на́ших.</p>
				<p>Красно́ Бо́гу и А́нгелом возжеле́нно,/ четы́редесяте Богособра́нное, и Богодухнове́нное, и пресве́тлое ополче́ние,/ Боже́ственное и стра́шное всеору́жие вопию́ще и глаго́люще:/ благослове́н еси́, Бо́же оте́ц на́ших.</p>
				<p>
					<style>Богоро́дичен:</style> Свети́льник Све́та, и о́блак све́тел,/ и свяще́ния ме́сто показа́ся, Неискусобра́чная,/ и́бо святы́х Свята́го Сло́ва прия́т несказа́нно./ Его́же пою́ще, взыва́ем:/ благослове́н еси́, Бо́же оте́ц на́ших.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте, дела́, я́ко Го́спода,/ и превозноси́те во вся ве́ки.</emphasis>
				</p>
				<p>Неи́стовно страда́льцем поусти́в враг вся́ко зда́ние, все́ми постыде́ся,/ четы́редесять бо непреста́нно пою́т Го́спода/ и превозно́сят во вся ве́ки.</p>
				<p>Неми́лостивно за Христа́ теле́с ва́ших у́ды сокру́шшеся,/ всесожже́ние Боже́ственно принесо́стеся Бо́гу,/ со А́нгелы при́сно лику́ете, му́ченицы, пою́ще Христа́ во ве́ки вся.</p>
				<p>Кре́постию смы́сла, его́же ро́ди, на ра́мена взе́мши, христолюби́вая ма́ти,/ благоче́стия плод прино́сит, с му́ченики му́ченика,/ священноде́йству Авраа́мову подо́бящися.</p>
				<p>К непреста́нней жи́зни правоте́чно, о сы́не, твори́ ше́ствие, —/ христолюби́вая ма́ти христолюби́вому де́тищу вопия́ше, —/ не терплю́ тебе́ второ́е, Подвигополо́жнику Христу́ яви́тися.</p>
				<p>
					<style>Богоро́дичен:</style> И́же в не́дрех О́тчих/ неразде́льно же Сы́на седя́щаго, в веще́ственней чре́ве Твое́м все́льшася, Чи́стая,/ пое́м, Де́во Богоневе́сто, и превозно́сим во вся ве́ки.
				</p>
				<p>
					<style>Ин, ирмо́с то́йже.</style>
				</p>
				<p>Претво́ршеся к жи́зни и́стинней, е́же о Христе́ ны́не сокрове́нней,/ к зи́мней и боле́зненней кончи́не, до́блии, кре́пко вдастеся,/ спасе́ния и оставле́ния прося́ще нам.</p>
				<p>От земли́ к Небе́сным преше́дше, страда́льцы венцено́сцы,/ Це́ркви му́ченик победоно́сных ли́че,/ бед, страсте́й, обстоя́ний избавле́ния проси́те нам и спасе́ния.</p>
				<p>Расто́рг сме́рти у́зы Спас, страда́льцем побе́ды подаде́ на сме́рть,/ четы́редесять бо, мра́зом согрева́еми, поя́ху/ и спасе́ния всем ве́рным прося́ще.</p>
				<p>Напа́стей прило́ги, нападе́ние страсте́й, де́монов искуше́ния/ Боже́ственный страстоно́сец лик моли́твою изыма́ет я́ве/ от пою́щих Христа́ во ве́ки.</p>
				<p>
					<style>Богоро́дичен:</style> Умерщвле́ныя и к пе́рсти сме́ртней и тле́нию сведе́ныя воскреси́ла еси́,/ Еди́на, Нача́льника жи́зни ро́ждши, Христа́ Бо́га на́шего,/ Влады́чице Де́во, Чи́стая Богороди́тельнице.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
				</p>
				<p>За Христа́ обнажи́вшеся и ка́мением бие́ни бы́вше,/ возду́шную претерпе́сте зи́мность,/ водны́й лед и сокруше́ние уде́с и, огне́м опа́льшеся,/ в ре́чней сия́ете быстрине́ издале́ча,/ я́коже свети́ла, му́ченицы четы́редесяте.</p>
				<p>Жезл си́лы Боже́ственныя, крест стяжа́вше,/ вопия́ху Христу́ страда́льцы четы́редесяте:/ Влады́ко Всеси́льный Победи́телю, руко́ю Твое́ю да венча́емся,/ да вси Тя пе́сньми непреста́нно велича́ем.</p>
				<p>Я́ко боле́знен у́бо лед, я́коже зело́ безме́рна лю́тость,/ ю́же претерпе́сте, мра́за, но сла́док рай,/ Авраа́мова бо не́дра патриа́рха гре́ют вас в се́лех ве́чных, му́ченицы четы́редесяте.</p>
				<p>Победи́вше страда́ньми и венцы́ прии́мше от Боже́ственныя Влады́чни десни́цы,/ ны́не дарова́ти моли́теся мир ми́ру и нам спасе́ние, му́ченицы четы́редесяте.</p>
				<p>
					<style>Богоро́дичен:</style> Неве́сто Ма́ти Де́во,/ А́нгельская мно́жества Твоего́ мо́лят Сы́на,/ приими́ моле́ние на́ше, еди́на наде́жде ве́рных,/ и мир ми́ру и нам спасе́ние, Тебе́ лю́бящим, да́руй.
				</p>
				<p>
					<style>Ин, ирмо́с то́йже.</style>
				</p>
				<p>Преесте́ственныя зари́, и ра́дости несказа́нныя, и сла́вы сподо́бистеся улучи́ти,/ ны́не же любо́вию чту́щия вас/ напа́стей, и бед, и лука́вствия изба́вите вра́жия,/ Христо́вы во́ини, му́ченицы четы́редесяте.</p>
				<p>Си́лу, пребога́тии, Боже́ственную с Небесе́ прие́мше и кре́пость, соу́зницы Христо́вы,/ льсти́ прогони́телие бы́сте, отгоня́ще вся́ку и́дольскую мглу непостоя́нную/ и просвеща́юще мир, му́ченицы четы́редесяте.</p>
				<p>Укра́шшеся добро́тою честна́го муче́ния/ и Боже́ственнаго прича́стницы бы́вше естества́,/ вои́стинну ра́дуетеся, Све́ту сраствори́вшеся светле́йшему и чи́стому,/ Христо́вы во́ини, му́ченицы четы́редесяте.</p>
				<p>Ны́не Христу́ предстоя́ще благочести́вым дерзнове́нием/ и отону́ду Божества́ све́том облиста́еми, сла́внии,/ восхваля́ющия вы заре́ю освети́тися трисия́нною/ приле́жно моли́те, му́ченицы четы́редесяте.</p>
				<p>
					<style>Богоро́дичен:</style> Я́вльшийся, Де́во, души́ моея́ примра́к/ све́та Твоего́ невеще́ственными блиста́ньми озари́, две́ре Боже́ственнаго Све́та,/ и огня́ ве́чнаго изба́витися сподо́би, Чи́стая,/ ве́рою и любо́вию пе́сньми Тя велича́ющаго.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Жены́, услы́шите:
				</p>
				<p>Десяти́цу четверочи́сленную, победоно́сный полк,/ во́инство святы́х му́ченик воспои́м досто́йно,/ огне́м бо, и сту́дению, и водо́ю посрами́ша вражде́бных полки́/ и от Христа́ Спа́са венцы́ пришла́ сла́вы.</p>
				<p>
					<style>Сла́ва:</style>
				</p>
				<p>Лик четверодесяточи́сленный му́чеников четы́редесяти,/ Пребоже́ственныя Тро́ицы доброде́телей четвери́чных,/ огня́, возду́ха, во́ды и земли́, стихи́й четы́рех,/ пе́сньми Боже́ственными да воспое́тся,/ я́ко за Христа́ пострада́вший, всех Влады́це.</p>
				<p>
					<style>И ны́не, Богоро́дичен:</style>
				</p>
				<p>Влады́ку всея́ тва́ри ро́ждши, Ма́ти Де́во,/ и вся́ческих, я́ко су́щи Отрокови́ца,/ о Влады́чице Богоро́дице, страсте́й мучи́тельствующих мя исхити́/ и проводи́ к милосе́рдия осия́нию/ и к прекра́сной па́сце воскре́сшего Сы́на Твоего́.</p>
				<p>
					<style>На хвали́тех стихи́ры на 4, глас 5.</style>
				</p>
				<p>
					<style>Подо́бен:</style> Ра́дуйся, по́стников:
				</p>
				<p>Прииди́те, му́ченический, бра́тие,/ с похвала́ми воспои́м полк,/ мра́зом и огне́м опа́льшийся/ и пре́лести зи́му разжже́нною ре́вностию попали́вший,/ во́инство до́блественнейшее, свяще́ннейший собо́р,/ защище́ние же неразруши́мо и непобеди́мо,/ ве́ры забра́ла и храни́тели,/ му́ченик четы́редесяти лик Боже́ственный,/ Це́ркве хода́тая,/ си́льне моля́щия Христа́/ низпосла́ти душа́м на́шим мир и ве́лию ми́лость.</p>
				<p>Ра́дуйся, собо́ре кре́пкий и терпели́вый/ и победи́тельное ополче́ние,/ столпы́ благоче́стия,/ во́ини Христо́вы,/ тве́рдии ору́жницы и непобеди́мии,/ умо́м преси́льнии и душе́ю му́жественнейшии,/ вои́стинну Боже́ственнии,/ Бо́гу возжеле́нный лик святы́й,/ Богоизбра́нный сонм, му́ченицы четы́редесяте,/ и́же ра́вны страда́нием, ра́вны и нра́вом,/ и, ра́вныя и венцы́ прие́мше,/ Христа́ моли́те/ дарова́ти душа́м на́шим мир и ве́лию ми́лость.</p>
				<p>Ра́дуйся, победоно́сное мно́жество,/ и́же на бране́х до́бле му́жествовавше,/ зве́зды, проше́дше сквозе́ о́гнь и сту́день/ и водны́й лед разсы́павше,/ зе́млю онебеси́вше и вся просвети́вше,/ в не́дрех Авраа́мовых ны́не гре́емии/ и со А́нгельскими лику́юще во́инствы,/ му́ченицы четы́редесяте,/ цве́ти, дыха́ющии благово́ние су́що духо́внаго раздая́ния,/ Христа́ моли́те/ душа́м на́шим дарова́ти ве́лию ми́лость.</p>
				<p>
					<style>Сла́ва, глас то́йже, самогла́сен. Иоа́нна мона́ха:</style>
				</p>
				<p>Страстоте́рпцы Христо́вы,/ всечестны́й пост све́тльший/ соде́ласте па́мятию ва́шего сла́внаго страда́ния,/ четы́редесять бо су́ще, четыредеся́тницу освяща́ете,/ спаси́тельней стра́сти уподо́бившеся/ ва́шим за Христа́ страда́нием./ Те́мже, иму́ще дерзнове́ние,/ моли́теся в ми́ре дости́гнути нам/ в тридне́вное воскресе́ние Бо́га и Спа́са душ на́ших.</p>
				<p>
					<style>И ны́не, Богоро́дичен:</style>
				</p>
				<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый,/ сте́ну необори́мую,/ тве́рдую Предста́тельницу и прибе́жище душ на́ших.</p>
				<p>
					<style>На стихо́вне, в Трио́ди самогла́сен, два́жды, и му́ченичен. Сла́ва, святы́х,</style>
					<style>глас 2, самогла́сен.</style>
				</p>
				<p>И́стины ча́шею от свои́х крове́й,/ огне́м муче́ний и водны́м ле́дом ве́рныя напои́ша/ четверочи́сленная бо десяти́ца, пою́ще пе́снь Спа́су,/ еди́н у́бо ум всем,/ в телесе́х же мно́зех принесо́шася Христу́,/ и богоневе́стная ма́ти/ христолюби́ваго о́трока на ра́мена взе́мши, глаго́лаше:/ гряди́, страда́льче, и постражди́ с про́чими.</p>
				<p>
					<style>И ны́не, Богоро́дичен:</style>
				</p>
				<p>Непроходи́мая врата́,/ та́йно запеча́тствованная,/ благослове́нная Богоро́дице Де́во,/ приими́ моле́ния на́ша/ и принеси́ Твоему́ Сы́ну и Бо́гу,/ да спасе́т Тобо́ю души́ на́ша.</p>
				<p>
					<style>Та́же,</style> Бла́го е́сть: 
					<style>Трисвято́е, тропа́рь, ектения́ и три покло́ны вели́кия, час 1-й с кафизмою, и отпу́ст.</style>
				</p>
				<p>
					<style>Во вре́мя же свое́ быва́ют 3-й, 6-й и 9-й часы́, по чи́ну их с кафи</style>́
					<style>змами, и блаже́нны поско́ру и про́чее. На ко́емждо часе́ по 3 покло́ны вели́кия. В то́йже де́нь на вече́рни, по обы́чной кафизме, на</style> Го́споди, воззва́х: 
					<style>ста́вим стихо́в 10. И пое́м Трио́ди самогла́сен дне, два́жды, и му́ченичен, и подо́бны 3. И святы́х му́чеников 4.</style>
				</p>
				<p>
					<style>Стихи́ры, глас 1</style>:
				</p>
				<p>Лик четверодесятосия́нный,/ во́инство все богособра́нное/ спросия́ посту́ страда́ньми честными,/ освеща́ющ и просвеща́ют, души́ на́ша.</p>
				<p>
					<style>Глас 2</style>: Е́зеро, я́ко рай, и зи́мность, я́ко зной,/ му́ченицы вмени́ша, Христе́ Бо́же,/ не устраши́ша по́мысла их томи́телей преще́ния,/ не убоя́шася, до́блии, мук приложе́ний,/ оружено́сный стяжа́вше Крест,/ тем бо врага́ я́ко кре́пцыи победи́ша,/ те́мже и венцы́ прия́ша благода́ти.
				</p>
				<p>Четверодесяточи́сленный лик му́ченик/ кто не воспое́т?/ В во́ду бо езе́ра внидо́ша де́рзостне/ и, мра́зом стесня́еми,/ пе́снь воспева́ху Го́споду:/ еда́ в река́х прогне́ваешися на ны, Го́споди?/ еда́ в река́х прогне́ваешися на ны, Человеколю́бче?/ облегчи́ тя́жесть и го́ресть возду́ха,/ свое́ю бо кро́вию обагри́шася на́ши но́ги,/ и введи́ ны, Бо́же, в ве́чныя Твоя́ кро́вы,/ да не́дро ны согре́ет патриа́рха Авраа́ма.</p>
				<p>
					<style>Сла́ва, глас то́йже.</style>
				</p>
				<p>Проро́чески у́бо вопия́ше Дави́д во псалме́х:/ проидо́хом сквозе́ о́гнь и во́ду,/ и изве́л ны еси́ в поко́й./ Вы же, му́ченицы Христо́вы,/ саме́ми де́лы сло́во исполня́юще,/ проидо́сте сквозе́ о́гнь и во́ду/ и внидо́сте в Ца́рство Небе́сное./ Те́мже моли́теся, четы́редесяте су́ще страда́льцы,/ дарова́ти нам ве́лию ми́лость.</p>
				<p>
					<style>И ны́не, Богоро́дичен:</style> Все упова́ние мое́:
				</p>
				<p>
					<style>А́ще к среде́ или́ к пятку́, Крестобогоро́дичен, пи́сан сего́ ме́сяца в 14-й де́нь. Вход со Ева́нгелием. Проки́мен дне и чте́ния Трио́ди. И</style> Да испра́вится моли́тва моя́: 
					<style>Посе́м проки́мен, глас 5:</style> Ты, Го́споди, сохрани́ши ны/ и соблюде́ши ны от ро́да сего́ и во век. 
					<style>Стих: </style>Спаси́ мя, Го́споди, я́ко оскуде́ преподо́бный. 
					<style>Апо́стол ко Евре́ем, зача́ло 331.</style> Аллилу́ия, 
					<style>глас 4</style>: Воскли́кните Го́сподеви, вся земля́, по́йте же и́мени Его́. 
					<style>Стих: </style>Я́ко искуси́л ны еси́, Бо́же, разже́гл ны еси́, я́коже разжиза́ется сребро́. 
					<style>Ева́нгелие от Матфе́я, зача́ло 80. И про́чее Боже́ственная Литурги́я преждесвяще́нных. Прича́стен:</style> Ра́дуйтеся, пра́веднии, о Го́споде:
				</p>
				<p>
					<style>Моли́тва</style>
				</p>
				<p>О, святи́и, сла́внии страстоте́рпцы Христо́вы, четы́редесяте, во гра́де Севасти́и Христа́ ра́ди му́жественно пострада́вшии, чрез о́гнь бо и во́ду проидо́сте и, я́ко дру́зи Христо́вы, в поко́й Небе́снаго Ца́рствия вше́дше, и́мате ве́лие дерзнове́ние ко пресвяте́й Тро́ице хода́тайствовати о ро́де христиа́нском, наипа́че же о почита́ющих святу́ю па́мять ва́шу и с ве́рою и любо́вию вас призыва́ющих. Испроси́те у Всеще́драго Бо́га проще́ние согреше́ний на́ших и жития́ на́шего исправле́ние, да, в покая́нии и нелицеме́рной любви́ друг, ко дру́гу пожи́вше, со дерзнове́нием предста́нем Стра́шному Суди́щу Христо́ву и ва́шим предста́тельством одесну́ю Пра́веднаго Судии́ предста́нем. Ей, уго́дницы Бо́жии, бу́дите нам защи́тницы от всех враг, ви́димых и неви́димых, да под кро́вом святы́х ва́ших моли́тв изба́вимся от всех бед, зол и напа́стей до после́дняго дне жи́зни на́шея и та́ко просла́вим вели́кое и достопоклоня́емое И́мя Вседе́тельныя Тро́ицы, Отца́, Сы́на и Свята́го Ду́ха, ны́не и при́сно и во ве́ки веко́в. Ами́нь.</p>
				<p>* * *</p>
				<p>
					<style>А́ще случи́тся 40 му́ченик 1-я седми́цы в кой-лю́бо де́нь, и пое́тся слу́жба их в суббо́ту, со святы́м му́чеником Фео́дором Ти́роном.</style>
				</p>
				<p>
					<style>В пято́к ве́чера кафи</style>́
					<style>зма рядова́я. На</style> Го́споди, воззва́х: 
					<style>стихи́ры на 10, и пое́м Трио́ди самогла́сен дне, два́жды, и му́чеников на 4, и Фео́дора на 4.</style> Слава
					<style>, Фео́дора. </style>И ны́не
					<style>, Богоро́дичен пе́рвый, гла́са. Вход, проки́мен, и чте́ния дне, и му́чеников 3. И по</style> Да испра́вится моли́тва моя́: 
					<style>3 покло́ны вели́кия. И про́чее преждесвяще́нных. По заамво́нней моли́тве пое́м кано́н свята́го Фео́дора над ко́ливом, я́коже указа́си в 40-це на ряду́, и отпу́ст. </style>
				</p>
				<p>
					<style>А иде́же не́сть преждесвяще́нных, ве́чера на</style> Го́споди, воззва́х: 
					<style>стихи́ры му́чеников 3 и Фео́дора 3. </style>Сла́ва, 
					<style>Фео́дора.</style> И ны́не, 
					<style>Богоро́дичен 1-й гла́са преше́дшаго, без вхо́да. Проки́мен, и чте́ния дне, и му́чеников. На стихо́вне самогла́сен дне, два́жды, и му́ченичен. Та́же припе́в, и пое́м стихи́ру Фео́дора:</style> Боже́ственных даро́в: 
					<style>пи́сана на</style> Го́споди, воззва́х: Сла́ва, 
					<style>му́чеников, глас 6:</style> В песнопе́ниих восхва́лим: 
					<style>По</style> Ны́не отпуща́еши: 
					<style>тропа́рь му́чеников.</style> Сла́ва, 
					<style>Фео́дора.</style> И ны́не, 
					<style>Богоро́дичен:</style> Вся па́че смы́сла: 
					<style>Ектения́, и три покло́ны вели́кия, и пое́м кано́н свята́го Фео́дора над ко́ливом, и отпу́ст, по обы́чаю.</style>
				</p>
				<p>
					<style>Повече́рие пое́м вели́кое. На повече́рии пое́м кано́н усо́пших и Мине́и рядовы́й. Тропари́ же по 1-м, и по 2-м трисвято́м, глаго́лем обои́х святы́х, а на после́днем трисвято́м — конда́к му́чеников.</style>
				</p>
				<p>
					<style>На у́трени, на </style>Бог Госпо́дь: 
					<style>тропа́рь му́чеников, два́жды.</style> Сла́ва, 
					<style>Фео́дора.</style> И ны́не, 
					<style>Богоро́дичен:</style> Вся па́че смы́сла: 
					<style>По 1-й кафизме седа́льны му́чеников о́ба</style>. Сла́ва, и ны́не, 
					<style>Богоро́дичен и чте́ние му́чеников. По 2-й кафи́зме седа́льны Фео́дора.</style> Сла́ва, и ны́не, 
					<style>Богоро́дичен и чте́ние му́чеников или́ Фео́дора. Полиеле́й и седа́лен му́чеников, два́жды.</style> Сла́ва, и ны́не, 
					<style>Богоро́дичен и чте́ние му́чеников. Степе́нна, 1-й антифо́н 4-го гла́са. Проки́мен, и</style> Вся́кое дыха́ние: 
					<style>и Ева́нгелие му́чеников. Псало́м 50. Стихи́ра му́чеников. Кано́ны му́чеников, со ирмосо́м на 6, и Фео́дора о́ба кано́на на 8. Катава́сия: </style>Отве́рзу уста́ моя́: 
					<style>пе́сни же 7-ю и 8-ю глаго́лем напреди́ в пято́к. По 3-й пе́сни конда́к, и и́кос, и седа́лен му́чеников. </style>Сла́ва, 
					<style>Фео́дора.</style> И ны́не, 
					<style>Богоро́дичен, и чте́ние о святе́м Фео́доре. По 6-й пе́сни конда́к Фео́дора, и и́кос, и чтем про́лог, и синакса́рий. По 9-й пе́сни свети́лен му́чеников.</style> Сла́ва, 
					<style>Фео́дора.</style> И ны́не
					<style>, Богоро́дичен. На хвали́тех стихи́ры му́чеников 3, глас 5, Подо́бен:</style> Ра́дуйся: 
					<style>и Фео́дора подо́бны 3, та́же припе́в:</style> Проидо́хом сквозе́ о́гнь и во́ду: 
					<style>И пое́м самогла́сну стихи́ру му́чеников:</style> Страстоте́рпцы Христо́вы: Сла́ва
					<style>, Фео́дора.</style> И ны́не, 
					<style>Богоро́дичен. Славосло́вие вели́кое, тропа́рь му́чеников.</style> Сла́ва, 
					<style>Фео́дора.</style> И ны́не, 
					<style>Богоро́дичен. Ектении́, и отпу́ст, и обы́чное исхожде́ние в притво́р, и час 1-й.</style>
				</p>
				<p>
					<style>На часе́х тропа́рь му́чеников.</style> Сла́ва
					<style>, Фео́дора.</style> И ны́не, 
					<style>Богоро́дичен часо́в. Кондаки́ же глаго́лем, пременя́юще.</style>
				</p>
				<p>
					<style>На Литурги́и: Блаже́нны му́чеников, пе́сни 3-я, на 4, и Фео́дора 6-я, на 4. По вхо́де тропа́рь му́чеников, и Фео́дора, и конда́к его́.</style> Сла́ва, 
					<style>му́чеников.</style> И ны́не, 
					<style>Богоро́дицы хра́ма, или́</style> Предста́тельство христиа́н: 
					<style>Проки́мен, аллилу́ия, и прича́стен му́чеников и Фео́дора. Апо́стол и Ева́нгелие пре́жде суббо́ты и Фео́дора под зача́ло, та́же му́чеников.</style>
				</p>
				<p>* * *</p>
				<p>
					<style>А́ще ли случи́тся 40 му́чеников в 1-ю неде́лю посто́в.</style>
				</p>
				<p>
					<style>И пое́тся слу́жба их, я́коже ука́зано в неде́лю 3-ю посто́в, кроме́ поклоне́ния Креста́, то́чию на лити́и. </style>Сла́ва, 
					<style>му́чеников, пи́сана на</style> Го́споди, воззва́х: И ны́не, 
					<style>Трио́ди. На стихо́вне, </style>Сла́ва, 
					<style>му́чеников</style>. И ны́не, Трио́ди. На Бог Госпо́дь: тропа́рь воскре́сен, два́жды. Сла́ва, му́чеников. И ны́не, Пречи́стому Твоему́ о́бразу: Катава́сия Трио́ди.
				</p>
				<p>* * *</p>
				<p>А́ще ли случи́тся 40 му́чеников в понеде́льник 2-я, или́ 3-я, или́ 4-я, или́ 5-я, или́ 6-я неде́ли посто́в.</p>
				<p>
					<style>В неде́лю ве́чера пое́м,</style> Блаже́н муж: 
					<style>1-й антифо́н.</style>
					<style>На</style> Го́споди, воззва́х: 
					<style>стихи́ры на 10, Трио́ди дне на 4, повторя́юще 1-ю, и му́чеников на 6. </style>Сла́ва, 
					<style>му́чеников.</style> И ны́не, 
					<style>Богоро́дичен: 1-й. Вход, проки́мен вели́кий Трио́ди. И чте́ния му́чеников 3. Та́же,</style> Сподо́би, Го́споди, в ве́чер сей: и Испо́лним вече́рнюю: 
					<style>На стихо́вне Трио́ди самогла́сен дне, два́жды, и му́ченичен. </style>Сла́ва
					<style>, му́чеников.</style> И ны́не, 
					<style>Богоро́дичен, по гла́су, воскре́сен.</style> По О́тче наш: 
					<style>тропа́рь му́чеников.</style> Сла́ва, и ны́не, 
					<style>Богоро́дичен воскре́сен. Ектения́:</style> Поми́луй нас, Бо́же: 
					<style>и покло́ны 3 вели́кия, и отпу́ст.</style>
				</p>
				<p>
					<style>Полу́нощницу же пое́м по обы́чаю с кафи́змою и тропари́ обы́чныя. По </style>Честне́йшую:
					<style> 3 покло́ны вели́кия.</style>
				</p>
				<p>
					<style>На у́трени, на</style> Бог Госпо́дь: 
					<style>тропа́рь му́чеников, два́жды.</style> Сла́ва, и ны́не, Богоро́дичен. 
					<style>По 1-й и по 2-й кафи́змах глаго́лем седа́льны Трио́ди, ектении́ же не глаго́лются. И чте́ние во Ефре́ме. По 3-й кафи́зме глаго́лет иере́й ектению́ ма́лую, и седа́льны му́чеников о́ба, и чте́ние му́чеников. Полиеле́й, и седа́лен му́чеников, два́жды.</style> Сла́ва, и ны́не, 
					<style>Богоро́дичен, и чте́ние му́чеников. Степе́нна, 1-й антифо́н 4-го гла́са. Проки́мен и Ева́нгелие му́чеников. Та́же псало́м 50. Стихи́ра му́чеников. Кано́ны му́чеников со ирмосо́м на 8. Катава́сия: </style>Отве́рзу уста́ моя́
					<style>: а иде́же трипе́снец, и пое́м кано́н му́чеников со ирмосо́м на 6 и трипе́снец на 8. Катава́сия Трио́ди. По 3-й пе́сни седа́лен му́чеников, два́жды.</style> Сла́ва, и ны́не, 
					<style>Богоро́дичен и чте́ние му́чеников. По 6-й пе́сни, конда́к, и и́кос, и про́лог. Свети́лен му́чеников, два́жды. </style>Сла́ва, и ны́не, 
					<style>Богоро́дичен. На хвали́тех стихи́ры му́чеников, на 4.</style> Сла́ва, 
					<style>му́чеников.</style> И ны́не, 
					<style>Богоро́дичен его́. Та́же настоя́тель или́ чтец глаго́лет:</style> Сла́ва Тебе́, показа́вшему нам Свет. 
					<style>Посе́м, ектения́: </style>Испо́лним у́треннюю: 
					<style>та́же на стихо́вне, самогла́сен дне, два́жды, и му́ченичен.</style> Сла́ва, 
					<style>му́чеников.</style> И ны́не
					<style>, Богоро́дичен. Посе́м:</style> Бла́го е́сть: 
					<style>глаго́лем еди́ножды. По</style> О́тче наш: 
					<style>тропа́рь му́чеников.</style> Сла́ва, и ны́не, 
					<style>Богоро́дичен воскре́сен. Ектения́:</style> Поми́луй нас, Бо́же: 
					<style>и три покло́ны вели́кия, и час пе́рвый.</style>
				</p>
				<p>
					<style>На часе́х тропа́рь глаго́лем му́чеников и по трисвято́м конда́к их. И на коне́ц 3 покло́ны вели́кия и по покло́нех трисвята́го не глаго́лем, но глаго́лем:</style> Христе́, Све́те
					<style>: и отпу́ст.</style>
				</p>
				<p>
					<style>Часы́ же 3-й, 6-й и 9-й пое́м с кафи́змами, в подо́бное их вре́мя, со чте́нием.</style>
				</p>
				<p>
					<style>На 6-м часе́ чте́тся паремия дне, по чи́ну ея́. </style>
				</p>
				<p>
					<style>Моли́твы же Вели́каго Васи́лия по часе́х глаго́лем непреме́нно, е́же е́сть:</style> Влады́ко Бо́же, О́тче: и Бо́же и Го́споди сил: и Влады́ко Го́споди, Иису́се Христе́:
				</p>
				<p>
					<style>Егда́ же пое́м полиеле́й, на часе́х в кампа́н не ударя́ем.</style>
				</p>
				<p>
					<style>По кафизме чтец глаго́лет:</style> Сла́ва, 
					<style>тропа́рь му́чеников.</style> И ны́не, 
					<style>Богоро́дичен часо́в.</style>
					<style>По </style>О́тче наш: 
					<style>конда́к му́чеников. По</style> Честне́йшую: 
					<style>3 покло́ны вели́кия. По 9-м часе́ Блаже́нны глаго́лем поско́ру без пе́ния. По</style> Осла́би, оста́ви: 
					<style>конда́к хра́ма.</style> Сла́ва, 
					<style>му́чеников.</style> И ны́не, 
					<style>хра́ма Богоро́дицы.</style>
					<style>(А́ще ли не́сть хра́ма Богоро́дицы,</style> И ны́не, Предста́тельство христиа́н 
					<style>Посе́м</style> Го́споди, поми́луй, 
					<style>40.</style> Сла́ва, и ны́не: Честне́йшую Херуви́м: 
					<style>и 3 покло́ны вели́кия, та́же моли́тва:</style> Всесвята́я Тро́ице: 
					<style>И начина́ем вече́рню, по обы́чаю. Настоя́тель или́ чтец глаго́лет:</style> Прииди́те, поклони́мся
					<style>: три́жды. И пое́м вече́рню с покло́ны, по чи́ну по́стному. По обы́чной кафи́зме, на</style> Го́споди, воззва́х: 
					<style>стихи́ры на 10. Трио́ди самогла́сен дне, два́жды, и му́ченичен, и подо́бны Трио́ди, 3, и му́чеников 4. </style>Сла́ва, 
					<style>му́чеников.</style> И ны́не, 
					<style>Богоро́дичен, по гла́су обы́чный. (А́ще ли к среде́ или́ пятку́, глаго́лем Крестобогоро́дичен, по гла́су Сла́вника). Вход со Ева́нгелием.</style> Све́те ти́хий: 
					<style>Проки́мен и чте́ние дне.</style> Да испра́вится моли́тва моя́
					<style>: и 3 покло́ны вели́кия, ектении́ ма́лыя не глаго́лем. Проки́мен, Апо́стол, аллилу́ия, Ева́нгелие и прича́стен му́чеников. Литурги́я преждесвяще́нная, по обы́чаю. На отпу́сте иере́й помина́ет пре́жде пра́зднуемых святы́х, пото́м наста́вшаго.</style>
				</p>
				<p>
					<style>Свята́го же, прилучи́вшагося на ряду́, кано́н пое́м на у́трени по чи́ну. Стихи́ры же его́, я́же пи́саны, ве́чер на</style> Го́споди, воззва́х: 
					<style>глаго́лем их на хвали́тех.</style>
				</p>
				<p>
					<style>А́ще ли ко́ея вели́кия ра́ди ну́жды, в па́мяти святы́х вели́ких, иму́щих полиеле́й, не случи́тся бы́ти преждесвяще́нней Литурги́и. Часы́ пое́м, я́коже вы́ше рече́ся. По 9-м часе́ и по моли́тве:</style> Влады́ко Го́споди Иису́се Христе́: 
					<style>глаго́лем и псало́м:</style> Благослови́, душе́ моя́, Го́спода, и вся вну́тренняя: Сла́ва: Хвали́, душе́ моя́, Го́спода: И ны́не: Единоро́дный Сы́не: и Во Ца́рствии Твое́м: 
					<style>поско́ру без пе́ния. На Блаже́нных глаго́лем му́чеников пе́сни 3-ю и 6-ю. Та́же Апо́стол и Ева́нгелие му́чеников. Посе́м</style>, Помяни́ нас, Го́споди: По Осла́би, оста́ви: и по О́тче наш: 
					<style>Конда́к хра́ма. </style>Сла́ва, 
					<style>му́чеников.</style> И ны́не, 
					<style>Богоро́дицы хра́ма.</style>
					<style name="color-red"/>(А́ще же не́сть хра́ма Богоро́дицы, Предста́тельство христиа́н 
					<style>Та́же,</style> Го́споди, поми́луй, 
					<style>40, и покло́ны 3 вели́кия. И в то вре́мя параекклисиа́рх зна́менует в два кампа́на. И по 3-х покло́нех вели́ких, глаго́лем:</style> Прииди́те, поклони́мся: 
					<style>И пое́м вече́рню с покло́ны, и кафи́зму обы́чную.</style>
					<style>На</style> Го́споди, воззва́х: 
					<style>стихи́ры Трио́ди, подо́бны 3. И свята́го, его́же наста́ па́мять, 3. </style>Сла́ва, и ны́не,
					<style> Богоро́дичен.  </style>(А́ще ли к среде́ или́ пятку́ глаго́лем: Сла́ва, и ны́не, 
					<style>Крестобогоро́дичен). Та́же,</style> Све́те ти́хий: 
					<style>Проки́мен, и чте́ние Трио́ди, дне. На стихо́вне дне Трио́ди. По</style> Ны́не отпуща́еши: и по О́тче наш: 
					<style>Тропа́рь,</style> Богоро́дице Де́во, ра́дуйся: 
					<style>и про́чее по по́стному. По</style> Честне́йшую: 
					<style>и по покло́нех глаго́лем трисвято́е.</style> Го́споди, поми́луй, 
					<style>12. </style>Всесвята́я Тро́ице: 
					<style>Та́же,</style> Бу́ди И́мя Госпо́дне: 
					<style>и 3 покло́ны.</style>
					<style>И</style> Благословлю́ Го́спода: Досто́йно е́сть: 
					<style>И отпу́ст. На отпу́сте же помина́ет наста́вшаго свята́го. По отпу́сте же вхо́дим в трапе́зу, и яди́м два варе́ния с еле́ем, и пие́м вино́. В сре́ду же и пято́к яди́м два варе́ния без еле́я и пие́м вино́.</style>
				</p>
				<p>* * *</p>
				<p>
					<style>А́ще ли случи́тся 40 му́чеников во еди́н от дней по́стных, пое́м слу́жбу их си́це:</style>
				</p>
				<p>
					<style>На часе́х по</style> Осла́би, оста́ви: 
					<style>и по</style> О́тче наш
					<style>: кондаки́ по уста́ву. Та́же,</style> Го́споди, поми́луй, 
					<style>40.</style> Сла́ва, и ны́не, Честне́йшую Херуви́м: 
					<style>И по покло́нех глаго́лем трисвято́е.</style> Го́споди, поми́луй, 
					<style>12,</style> и Всесвята́я Тро́ице: 
					<style>и а́бие начина́ем вече́рню и обы́чную кафи́зму, глаго́лются же ектении́ ма́лыя по ко́емждо антифо́не. На</style> Го́споди, воззва́х: 
					<style>стихи́ры на 10, самогла́сен дне, два́жды, и му́ченичен, и подо́бен Трио́ди, 3, и му́чеников, 4.</style> Сла́ва, 
					<style>му́чеников.</style> И ны́не: Пре́йде се́нь зако́нная: 
					<style>Вход. Та́же проки́мен, и чте́ния дне, и му́чеников чте́ния 3. Та́же пое́м: </style>Да испра́вится моли́тва моя́: 
					<style>и 3 покло́ны, и поря́ду Литурги́я преждесвяще́нная. А иде́же не бу́дет преждесвяще́нныя, по</style> Осла́би, оста́ви: 
					<style>и по покло́нех вели́ких, чтец глаго́лет:</style> Прииди́те, поклони́мся: 
					<style>три́жды, и покло́ны 3. Та́же псало́м:</style> Благослови́, душе́ моя́, Го́спода: 
					<style>И пое́м вече́рню без покло́нов. По обы́чной кафи́зме стихи́ры на 6, Трио́ди подо́бны, 3, и му́чеников, 3.</style> Сла́ва, 
					<style>му́чеников, И</style> ны́не, 
					<style>Богоро́дичен воскре́сен.</style>
					<style>Вход и</style> Све́те ти́хий: 
					<style>Проки́мен, и чте́ния дне, и му́чеников; и а́бие,</style> Сподо́би, Го́споди: 
					<style>Та́же,</style> Испо́лним вече́рнюю моли́тву: 
					<style>На стихо́вне Трио́ди.</style> Сла́ва, 
					<style>му́чеников. И </style>ны́не, 
					<style>Богоро́дичен по гла́су.</style> Ны́не отпуща́еши: 
					<style>По трисвято́м тропа́рь му́чеников.</style> Сла́ва, и ны́не: Гаврии́лу веща́вшу: 
					<style>ектения́:</style> Поми́луй нас, Бо́же: 
					<style>Посе́м 3 покло́ны вели́кия и моли́тва:</style> Всесвята́я Тро́ице: и Благословлю́ Го́спода: Досто́йно е́сть: 
					<style>и отпу́ст.</style>
				</p>
				<p>
					<style>Повече́рие пое́м вели́кое без покло́нов. По 1-м трисвято́м тропа́рь му́чеников.</style> Сла́ва, и ны́не, 
					<style>Богоро́дичен воскре́сен, по гла́су. По 2-м трисвято́м тропари́ обы́чныя:</style> Поми́луй нас. Го́споди: 
					<style>По</style> Досто́йно: 
					<style>и по трисвято́м конда́к му́чеников. </style>Го́споди сил, с на́ми бу́ди: 
					<style>не пое́м. По</style> Честне́йшую: 
					<style>3 покло́ны вели́кия. Трисвята́го же не глаго́лем, а отпу́ст ма́лый.</style>
				</p>
				<p>
					<style>Полу́нощницу же пое́м по обы́чаю с кафи́змою, я́коже предписа́ся в понеде́льник 2-я неде́ли поста́. Та́кожде и у́треню, и всю слу́жбу му́чеников.</style>
				</p>
				<p>* * *</p>
				<p>
					<style>А́ще ли случи́тся 40 му́чеников в суббо́ту 2-ю, или́ 3-ю, или́ 4-ю посто́в.</style>
				</p>
				<p>
					<style>В пято́к ве́чера кафи́зма рядова́я. На</style> Го́споди, воззва́х: 
					<style>стихи́ры на 10:</style>
					<style>Трио́ди самогла́сен, два́жды, и Окто́иха му́ченичны 4, и му́чеников, 4. </style>Сла́ва, 
					<style>му́чеников.</style> И ны́не, 
					<style>Богоро́дичен 1-й, гла́са. Вход. Проки́мен, и чте́ния дне, и му́чеников, 3. </style>Да испра́вится моли́тва моя́:
					<style> и про́чее преждесвяще́нных. </style>
				</p>
				<p>
					<style>А́ще ли не́сть преждесвяще́нных, в пято́к ве́чера, На</style> Го́споди, воззва́х
					<style>: стихи́ры му́чеников на 6.</style> Сла́ва, 
					<style>му́чеников.</style> И ны́не, 
					<style>Богоро́дичен 1-й, гла́са. Вход. Проки́мен, и чте́ние дне, и святы́х. Та́же,</style> Сподо́би, Го́споди: 
					<style>На стихо́вне самогла́сен Трио́ди, два́жды, и му́ченичен Окто́иха по гла́су.</style> Сла́ва, 
					<style>му́чеников.</style> И ны́не, 
					<style>Богоро́дичен воскре́сен. По</style> Ны́не отпуща́еши
					<style>: тропа́рь му́чеников.</style> Сла́ва, и ны́не, 
					<style>Богоро́дичен воскре́сен настоя́щаго гла́са, ектения́ и покло́ны 3. Та́же моли́тва:</style> Всесвята́я Тро́ице: Бу́ди И́мя Госпо́дне: 
					<style>и псало́м 33:</style> Благословлю́ Го́спода: Досто́йно е́сть: 
					<style>И отпу́ст.</style>
				</p>
				<p>
					<style>Повече́рие же пое́м вели́кое, на не́мже пое́м четверопе́снец суббо́ты.</style>
				</p>
				<p>
					<style>На у́трени и на часе́х пое́м слу́жбу еди́ных му́чеников, я́коже предписа́ся.</style>
				</p>
				<p>
					<style>На Литурги́и слу́жба дне и му́чеников.</style>
				</p>
				<p>* * *</p>
				<p>
					<style>А́ще ли случи́тся 40 му́чеников во 2-ю, и 4-ю, и 5-ю неде́лю посто́в.</style>
				</p>
				<p>
					<style>В суббо́ту ве́чера на ма́лей вече́рни стихи́ры воскре́сны и Богоро́дицы по обы́чаю.</style>
				</p>
				<p>
					<style>На вели́цей вече́рни на</style> Го́споди, воззва́х: 
					<style>стихи́ры воскре́сны, 3, и восто́чен еди́н, Анато́лиев, и му́чеников на 6. </style>Сла́ва
					<style>, му́чеников. </style>И ны́не, 
					<style>Богоро́дичен 1-й, гла́са. Вход, и чте́ние му́чеников. На лити́и стихи́ра хра́ма и му́чеников стихо́вныя.</style> Сла́ва, 
					<style>му́чеников,</style>
					<style>пи́сана по 50-м псалме́.</style> И ны́не
					<style>, Богоро́дичен. На стихо́вне стихи́ры воскре́сны по алфави́ту.</style> Сла́ва, 
					<style>му́чеников.</style> И ны́не, 
					<style>Богоро́дичен. На благослове́нии хле́бов</style> Богоро́дице Де́во
					<style>: три́жды, и чте́ние во Апо́стольских Посла́ниях.</style>
				</p>
				<p>
					<style>На у́трени на</style> Бог Госпо́дь: 
					<style>тропа́рь воскре́сен, два́жды.</style> Сла́ва, 
					<style>му́чеников.</style> И ны́не, 
					<style>Богоро́дичен по гла́су тропаря́. По кафи́зме седа́льны воскре́сны и Богоро́дичны их. И чте́ние во Ева́нгелии. Полиеле́й и седа́льны му́чеников о́ба.</style> Сла́ва, 
					<style>по полиеле́й седа́лен.</style> И ны́не, 
					<style>Богоро́дичен. И чте́ние му́чеников. Степе́нна, и проки́мен гла́са, и Ева́нгелие воскре́сно. Псало́м 50. </style>Сла́ва, 
					<style>стихи́ра, Глас 8:</style> Покая́ния отве́рзи ми две́ри: 
					<style>и про́чая. Кано́н воскре́сен со ирмосо́м на 4, и Трио́ди на 4, и му́чеников на 6. Катава́сия: </style>Отве́рзу уста́ моя́: 
					<style>По 3-й пе́сни конда́к и и́кос, седа́лен му́чеников, два́жды. </style>Сла́ва, и ны́не, 
					<style>Богоро́дичен. И чте́ние му́чеников. По 6-й пе́сни конда́к и и́кос воскре́сен. По 9-й пе́сни свети́лен воскре́сен. </style>Сла́ва, 
					<style>му́чеников.</style> И ны́не, 
					<style>Богоро́дичен воскре́сен. На хвали́тех стихи́ры воскре́сны 4 и му́чеников со Сла́вным 4 с припе́вы их. Та́же припе́в:</style> Воскресни́, Го́споди Бо́же мой: 
					<style>И пое́м самогла́сну стихи́ру Трио́ди.</style> Сла́ва, 
					<style>ту́южде.</style> И ны́не: Преблагослове́нна еси́: 
					<style>Славосло́вие вели́кое. Тропа́рь воскре́сен, ектении́ и отпу́ст. И нахожде́ние в притво́р.</style> Сла́ва, и ны́не, 
					<style>стихи́ра ева́нгельская. И час 1-й. Тропа́рь воскре́сен. </style>Сла́ва
					<style>, му́чеников.</style> И ны́не, 
					<style>Богоро́дичен часо́в.</style> По О́тче наш
					<style>: конда́к дне и соверше́нный отпу́ст.</style>
				</p>
				<p>
					<style>На Литурги́и: Блаже́нны гла́са, на 6,</style>
					<style>и му́чеников пе́снь 3-я, на 4. И про́чая слу́жба дне и му́чеников.</style>
				</p>
				<p>
					<style>Свята́го же Григо́рия слу́жба пое́тся, егда́ разсу́дит екклисиа́рх, или́ му́чеников слу́жбу пое́м в суббо́ту 2-ю, та́кожде и 4-ю и 5-ю неде́ли, слу́жбы Трио́ди святы́х оставля́ются и пое́тся слу́жба му́чеников по уста́ву.</style>
				</p>
				<p>* * *</p>
				<p>
					<style>А́ще ли случи́тся 40 му́чеников в неде́лю 3-ю посто́в, крестопокло́нную. </style>
				</p>
				<p>
					<style>В суббо́ту ве́чера на ма́лой вече́рни стихи́ры на</style> Го́споди, воззва́х: 
					<style>и на стихо́вне — все Трио́ди по обы́чаю.</style>
				</p>
				<p>
					<style>На вели́цей вече́рни по кафи́зме на</style> Го́споди, воззва́х: 
					<style>стихи́ры воскре́сны 3, и Креста́ 4, и му́чеников 3.</style> Сла́ва, 
					<style>Креста́.</style> И ны́не, 
					<style>Богоро́дичен 1-й, гла́са. Проки́мен дне и паремии́ му́чеников. На лити́и стихи́ра хра́ма и му́чеников хвали́тны. </style>Сла́ва, 
					<style>му́чеников.</style> И ны́не, 
					<style>Креста́. На стихо́вне стихи́ры воскре́сны.</style> Сла́ва, 
					<style>му́чеников. И</style> ны́не, 
					<style>Креста́. На благослове́нии хле́бов: </style>Богоро́дице Де́во: 
					<style>два́жды, и Креста́, еди́ножды:</style> Спаси́, Го́споди, лю́ди Твоя́:
				</p>
				<p>
					<style>На у́трени на </style>Бог Госпо́дь: 
					<style>тропа́рь воскре́сен, два́жды.</style> Сла́ва, 
					<style>му́чеников.</style> И ны́не, 
					<style>Креста́. По кафи́змах седа́льны воскре́сны и Богоро́дичны их. И чте́ние во Ева́нгелии толково́м. Полиеле́й му́чеников и седа́льны о́ба. </style>Сла́ва, и ны́не, 
					<style>Богоро́дичен, и чте́ние му́чеников. Степе́нна гла́са. Проки́мен и Ева́нгелие воскре́сно.</style> Воскресе́ние Христо́во: 
					<style>Псало́м 50.</style> Покая́ния отве́рзи ми две́ри: 
					<style>Кано́н воскре́сен, со ирмосо́м на 4, и му́чеников на 4, и Креста́ на 6. Катава́сия Креста́:</style> Боже́ственнейший прообрази́
					<style>: По 3-й пе́сни конда́к му́чеников, и и́кос, и седа́лен, два́жды.</style> Сла́ва, и ны́не, 
					<style>Креста́ и чте́ние му́чеников. По 6-й пе́сни конда́к Креста́ и и́кос. На 9-й пе́сни пое́м</style> Честне́йшую: 
					<style>Свети́лен воскре́сен.</style> Сла́ва, 
					<style>му́чеников.</style> И ны́не, 
					<style>Креста́. На хвали́тех стихи́ры воскре́сны 4 и Креста́ подо́бны 3, 1-й два́жды, с припе́вы их. Та́же припе́в:</style> Воскресни́, Го́споди Бо́же мой: 
					<style>и пое́м самогла́сну стихи́ру дне Трио́ди. </style>Сла́ва, 
					<style>ту́южде. И</style> ны́не, Преблагослове́нна еси́: 
					<style>Славосло́вие вели́кое, трисвято́е пе́нием. Посе́м вход. И глаго́лем тропа́рь:</style> Спаси́, Тосподи, лю́ди Твоя́: 
					<style>три́жды. И быва́ет поклоне́ние честна́го Креста́ по обы́чаю, я́коже я́вствует в Трио́ди. Та́же ектении́, и отпу́ст, и исхожде́ние.</style> Сла́ва, и ны́не, 
					<style>стихи́ра ева́нгельская, и поуче́ние Студи́тово. И час 1-й в притво́ре.</style>
				</p>
				<p>
					<style>На часе́х тропа́рь воскре́сен.</style> Сла́ва,
					<style> Креста́.</style> И ны́не, 
					<style>Богоро́дичен часо́в. По</style> О́тче наш: 
					<style>конда́к воскре́сен. На 3-м часе́ тропа́рь воскре́сен.</style> Сла́ва, 
					<style>му́чеников. И</style> ны́не, 
					<style>Богоро́дичен часо́в. По</style> О́тче наш: 
					<style>конда́к му́чеников. Та́кожде и на про́чих часе́х глаго́лем, пременя́юще.</style>
				</p>
				<p>
					<style>На Литурги́и: Блаже́нны гла́са на 4, и Креста́ пе́снь 3-я на 4, и му́чеников пе́снь 6-я на 4. По вхо́де тропа́рь воскре́сен, и Креста́, и му́чеников. Та́же конда́к воскре́сен.</style> Сла́ва, 
					<style>му́чеников. И</style> ны́не,
					<style> Креста́. Проки́мен, Апо́стол, аллилу́ия, Ева́нгелие и прича́стен пре́жде Креста́, пото́м му́чеников.</style>
				</p>
				<p>* * *</p>
				<p>
					<style>А́ще ли случи́тся святы́х 40 му́чеников в сре́ду 4-ю посто́в.</style>
				</p>
				<p>
					<style>Пое́м слу́жбу их пре́жде во вто́рник тоя́ седми́цы, то́чию во вто́рник ве́чера, на</style> Го́споди, воззва́х: 
					<style>стихи́ры, самогла́сен дне Трио́ди, два́жды, и Креста́ 4, и му́чеников 4.</style> Сла́ва, 
					<style>му́чеников.</style> И ны́не
					<style>, Креста́. Други́я же стихи́ры Креста́ пое́м в сре́ду на хвали́тех. Та́же вход, проки́мен, и чте́ния дне, и</style> Да испра́вится:
				</p>
				<p>
					<style>А́ще же не бу́дет преждесвяще́нныя.</style>
				</p>
				<p>
					<style>И во вто́рник ве́чера, на</style> Го́споди, воззва́х: 
					<style>стихи́ры Креста́ на 6, святы́х же му́чеников 40 отдае́тся пра́здник на часе́х, я́коже указа́ся в понеде́льник 2-я неде́ли посто́в.</style>
				</p>
				<p>* * *</p>
				<p>
					<style>А́ще ли случи́тся 40 му́ченик в четверто́к вели́каго кано́на.</style>
				</p>
				<p>
					<style>И пое́тся слу́жба их вся во вто́рник напре́дь тоя́жде неде́ли.</style>
				</p>
				<p>* * *</p>
				<p>
					<style>А́ще ли случи́тся 40 му́ченик в суббо́ту ака́фиста. </style>
				</p>
				<p>
					<style>И пое́м слу́жбу их в неде́лю 5-ю посто́в. </style>
				</p>
			</section>
			<section>
				<title>
					<p>Святые 40 мучеников Севастийских </p>
				</title>
				<p>«В царство Лициния нечестивого» — так начинается житие 40 мучеников, в Севастийском озере мучившихся. Лициний (Ликиний) (308–324) — зять и соправитель императора Константина I Великого (306–337), вместе с ним подписавший эдикт 313 года о свободе исповедания христианской веры. Но если императора Константина отличали государственная мудрость и благочестие, то для лицемерного и коварного Лициния это был вынужденный политическими обстоятельствами шаг. И после эдикта 313 года гонения на христиан в подвластных Лицинию областях продолжались.</p>
				<p>В описываемое время (ок. 320) в городе Севастии (Малая Армения, в то время римская провинция) стояло римское войско во главе с военачальником Агриколаем, ревностным язычником. Перед военными действиями и в языческие праздники совершались тогда ритуальные жертвоприношения (после эдикта 313 года соблюдение этого ритуала целиком зависело от военачальника). В войске Агриколая находились 40 воинов-христиан, родом из Каппадокии (область, входившая в состав Византийской империи, ныне на территории Турции), отличившихся в боях мужеством и стойкостью. Из них трое: Кирион, Кандид и Домн были знатоками Священного Писания. Этих-то 40 человек решил Агриколай принудить принести жертвы языческим идолам.</p>
				<p>Но воины отказались, сказав, что если в боях за царя земного они были неустрашимы (как он и сам говорил), то насколько тверже надо им стоять за Царя Небесного. Агриколай пригрозил им бесчестием и велел отвести в темницу. В темнице воины стали громко петь 90-й псалом «Живый в помощи Вышняго». В полночь им явился Господь, и услышали они слова: «Добр есть начаток изволения вашего, но претерпевый до конца, той спасен будет» (<a xlink:href="https://azbyka.ru/biblia/?Mt.10:22&amp;c~r&amp;rus">Мф. 10:22</a>).</p>
				<p>Наутро, уговаривая воинов отречься от Христа, Агриколай начал с похвал и обещаний. Услышав решительный отказ, он велел заковать их и бросить в темницу. Один из воинов, святой Кирион, остановил его, напомнив, что он не имеет права налагать оковы на воинов императора. Агриколай смутился и приказал отвести их в темницу, сняв оковы, сам же стал ждать прибытия правителя области, знатного сановника Лисия. Тем временем святой Кирион в тюрьме наставлял своих товарищей: «Сдружившись на войне, — говорил он, — мы теперь становимся друзьями о Господе, чтобы не разлучаться во веки и вместе совершить христианский подвиг».</p>
				<p>Прошло семь дней. По прибытии Лисия святых воинов вызвали на судебное разбирательство. Им вновь предлагали почести и награды, чтобы они совершили языческие жертвоприношения. Но святые ничуть не поколебались, твердо исповедуя веру в воплотившегося Сына Божия — Господа Иисуса Христа. В тюрьме, куда их увели, воины стали петь 122-й псалом: «К Тебе возведохом очи наши, Живущему на Небеси». В 6-м часу утра был им свыше глас Господень: «Верующий в Меня, если и умрет, оживет (<a xlink:href="https://azbyka.ru/biblia/?Jn.11:25-26&amp;c~r&amp;rus">Ин. 11, 25-26</a>). Дерзайте, и не бойтесь мук кратковременных».</p>
				<p>Когда их вновь привели на допрос, они заявили: «Мы, христиане, идолам не поклонимся, делайте с нами что хотите». И видели они, как диавол, с мечом в правой и змеей в левой руке, наклоняясь к Агриколаю, шепнул ему: «Ты уже мой, старайся». Агриколай велел связать всех воинов и вести их к озеру, бывшему близ города Севастии. Стояла зима, дул сильный ветер. Воинов раздели донага и поставили на льду посреди озера (в числе стражников был и тюремный сторож). День-уже клонился к закату. На берегу топили баню: на случай, если кто не выдержит и захочет отречься, чтобы сразу мог и согреться в этой бане.</p>
				<p>Ночью от мороза и сильного ветра тела воинов обледенели. Один из них в первом часу ночи не выдержал и, бросив своих товарищей, пошел к бане, но как только он с мороза очутился в тепле, так сразу «оттаял» и пал замертво. Святые же мученики молили Господа укрепить их. В третьем часу ночи заблистал над ними теплый свет, настолько теплый, что растопил лед. В это время вся охрана спала, кроме тюремного сторожа по имени Аглаий. Он слышал их молитвы и размышлял про себя, как это тот, прибежавший из холода в тепло, помер, а эти, на таком морозе стоя, еще живы. Пораженный внезапным светом над мучениками, он возвел глаза к источнику света и увидел тридцать девять венцов, сходивших с неба. Аглаий догадался, что тот, прибежавший в баню, отвержен от лика святых. Он немедленно разбудил спящую стражу, сбросил с себя одежду и побежал к тем 39-ти, громко крича: «И я христианин!» И, став между ними, воззвал: «Господи, в Тебя верую, причти меня к числу этих мучеников Твоих!» И снова их стало сорок человек — сошел и сороковой венец, и посрамлен был диавол. Они же стояли все вместе и пели 11-й псалом: «Спаси мя, Господи, яко оскуде преподобный».</p>
				<p>На следующий день, удивленные тем, что святые не замерзли за ночь, мучители приписали это особому искусству, которому они где-то научились. Когда же увидели тюремного сторожа и узнали от других охранников, в чем дело, то пришли в ярость. Святым мученикам перебили голени железным молотом. Среди них был один совсем юный местный уроженец по имени Мелитон. Мать его, тоже христианка, испугалась, что он не выдержит пыток. Она встала при нем неотступно и уговаривала не страшиться. Святые мученики, умирая, свидетельствовали, что души их избежали работы вражией и что умирают они со Христом и во Христе.</p>
				<p>Тела мучеников положили на колесницы и повезли на сожжение. Святого Мелитона, еще живого, подняла его мать и понесла следом. У нее на руках он и скончался. После сожжения на костре обугленные кости святых сорока мучеников Севастийских были сброшены в реку. Но Господь сохранил их. Спустя три дня мученики явились во сне блаженному Петру, епископу Севастийскому, и велели взять их останки со дна реки и предать погребению. Тот вместе с несколькими клириками пришел ночью к реке, и увидели они, что кости, даже малая их частица, светятся в темноте. Собрав все кости, их перенесли в подобающее место.</p>
				<p>Имена́ святы́х му́чеников: Кирио́н, Канди́д, Домн, Иси́хий, Иракли́й, Смара́гд, Евно́ик, Валент, Вивиа́н, Клавди́й, Приск, Феоду́л, Евти́хий, Иоа́нн, Кса́нфий, Илиа́н, Сиси́ний, Агги́й, Ае́тий, Фла́вий, Ака́кий, Экдит, Лисима́х, Алекса́ндр, Или́й, Горго́ний, Фео́фил, Дометиа́н, Га́ий, Лео́нтий, Афана́сий, Кири́лл, Сакердо́н, Никола́й, Вале́рий, Филокти́мон, Северная, Худио́н, Мелито́н, Агла́ий. Му́ченичество их о Го́споде началось 26 февраля, сме́рть же они́ при́няли 9 ма́рта. В этот де́нь и пра́зднуется их па́мять.</p>
			</section>
		</section>
		<section>
			<title>
				<p>10-й де́нь</p>
			</title>
			<section>
				<title>
					<p>Свята́го му́ченика Кодра́та и дружи́ны его́</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 1</style>.
				</p>
				<p>
					<style>Подо́бен:</style> Небе́сных чино́в:
				</p>
				<p>С прехва́льным Кодра́том/ да воспое́тся све́тло/ Киприа́н вели́кий,/ Диони́сия два и Ане́кт досто́йно,/ Криск вку́пе и сла́вный Па́вел ве́рно,/ я́ко страда́льцы Госпо́дни Боговенча́нны/ и моли́твенницы на́ши тепле́йший.</p>
				<p>Священнопобе́дных му́чеников и победоно́сных/ лик дне́сь други́й яви́ся,/ озаря́ющ собо́р Боже́ственных страстоте́рпец,/ тве́рдое число́, избра́нное во́инство,/ ему́же нача́льствует Кодра́т,/ благосла́вный победи́тель проявля́емь.</p>
				<p>Ри́торския у́бо му́дрости многопи́санная плете́ния/ сечи́тельным твои́м сло́вом/ разори́л еси́, я́ко мглу,/ прехва́льный Кодра́те,/ науча́еши ве́рно и стра́ждеши терпели́вно за Христа́,/ во обои́х благоукраша́яся/ и вку́пе со страстоте́рпцы венча́емь.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Одержи́мы прегреше́нии ненаде́жными, Чи́стая,/ Тя Предста́тельницу еди́ну стяжа́вше, Де́во,/ вопие́м благода́рственно:/ очи́сти ны, Пресвята́я Богоневе́сто,/ Ты бо еси́ ми́ра прибе́жище/ и заступле́ние ро́да на́шего.</p>
				<p>
					<style>Крестобогоро́дичен. Подо́бен то́йже:</style>
				</p>
				<p>Воздви́жена я́ко ви́де на Кресте́ А́гнца/ непоро́чная Де́ва, пла́чущи, вопия́ше:/ сла́дкое Мое́ Ча́до,/ что но́вое и пресла́вное виде́ние?/ ка́ко содержа́й вся́ческая го́рстию,/ на дре́ве пригвожда́ешися пло́тию?</p>
				<p>
					<style>Кано́н. Кир Ио́сифа. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Триста́ты кре́пкия,/ Рожде́йся от Де́вы,/ безстра́стия во глубине́/ души́ трича́стное потопи́, молю́ся,/ да Тебе́, я́ко в тимпа́не,/ во умерщвле́нии телесе́/ побе́дное воспою́ пе́ние.</emphasis>
				</p>
				<p>Му́чеников свяще́нных, свяще́нно страда́вших,/ свяще́нный и чу́дный наста́ пра́здник,/ светозаре́нием Ду́ха вся световодя́щи,/ соше́дшеся, празднолю́бцы, по до́лгу сих ублажи́м.</p>
				<p>Я́ко со́лнце све́тлое,/ доброде́телей светоно́сием возсия́л еси́ нам, Кодра́те страда́льче,/ светолу́чными твои́ми сия́нии тьму́ многобо́жия отгоня́, блаже́нне,/ и просвеща́я ве́рных составле́ния.</p>
				<p>Ка́мень жи́зни Иису́са Спа́са возвеща́юще Бо́га, пострада́сте тве́рдо,/ и исто́чник свяще́ния, ка́мень, прие́мшии,/ крове́й тече́ния соде́ласте, му́ченицы сла́внии.</p>
				<p>
					<style>Богоро́дичен:</style> От тиме́ния страсте́й, помышле́ний треволне́ния, от стрел вра́жиих,/ от вся́каго прило́га сопроти́вна спаси́, Чи́стая Богороди́тельнице,/ души́ пою́щих Твое́ несказа́нное Рождество́, Всенепоро́чная.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Я́ко непло́ды роди́ от язы́к Це́рковь,/ и мно́гое в ча́дех изнемо́же со́нмище,/ чу́дному Бо́гу на́шему возопии́м:/ Свят еси́, Го́споди.</emphasis>
				</p>
				<p>Тве́рдии адама́нти, убива́емии мече́м/ и боле́зней ви́дом приобща́ющеся терпели́вно,/ чу́дному Бо́гу на́шему взыва́ху:/ Свят еси́, Го́споди.</p>
				<p>Прему́дростию Кодра́т Богода́нною/ упраздни́ е́ллинскую му́дрость, любопре́ния стражда́,/ и свои́ми кровьми́,/ Ду́хом Боже́ственным удобря́яся.</p>
				<p>С Кодра́том Ане́кта и с Па́влом Криске́нта,/ Киприа́на Боже́ственнаго и Диони́сия, ве́рнии, благочестному́дренно пе́сньми венча́ем,/ ве́рою пострада́вших.</p>
				<p>
					<style>Богоро́дичен:</style> Ниже́ Небе́сный ум па́че ума́ Рождества́ Твоего́ мо́жет сказа́ти, Отрокови́це,/ Ума́ бо пе́рваго во утро́бе Сло́во, Чи́стая, зачала́ еси́,/ вся́ческая сло́вом соста́вльшаго.
				</p>
				<p>
					<style>Седа́лен,</style>
					<style>глас 4</style>.
				</p>
				<p>
					<style>Подо́бен:</style> Вознесы́йся:
				</p>
				<p>Терпе́нием лю́тых умертви́л еси́ го́рдаго врага́, страстоте́рпче,/ ме́чную сме́рть претерпе́л еси́/ вку́пе со стра́ждущими с тобо́ю всему́дрыми, Кодра́те./ Те́мже пра́зднуем честну́ю ва́шу па́мять, вопию́ще:/ помяни́те нас ко Влады́це, непобеди́мии му́ченицы.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Нечи́стых помысло́в мои́х мно́жество и безме́стных мы́слей обурева́ния/ кто изрещи́ мо́жет, Всенепоро́чная?/ Настоя́ния же безпло́тных враг мои́х кто испове́сть и сих зло́бу?/ Но Твое́ю мольбо́ю, Блага́я, сих мне всех избавле́ние да́руй.</p>
				<p>
					<style>Крестобогоро́дичен:</style>
				</p>
				<p>И́же от Безнача́льнаго Отца́ рожде́ннаго/ напосле́док Тя пло́тию ро́ждшая,/ на Кресте́ ви́сяща зря́щи, Христе́,/ увы́ Мне, любе́знейший Иису́се, вопия́ше:/ ка́ко сла́вимый я́ко Бог от А́нгел,/ от беззако́нных ны́не челове́к, Сы́не, хотя́ распина́ешися?/ Пою́ Тя, Долготерпели́ве.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Седя́й в сла́ве на престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спа́се зову́щия:/ сла́ва, Христе́, си́ле Твое́й.</emphasis>
				</p>
				<p>Му́дростию твои́х слове́с нему́дрыя посрами́л еси́/ и, наказа́нием богови́дных уче́ний твои́х, му́чениче Кодра́те,/ улови́в Боже́ственнаго Ане́кта,/ Влады́це твоему́ приво́диши терпели́ва му́ченика.</p>
				<p>От пеле́н присво́ился еси́ вся Сотво́ршему,/ изде́тска соверше́нна му́жа смысл избра́в и прему́дрости возжеле́в,/ ве́сь был еси́ чисте́йшее, му́чениче, Христо́во оби́телище.</p>
				<p>Шестосве́тлый све́щник му́чеников Твои́х, Го́споди,/ та́йным елее́м напои́вся, отгна́ многобо́жия но́щь/ и озари́ зову́шия:/ сла́ва, Христе́, си́ле Твое́й.</p>
				<p>
					<style>Богоро́дичен:</style> Свята́я Богоро́дица, в Не́йже всели́тися благоволи́,/ я́ко благово́нен храм, Сло́во О́тчее единосу́щное,/ не опали́ ложе́сн, не боле́знова,/ и́бо ро́ди Емману́ила, Бо́га и Челове́ка.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Просвеще́ние Твое́, Го́споди, низпосли́ нам/ и от мглы прегреше́ний разреши́ ны, Бла́же,/ Твой мир да́руяй.</emphasis>
				</p>
				<p>Просвеще́нием ра́зума неразу́мия мглу отгоня́,/ Го́сподеви приво́диши собо́р страда́лец, му́дре Кодра́те,/ с ни́ми венча́емь.</p>
				<p>По́стнически пе́рвее победи́в страсте́й привозста́ния,/ второ́е погуби́л еси́ держа́ву злочести́вых, Кодра́те му́чениче,/ пострада́в крепча́йше.</p>
				<p>Исполня́ется невла́жный ка́мень пролия́ньми честны́х твои́х крове́й/ и струи́ све́тлы дае́т ве́рным,/ освяща́я Боже́ственными манове́ньми.</p>
				<p>
					<style>Богоро́дичен:</style> Созда́вый, Пречи́стая, Е́ву от ребра́/ из Твоея́ чи́стыя утро́бы зи́ждется,/ спасти́ Ада́ма за благоутро́бие восхоте́в, я́ко Человеколю́бец.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Возопи́, прообразу́я погребе́ние тридне́вное,/ проро́к Ио́на, в ки́те моля́ся:/ от тли изба́ви мя, Иису́се, Царю́ сил.</emphasis>
				</p>
				<p>Шесточи́сленный страстоте́рпец лик нам возсия́,/ я́коже зве́зды на церко́вней честне́й тве́рди,/ ве́рныя просвеща́яй и пре́лести тьму́ разгоня́яй.</p>
				<p>Пучи́ну мук преидо́сте, му́ченицы, нево́лненно/ и Вы́шнюю тишину́ получи́сте,/ ве́рных приста́нище бы́вше и моли́твенницы тепле́йшии.</p>
				<p>Да похва́лим со Ане́ктом Кодра́та сла́внаго/ и с Па́влом Диони́сия, Криске́нта, Киприа́на,/ Христо́ва виногра́да добропло́дныя ро́зги.</p>
				<p>
					<style>Богоро́дичен:</style> Онебеси́ла еси́ озе́мствованное естество́, Всенепоро́чная, челове́ков/ и истле́вшее сие́ новосоде́лала еси́,/ сего́ ра́ди, Отрокови́це, вси немо́лчными гла́сы Тя сла́вим.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Спасы́й во огни́ авраа́мския Твоя́ о́троки/ и халде́и уби́в,/ я́же пра́вда пра́ведно уловля́ше,/ препе́тый Го́споди, Бо́же оте́ц на́ших, благослове́н еси́.</emphasis>
				</p>
				<p>Во огни́ муче́ний свы́ше прие́млюще ро́су терпе́ния,/ со о́троки до́блии взыва́ху му́ченицы:/ препе́тый Го́споди, Бо́же оте́ц на́ших, благослове́н еси́.</p>
				<p>Одожде́нием честны́я кро́ве ва́шея, страстоте́рпцы,/ ка́мень невла́жный пре́жде испо́лнися,/ струи́ пролива́ющ исцеле́ний пою́щим:/ Бо́же оте́ц, благослове́н еси́.</p>
				<p>Я́ко мирополо́жница мы́сленная,/ ми́ро врачева́ний, Кодра́те, моще́й твои́х ра́ка источа́ет,/ страсте́й отгоня́щи злосмра́дие/ и опаля́ющи де́монов ополче́ния си́лою Боже́ственною.</p>
				<p>
					<style>Богоро́дичен:</style> Благослове́н Плод благослове́нныя утро́бы Твоея́,/ Его́же благословя́т Небе́сныя си́лы и челове́честии собо́ри,/ нас изба́вльшаго от кля́твы дре́вния, Благослове́нная.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Изба́вителю всех, Всеси́льне,/ посреде́ пла́мене благоче́ствовавшия,/ низше́д, ороси́л еси́/ и научи́л еси́ пе́ти:/ вся дела́, благослови́те, по́йте Го́спода.</emphasis>
				</p>
				<p>Просве́щся страда́ний све́тлостию,/ венцено́сец Го́споду предстои́ши со страда́вшими с тобо́ю, сла́вне, воспева́я, Кодра́те:/ вся дела́, благослови́те, по́йте Го́спода.</p>
				<p>Доброде́телей све́том удобря́емь,/ при кончи́не му́ченическую све́тлость насле́довал еси́, всему́дре, воспева́я, Кодра́те:/ вся дела́, благослови́те, по́йте Го́спода.</p>
				<p>Предогражде́ния Кори́нф стяжа́, святы́х честны́я мо́щи,/ и врачева́ние безме́здно храм,/ иде́же ве́рою всяк притека́яй боле́зней и страсте́й изменя́ется.</p>
				<p>
					<style>Богоро́дичен:</style> Изба́вльшеся кля́твы прама́терния Тобо́ю, Чи́стая Богома́ти,/ благослове́нная Влады́чице, благослови́м Тя ве́рою/ и песносло́вим, Пресвята́я Де́во Богоневе́сто.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Е́ва у́бо неду́гом преслуша́ния/ кля́тву всели́ла е́сть;/ Ты же, Де́во Богоро́дице,/ прозябе́нием чревоноше́ния у ми́рови благослове́ние процвела́ еси́./ Тем Тя вси велича́ем.</emphasis>
				</p>
				<p>Гное́ния ва́ша му́ченическая испуща́ют благово́ние, по́лно благода́ти,/ кро́ви сих целе́б излива́ют то́ки Боже́ственным Ду́хом/ и стра́сти душетле́нныя исцеля́ют,/ я́же досто́йно ублажи́м.</p>
				<p>Красе́н язв добро́тами быв, А́нгелом уподо́бился еси́,/ кро́вию же излия́нною, Кодра́те, всед, я́ко на колесни́цу,/ возлете́л еси́ к Вы́шним Ца́рством, по́чести боле́зней прие́мля.</p>
				<p>Источа́я Боже́ственную сла́дость из уст,/ страда́льческий собо́р увеща́л еси́, му́чениче Кодра́те, страда́ти с тобо́ю,/ Ане́кта, и Па́вла, и Криске́нта, Киприа́на же и Боже́ственнаго Дионисия,/ с ни́миже лику́еши, досточу́дне.</p>
				<p>Де́нь пра́здника ва́шего страда́ния, страстоте́рпцы, вси почита́ем,/ в сей бо, вене́ц нетле́ния взе́мше, сы́нове бы́сте све́та же и дне,/ лику́юще о́крест престо́ла Всецаря́.</p>
				<p>
					<style>Богоро́дичен:</style> Я́вльшися всех Творца́ Роди́тельница па́че вся́каго ума́, Всенепоро́чная,/ Небе́с вы́шши показа́лася еси́ и все́ми влады́чествующи, Де́во Богороди́тельнице нескве́рная,/ тем Тя вси непреста́нно велича́ем.
				</p>
			</section>
			<section>
				<title>
					<p>Святой мученик Кодрат и иже с ним: Киприан, Дионисий, Анект, Павел, Крискент, Дионисий (другой), Викторин, Виктор, Никифор, Клавдий, Диодор, Серафион, Папий, Леонид и мученицы Хариесса, Нунехия, Василисса, Ника, Гали, Галина, Феодора и иные многие </p>
				</title>
				<p>Святой мученик Кодрат и иже с ним: Киприан, Дионисий, Анект, Павел, Крискент, Дионисий (другой), Викторин, Виктор, Никифор, Клавдий, Диодор, Серафион, Папий, Леонид и мученицы Хариесса, Нунехия, Василисса, Ника, Гали, Галина, Феодора и иные многие пострадали в III веке. Во время гонения на христиан некая благочестивая женщина по имени Руфина бежала из Коринфа в горы, спасаясь от преследований. Там она родила младенца Кодрата и вскоре после родов скончалась. Промыслом Божиим младенец был чудесным образом спасен. Будучи уже взрослым, Кодрат встретил христиан, которые просветили его светом истинной веры. Молодой Кодрат научился грамоте, а позже изучил врачебное искусство и достиг в нем большого преуспеяния. Но более всего святой Кодрат любил пустынное безмолвие и много времени проводил в горах, предаваясь молитве и богомыслию. Прошло много лет. В пустыню к святому часто приходили друзья и последователи, чтобы слушать его наставления. Среди них были святые Киприан, Дионисий, Анект, Павел, Крискент и многие другие.</p>
				<p>Однажды по приказу императора Декия (249–251) в Коринф прибыл военачальник Иасон, жестокий гонитель христиан. Святой Кодрат был схвачен вместе со своими друзьями и брошен в темницу. На допросах Иасон чаще всего обращался к святому Кодрату, как старшему по возрасту. Без боязни отвечал святой на вопросы и мужественно исповедовал свою веру во Христа Спасителя. Несмотря на мучительные пытки, святой Кодрат находил в себе силы поддерживать других, убеждал их не страшиться и твердо стоять за веру. Ободряемые его стойкостью, все остальные христиане также мужественно переносили истязания. Не добившись ни от кого отречения, Иасон приказал бросить мучеников на растерзание зверям. Но звери не тронули святых. Тогда мучеников привязали за ноги к колесницам и из толпы бросали в них камни. Наконец, мучеников присудили к усечению мечом. На месте казни они попросили себе немного времени для молитвы. Помолившись Господу, святые исповедники Христовы один за другим стали подходить к палачу, склоняя голову перед занесенным мечом. Так приняли мученический венец святые Кодрат, Киприан, Дионисий, Анект, Павел, Крискент и другие, неизвестные по имени.</p>
				<p>Остальные ученики святого Кодрата также достойно засвидетельствовали свою веру во Христа Спасителя. Святой Дионисий (другой) был заколот ножом. Мученики Викторин, Виктор и Никифор были заживо раздроблены в огромной каменной ступе. Мученику Клавдию отрубили руки и ноги. Мученик Диодор бросился в приготовленный для него костер. Мученик Серафион обезглавлен. Мученики Папий и Леонид были утоплены в море.</p>
				<p>Подражая мужчинам, на муки за Христа добровольно пошли и святые жены: Хариесса, Нунехия, Василисса, Ника, Гали, Галина и иные многие. Святые мученики пострадали 10 марта 250 года (по другим данным, в 258 году).</p>
			</section>
		</section>
		<section>
			<title>
				<p>11-й де́нь</p>
			</title>
			<section>
				<title>
					<p>И́же во святы́х отца́ на́шего Софро́ния, Патриа́рха Иерусали́мскаго</p>
				</title>
				<p>
					<style>На</style> Го́споди, воззва́х: 
					<style>стихи́ры Софро́ния, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Целому́дрия тезоимени́т,/ от Боже́ственнаго проразуме́ния/ прозва́н быв, Софро́ние,/ целому́др был еси́ в де́лех и пра́веден,/ му́жествен и разу́мен,/ доброде́тельми родны́ми до́бле венча́емь,/ и пребы́л еси́, процвета́я во обои́х,/ душе́ю же и те́лом/ я́коже строи́тель изря́днейший.</p>
				<p>Из уст Богослове́сных/ богосло́вна возгреме́л еси́ уче́ния,/ Софро́ние всеблаже́нне,/ богосло́вив ясне́йше Отца́ Безнача́льна,/ и Собезнача́льна Сы́на,/ и Ду́ха Свята́го Соприсносу́щна,/ во Еди́нице Тро́ицу/ и Еди́ницу в Тро́ице,/ Бо́га Еди́наго суще́ственным то́ждеством.</p>
				<p>Пло́ти по ипоста́си/ соединшася безпло́тнаго/ и Отцу́ Собезнача́льнаго Сло́ва, всему́дре,/ кроме́ преложе́ния и слия́ния,/ му́дре научи́л еси́,/ де́йствующа же сугу́бо/ обои́ми естествы́,/ из ни́хже слежит и в ни́хже зри́тся,/ Еди́н Сый, неразде́лен Существо́м,/ в сем и о́ном разумева́емый.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Ту́чами Ду́ха Пресвята́го, Пречи́стая,/ мою́ мы́сль ороси́,/ я́же ка́плю ро́ждшая — Христа́, неизче́тно/ безме́рная беззако́ния челове́ков/ щедро́тами измы́вшую,/ изсуши́ исто́чник страсте́й мои́х/ и пото́ка мя сподо́би/ пи́щи живы́я при́сно/ моли́твами Твои́ми.</p>
				<p>
					<style>Крестобогоро́дичен.</style>
					<style>Подо́бен то́йже:</style>
				</p>
				<p>На Кресте́ Тя я́ко узре́/ пригвожде́на, Го́споди,/ А́гница и Ма́ти Твоя́ дивля́шеся/ и — то виде́ние сие́? — взыва́ше, —/ Сы́не вожделе́ние,/ сия́ Ти непокори́вый собо́р воздаде́ беззако́нный,/ и́же мно́гих Твои́х чуде́с наслади́выйся./ Но Сла́ва неизглаго́ланному соше́ствию Твоему́, Влады́ко.</p>
				<p>
					<style>Кано́н, его́же краегране́сие: Целому́дрия пою́ тезоимени́таго искрению же́ртву. Кир Феофа́на. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Целому́дренно преплы́л еси́ целому́дрия пучи́ну,/ ве́тры духо́вными направля́емь,/ и собра́л еси́ мно́го бога́тства,/ му́дрости дарова́ния, о́тче Софро́ние.</p>
				<p>Я́ко А́нгел был еси́ Христо́ва воскресе́ния/ и председа́тель Боже́ствен, Боже́ственнаго гро́ба,/ обогати́вшаго исто́чником безсме́ртия, Христа́,/ воздви́гшаго паде́ние ро́да на́шего.</p>
				<p>Све́тлостию слове́с твои́х и ума́ острото́ю мир уясни́л еси́,/ богосло́вив я́сно Триипоста́снаго Божества́ Существо́,/ Еди́ницу Тричи́сленную, о́тче Софро́ние.</p>
				<p>Глаго́л веща́ние твое́ и уче́ний благознамени́тая гу́сль протече́ земны́я концы́,/ та́инству строе́ния сло́ва учащая, о́тче Софро́ние.</p>
				<p>
					<style>Богоро́дичен: </style>Сый естество́м несозда́нен, и Отцу́ соприсносу́щен,/ и време́н превы́шший, и преве́чный,/ из Тебе́, Влады́чице, зиждемь,/ и под ле́том я́ко Челове́к быва́ет, спаса́я челове́ка.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Не му́дростию, и си́лою,/ и бога́тством хва́лимся,/ но Тобо́ю, О́тчею Ипоста́сною Му́дростию, Христе́:/ не́сть бо свят, па́че Тебе́, Человеколю́бче.</emphasis>
				</p>
				<p>Утвержда́ема па́лицею слове́с твои́х, преподо́бне,/ стремле́ния злочести́вых и богобо́рных ересе́й/ отража́ет, отгоня́щи, Це́рковь Христо́ва.</p>
				<p>Поборствовав по честне́м, Богоно́се, пропове́дании,/ показа́лся еси́ победи́тель по́мощию Ду́ха,/ му́дре укрепля́емь, о́тче Софро́ние.</p>
				<p>Умертви́в все тле́емое пло́ти сладостра́стие,/ нетле́нную ду́шу благоче́стием оживи́л еси́/ и сию́ показа́л еси́ Боже́ственный орга́н.</p>
				<p>Богосло́вный, и кра́сный, и мед отечный язы́к твой/ сло́ва ре́ки источа́ет, богоприя́тне,/ Боже́ственная уче́ния всем излива́я.</p>
				<p>
					<style>Богоро́дичен: </style>Тя, ро́ждшую Бо́га, Богоро́дицу сла́вим,/ Рождеству́ Твоему́ именова́нием сличествующе/ и зва́ния по обоему́, Пречи́стая Влады́чице.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен:</style> Ско́ро предвари́:
				</p>
				<p>Словесы́ украси́л еси́ Це́рковь Христо́ву,/ де́лы соблю́д е́же по о́бразу Бо́жию, Софро́ние преподо́бне,/ просия́ бо в ми́ре, е́же в тебе́ целому́дрие,/ благода́ть уче́ний облиста́ющая всем,/ любо́вию пра́зднующим, о́тче, па́мять твою́.</p>
				<p>
					<style>Сла́ва</style>, 
					<style>и ны́не,</style>
					<style>Богоро́дичен</style>:
				</p>
				<p>Обнови́ла еси́, Чи́стая, Боже́ственным Рождество́м Твои́м/ истле́вшее во страсте́х земноро́дных ме́ртвенное существо́/ и воздви́гла еси́ вся от сме́рти к животу́ нетле́ния./ Те́мже Тя по до́лгу блажи́м вси, Де́во Препросла́вленная,/ я́коже прорекла́ еси́.</p>
				<p>
					<style>Крестобогоро́дичен:</style>
				</p>
				<p>На Кресте́ Тя возвы́шена я́ко узре́ Пречи́стая Ма́ти Твоя́, Сло́ве Бо́жий,/ ма́терски рыда́ющи, веща́ше:/ что но́вое и стра́нное сие́ чу́до, Сы́не Мой?/ ка́ко, Жи́знь всех, вкуша́еши сме́рти,/ оживи́ти уме́ршия хотя́, я́ко Благоутро́бен?</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Седя́й в сла́ве на престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спа́се зову́щия:/ Сла́ва, Христе́, си́ле Твое́й.</emphasis>
				</p>
				<p>Еди́но Безнача́льное Существо́ в Трех Ипоста́сех/ сво́йствы соверше́нными ты, о́тче, му́дре пропове́дал еси́,/ разделя́емое непресеко́мо, совокупляемо же неслия́нно/ во́лею еди́ною и Божество́м.</p>
				<p>Име́я целомудренну мы́сль и ум целомудрейший,/ не смеше́ние мудровал еси́, о́тче, ни преложе́ние,/ ниже́ слия́ние соедине́нных непрело́жно/ двои́х есте́ств во еди́ном Христе́ Единоро́днем, всеблаже́нне.</p>
				<p>Просвеща́емь Боже́ственне просвеще́нием Ду́ха,/ лю́тое неи́стовство Несто́риево разори́л еси́/ то́южде во́лею и ра́зумом/ и́же соедине́ние пропове́давшаго Христо́ву обою́ естеству́.</p>
				<p>Пи́рра попали́л еси́, Богому́дре, огне́м уче́ний твои́х,/ отметающа два бы́ти Христо́ва хоте́ния/ разли́чными существы́, я́же по себе́,/ де́йства же вку́пе сугу́ба, о́тче преподо́бне.</p>
				<p>
					<style>Богоро́дичен: </style>Украси́лася еси́ па́че всего́ А́нгельскаго благоле́пия,/ я́ко ро́ждши сих, Отрокови́це,/ Творца́ же и Го́спода, от Твои́х пречи́стых крове́й воплоща́ема,/ избавляющего вся, Того́ сла́вящия.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Нечести́вии не у́зрят сла́вы Твое́й, Христе́,/ но мы Тя, Единоро́дне,/ Оте́ческия сла́вы сия́ние Божества́,/ от но́щи у́тренююще,/ воспева́ем Тя, Человеколю́бче.</emphasis>
				</p>
				<p>Честно́е воскресе́ние и Гроб жи́зни неукло́нною любо́вию зря,/ Боговиде́ния поче́рпл еси́ тайноуче́ния/ и ве́рным препо́дал еси́, святи́телю, сия́ния.</p>
				<p>Вся́чески возлюби́л еси́ еди́наго Блага́го, разже́гся заре́ю мы́сленною,/ и исто́чник возлюби́л еси́ нетле́ния,/ виде́ньми, всему́дре, к Нему́ простира́яся.</p>
				<p>Храм жив и одушевле́н был еси́ Бо́жий,/ умертви́вся всем, су́щим на земли́,/ сло́ва трапе́зу оби́льную стяжа́в, преподо́бне, и свети́льник ве́ры.</p>
				<p>
					<style>Богоро́дичен: </style>Во двою́ разумева́ема существу́, Христа́,/ Сы́на Единоро́днаго Бо́жия, Безнача́льнаго пло́ть бы́вша,/ па́че сло́ва родила́ еси́, Богома́ти Присноде́во.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею кро́вию.</emphasis>
				</p>
				<p>Бога́тно излия́ся благода́ть Ду́ха Всесвята́го, Богому́дре, во устна́х твои́х,/ те́мже веща́ние твои́х слове́с ре́чным подо́бится тече́нием.</p>
				<p>Я́ко фи́никс, в До́му Госпо́дни процве́л еси́, благопло́дием слове́с/ и чи́стым житие́м наслажда́я се́рдца, святи́телю, ве́рно чту́щих тя.</p>
				<p>Умерщвля́ется живи́тельным ору́жием слове́с твои́х ерети́ческий собо́р/ и сверепое ополче́ние богобо́рец, закалаемо,/ умерщвля́ется уче́ний твои́х мечи́.</p>
				<p>
					<style>Богоро́дичен: </style>Пое́м, Богоро́дице, чи́стое рождество́ Твое́,/ и́мже спаса́емся вси сме́рти сете́й и лю́таго греха́/ и уз а́довых избавля́емся.
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен:</style> Взбра́нной:
				</p>
				<p>И́же Боже́ственною ре́вностию подви́гся/ и и́стинных повеле́ний устне́ распросте́р,/ церко́вная основа́ния благоузако́нив/ и та́мо су́щим мона́шеским соста́вом преда́в,/ прему́дрый в Патриа́рсех Иерусали́мский Софро́ние,/ всему́драя словеса́ во свет изве́л еси́,/ и́миже наставля́еми, зове́м ти:/ ра́дуйся, све́тлая правосла́вных похвало́.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Спасы́й во огни́ авраа́мския Твоя́ о́троки/ и халде́и уби́в,/ я́же пра́вда пра́ведно уловля́ше,/ препе́тый Го́споди, Бо́же оте́ц на́ших, благослове́н еси́.</emphasis>
				</p>
				<p>Свы́ше манове́нием, ерети́ческим языкобо́лием противля́яся, му́дре,/ победоно́сец быв, вопия́л еси́, веселя́ся:/ препе́тый Го́споди, Бо́же оте́ц, благослове́н еси́.</p>
				<p>Весь возложе́н Бо́гу, по́стных садоде́лательства прелетая, му́дре,/ цветни́к твои́ми насади́л еси́ доброде́телей поуче́ньми,/ Бо́гу, Су́щему в Вы́шних, освяти́в.</p>
				<p>Зако́ну повину́йся Христо́ву,/ твоего́ худо́жества бога́тство тре́бующим/ благоче́стно, Богому́дре, разда́л еси́, воспева́я:/ препе́тый Го́споди, Бо́же оте́ц, благослове́н еси́.</p>
				<p>
					<style>Богоро́дичен: </style>Освяти́вши ду́шу и предочистивши те́ло,/ наи́тием на Тя Свята́го Ду́ха, Всенепоро́чная,/ Вы́шняго Си́лу во утро́бе Твое́й заче́нши, родила́ еси́ безсе́менно.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>О́троки благочести́выя в пещи́/ Рождество́ Богоро́дичо спасло́ е́сть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Иера́ршескаго священноде́йства ми́ром освяти́лся еси́ благода́ти,/ иде́же яви́ся ми́ра спасе́ние,/ архиерействовав, всему́дре о́тче Софро́ние, зовы́й:/ Го́спода по́йте, дела́, и превозноси́те Его́ во вся ве́ки.</p>
				<p>Прему́дрость почита́я лу́чшую, венце́м благода́тей венча́лся еси́,/ сла́ву неувяда́ему и бога́тство неотъе́млемо,/ прему́дрости, сла́вне, дар прие́м/ и, Го́спода по́йте, — зовы́й, — и превозноси́те Его́ во вся ве́ки.</p>
				<p>Священноле́пно, священнотайнниче, в Боже́ственную пра́вду оде́явся,/ упра́вил еси́, всеблаже́нне о́тче, праведнейшими Влады́чне ста́до словесы́ и дея́нии,/ Го́спода по́йте, — науча́я, — и превозноси́те Его́ во вся ве́ки.</p>
				<p>Великоле́пно и па́че сло́ва/ Сло́во, Отцу́, о́тче, Собезнача́льно, сло́во тебе́ дарова́,/ словеса́ развращающо, и языкобо́лия слабящо ересе́й,/ Го́спода по́йте, вопия́, и превозноси́те Его́ во вся ве́ки.</p>
				<p>
					<style>Богоро́дичен: </style>Святолепный показа́лася еси́ храм Сло́ва,/ всю тва́рь освяща́ющаго, гора́ ту́чная свята́я,/ гора́ пресве́тлая, Благослове́нная Влады́чице, еди́на всепе́тая./ Тем Тя, Богома́ти, пое́м и превозно́сим во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя го́ры Тебе́, Де́во,/ краеуго́льный отсече́ся,/ Христо́с, совокупивши разстоя́щаяся естества́,/ тем веселя́щеся, Тя, Богоро́дице, велича́ем.</emphasis>
				</p>
				<p>Рече́ния, из усте́н твои́х Боже́ственных происхо́дят, Богоглаго́ливе,/ благочести́вых мы́сли услажда́ют благода́тию,/ я́коже сот, ка́плющий разуме́ний благоле́пие.</p>
				<p>Вну́трь Небе́сных незаходи́мых живе́ши, Богоглаго́ливе, у всех Влады́ки и Царя́,/ иде́же лику́ют А́нгельский све́тлости и святы́х во́инства, Жи́знь проходя́, о́тче, на земли́ А́нгельскую,/ А́нгельскаго на Небесе́х сподо́бился еси́ блаже́нства,/ иде́же Христа́ моли́ спасти́ся всем, пою́щим тя.</p>
				<p>Я́коже ароматами фиа́лы,/ лани́те твой, Богому́дре, на́рда пистикии многоце́нны,/ прему́дрости испо́лнь яви́ся алава́стр,/ Те́ло Христо́во честно́е ароматствуя твои́ми уче́нии.</p>
				<p>
					<style>Богоро́дичен: </style>О́блак Тя лего́к, Де́во, Иса́ия зря́ше:/ на Тя бо Госпо́дь наше́д, низложи́ вся рукотворе́нная/ и Свое́ разуме́ние Тя пою́щим яви́л е́сть.
				</p>
			</section>
			<section>
				<title>
					<p>Святи́тель Софро́ний, Патриа́рх Иерусали́мский</p>
				</title>
				<p>Святитель Софроний, Патриарх Иерусалимский родился в Дамаске около 580 года от благочестивых родителей, которых звали Плинт и Мира. С юных лет он отличался благочестием и любовью к наукам. Получив блестящее образование, он особенно преуспел в изучении философии, за что его стали называть «Премудрым». Стремясь к духовной мудрости, будущий святитель стал посещать различные монастыри и беседовать с пустынножителями. Так, он прибыл в Иерусалим, в обитель святого Феодосия, и там сблизился с иеромонахом Иоанном Мосхом, став его духовным сыном и другом. Оба праведника вместе странствовали по разным обителям, записывая жития и поучения, которые составили их знаменитую книгу «Лимонарий» («Цветник», или «Луг духовный»), высоко оцененную Седьмым Вселенским Собором (787).</p>
				<p>Спасаясь от опустошительных набегов персов, святые Иоанн и Софроний оставили Палестину, удалившись в Антиохию, а оттуда — Египет. В Египте святой Софроний тяжко занемог. В это время он принял монашеский постриг от Иоанна Мосха. После выздоровления святого Софрония оба праведника решили остаться в Александрии и были с любовью приняты Патриархом Иоанном Милостивым († 620), которому они оказали большую помощь в борьбе против монофелитов. Святой Софроний написал несколько житий, из которых особенно известны жития святых целителей-бессребреников Кира и Иоанна и житие преподобной Марии Египетской.</p>
				<p>Шло время, и варвары стали угрожать Александрии. Патриарх Иоанн в сопровождении святых Софрония и Иоанна Мосха направился в Константинополь, но по дороге святитель Иоанн умер (на острове Кипр). Тогда святые Иоанн Мосх и Софроний с одиннадцатью другими монахами отправились в Рим.</p>
				<p>В Риме преподобный Иоанн Мосх скончался. Тело его было перевезено святым Софронием в Иерусалим и похоронено в обители святого Феодосия Великого.</p>
				<p>После заключения мира между греками и персами в 628 году из персидского плена вернулся Иерусалимский Патриарх Захария (609–633). По смерти Патриарха Захарии в течение двух лет патриарший престол занимал святой Модест (633–634). После кончины святителя Модеста Патриархом был избран святой Софроний. Святитель Софроний более десяти лет неустанно трудился на благо Иерусалимской Церкви (634–644). Он много боролся с ересями монофелитов и монофизитов.</p>
				<p>В конце жизни святитель Софроний со своей паствой пережил двухлетнюю осаду Иерусалима магометанами. В 636 году Иерусалим был взят: изнуренные голодом христиане согласились открыть городские ворота, с условием, что противник пощадит христианские святыни. Однако это обещание было нарушено, и святой Патриарх Софроний умер в глубокой скорби о поругании великих христианских святынь.</p>
				<p>До нас дошли сочинения патриарха Софрония по догматике, а также «Объяснение на Литургию», «Чинопоследование великого водоосвящения», «Трипеснцы» (не вошедшие в Триодь Постную), около 1000 тропарей, стихиры от Пасхи до Вознесения Христова, «Послание к VI Вселенскому Собору» и другие.</p>
				<p>Святителем Софронием пересмотрен и исправлен «Устав» монастыря преподобного Саввы Освященного (память 5 декабря).</p>
			</section>
			<section>
				<title>
					<p>Я́же во святы́х отца́ на́шего Евфи́мия, архиепи́скопа Новгоро́дскаго, чудотво́рца</p>
				</title>
				<p>
					<style>На</style> Го́споди, воззва́х
					<style>: стихи́ры, глас 8.</style>
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>От ю́ности му́дрости прилежа́в,/ святи́телю Евфи́мие,/ и Боже́ственное Писа́ние я́ко извы́к, преподо́бне,/ отложи́л еси́ вся, я́же ю́ности веду́щая сла́сти,/ Христо́в яре́м носи́ти изво́лил еси́,/ отону́дуже показа́лся еси́ сосу́д избра́н./ И сего́ ра́ди суд Бо́жий/ тя святи́теля лю́дем Свои́м поставля́ет,/ в правосла́вии наставля́юща ста́до твое́, преосвяще́нне.</p>
				<p>Прему́дрости и ра́зума/ я́ко испо́лнен быв, Богоблаже́нне,/ христоимени́тым лю́дем/ изря́дный па́стырь был еси́,/ тех на па́жити благоче́стия наставля́я,/ непокаряющияся же прему́дре исправля́я./ Те́мже ны́не ча́да твоя́, святи́телю Евфи́мие,/ па́мять твою́ пра́зднующе,/ воспева́ем Христа́ Бо́га на́шего,/ тебе́ просла́вльшаго.</p>
				<p>Благоче́стно житие́ на земли́,/ я́ко А́нгел, пожи́в, святи́телю,/ Це́рковь Боже́ственную украси́л еси́/ твои́ми честны́ми уче́нии,/ лю́ди, тебе́ Бо́гом вруче́нный,/ му́дре наставлявши к Того́ разуме́нию./ Те́мже и Христо́с тебе́ не то́кмо в животе́,/ но и по преставле́нии прославля́ет/ и даро́в чуде́с сподобля́ет,/ еди́н Человеколю́бец.</p>
				<p>
					<style>Сла́ва, глас 6:</style>
				</p>
				<p>Столп непоколеби́м Це́ркве Христо́вы, о́тче, был еси́,/ те́мже, Боже́ственною ре́вностию разже́гся дерзнове́нно,/ непра́ведное сочета́ние пра́ведно разоря́еши/ и науча́еши всех апо́стольским и оте́ческим преда́нием последовати/ и от лю́боде́йствия, я́ко от зми́я, отбега́ти;/ непокаряющияся же твоему́ свято́му уче́нию/ суду́ Бо́жию ты́я предае́ши./ Его́же моли́, архиере́ю Евфи́мие,/ спасти́ся всем, и́же любо́вию почита́ющим/ свяще́нную па́мять твою́.</p>
				<p>
					<style>И ны́не,</style>
					<style>Богоро́дичен: </style>Кто Тебе́ не ублажи́т: 
					<style>Вход. Проки́мен дне. Чте́ния 3, пи́саны сего́ ме́сяца во 2-й де́нь 
						<emphasis>(зри 2-ое марта)</emphasis>
					</style>
				</p>
				<p>
					<style>На лити́и стихи́ра,</style>
					<style>глас 6</style>:
				</p>
				<p>Челове́че Бо́жий,/ ве́рный ра́бе, слуго́ Госпо́день,/ му́же жела́ний, сосу́де избра́нный,/ сто́лпе утвержде́ния Це́ркве,/ Ца́рствию насле́дниче,/ не премолчи́ о нас, вопия́ ко Го́споду.</p>
				<p>
					<style>Сла́ва,</style>
					<style>глас 8:</style>
				</p>
				<p>Прииди́те, празднолю́бцы, в наро́читом пра́зднице/ до́браго па́стыря и учи́теля духо́вне торжеству́ем,/ честны́я твоя́ мо́щи любе́зно зря́ще/ и те́плою ве́рою взыва́юще:/ преблаже́нне святи́телю Евфи́мие,/ моли́ Христа́ Бо́га/ о творя́щих святу́ю па́мять твою́.</p>
				<p>
					<style>И ны́не,</style>
					<style>Богоро́дичен</style>. 
					<style>На стихо́вне стихи́ры,</style>
					<style>глас 1</style>.
				</p>
				<p>
					<style>Подо́бен:</style> Небе́сных чино́в:
				</p>
				<p>Богому́дре святи́телю Евфи́мие,/ ты твои́ми моли́твами и посто́м,/ бде́нием же и ми́лостынею Бо́гови соедини́лся еси́,/ те́мже Ду́ху Пресвято́му дом и жили́ще показа́лся еси́./ Отону́дуже архиере́й Це́ркви Христо́ве, о́тче, был еси́,/ моли́ спасти́ся душа́м на́шим.</p>
				<p>
					<style>Стих:</style> Уста́ моя́ возглаго́лют прему́дрость/ и поуче́ние се́рдца моего́ ра́зум.
				</p>
				<p>Повину́йся за́поведи Бо́га Вседержи́теля,/ от ю́ности твое́й Того́ стопа́м, святи́телю, после́довал еси́./ Те́мже от Него́ благода́ть прия́л еси́/ де́йствовати пресла́вная чудеса́/ и ду́хи прогони́ти лука́выя/ от всех, любо́вию чту́щих тя.</p>
				<p>
					<style>Стих:</style> Услы́шите сия́, вси язы́цы,/ внуши́те, вси, живу́щия по вселе́нней.
				</p>
				<p>Кро́ток и незло́бив/ во всей жи́зни твое́й был еси́,/ святи́телю Евфи́мие,/ сего́ ра́ди обре́л, я́коже жела́л еси́,/ на Небесе́х со святы́ми поко́й./ Те́мже почита́ем святу́ю па́мять твою́,/ ве́рою пра́зднующе, Богоблаже́нне и всече́стне.</p>
				<p>
					<style>Сла́ва</style>, 
					<style>глас 4</style>:
				</p>
				<p>Вели́каго архиере́я Евфи́мия блаже́ннаго/ свяще́нную па́мять дне́сь соверша́юще,/ Боже́ственными пе́сньми, прииди́те, вси почти́м/ о нас всегда́ моля́щася/ низпосла́ти мно́жество щедро́т/ и спасе́ние душа́м на́шим.</p>
				<p>
					<style>И ны́не,</style>
					<style>Богоро́дичен: </style>При́зри на моле́ния:
				</p>
				<p>
					<style>Тропа́рь,</style>
					<style>глас 4</style>:
				</p>
				<p>Избра́н быв Бо́гови от ю́ности,/ святи́телю Евфи́мие,/ и, сего́ ра́ди архиере́йства са́ном почте́н быв,/ упа́сл еси́ лю́ди, и́же тебе́ Бо́гом вруче́нныя;/ те́мже и по преставле́нии чуде́с дарова́ния от Го́спода прия́л еси́/ исцеля́ти разли́чныя неду́ги./ Того́ моли́ о нас,/ соверша́ющих честну́ю па́мять твою́,/ да тебе́ вси непреста́нно ублажа́ем.</p>
				<p>
					<style>Сла́ва, и ны́не,</style>
					<style>Богоро́дичен: </style>Е́же от ве́ка утае́ное:
				</p>
				<p>
					<style>НА У́ТРЕНИ </style>
				</p>
				<p>
					<style>По 1-й кафизме седа́лен святи́теля, глас 1</style>.
				</p>
				<p>
					<style>Подо́бен:</style> Ка́мени запеча́тану:
				</p>
				<p>Уче́ньми твои́ми и де́лы Це́рковь Христо́ву украси́л еси́, Евфи́мие святи́телю,/ отону́дуже в ми́ре просия́ твое́ доброде́тельное житие́:/ в моли́твах, и поще́ниих, и бде́ниих о́браз ученико́м был еси́./ Те́мже вопие́м:/ Сла́ва Да́вшему ти кре́пость,/ Сла́ва Венча́вшему тя,/ Сла́ва Даю́щему тобо́ю всем исцеле́ние.</p>
				<p>
					<style>Сла́ва</style>: Егда́ к Боже́ственному жела́нию восклони́вся,/ горе́ мудрова́ния име́л еси́:/ до́лу влеку́щая отри́нув, и я́же на земли́ вся возненави́дев,/ и Христу́, блаже́нне, присво́ился еси́,/ Его́же моли́ о пою́щих тя.
				</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Наста́ви ны на пу́ть покая́ния, уклоншияся при́сно к безпу́тием зол/ и преблага́го прогневавшия Го́спода,/ неискусобра́чная Благослове́нная Мари́е,/ прибе́жище отча́янных челове́ков, Бо́жие жили́ще.</p>
				<p>
					<style>По 2-й кафизме седа́лен, глас 4:</style>
				</p>
				<p>Смиренному́дрие предпочита́я был еси́, Евфи́мие святи́телю,/ и отсю́ду просла́вился еси́ я́ко Боже́ственный архиере́й,/ принося́ же́ртвы поже́ршемуся во́лею Христу́ Бо́гу на́шему,/ Его́же моли́ спасти́ся душа́м на́шим.</p>
				<p>
					<style>Сла́ва</style>: Зе́млю се́рдца твоего́ моли́твенным ра́лом обнови́в,/ и боле́зньми по́стническими, я́ко безпло́тен, пожи́в,/ и архиере́йства па́ству до́бре упа́с,/ и сего́ ра́ди пресели́вся в преми́рная,/ моли́ спасти́ся душа́м на́шим.
				</p>
				<p>
					<style>И ны́не,</style>
					<style>Богоро́дичен:</style>
				</p>
				<p>Обнови́ла еси́, Чи́стая, Боже́ственным рождество́м Твои́м/ истле́вшее во страсте́х земноро́дных ме́ртвенное существо́/ и воздви́гла еси́ вся от сме́рти к животу́ нетле́ния./ Те́мже Тя по до́лгу блажи́м вси, Де́во Препросла́вленная,/ я́коже прорекла́ еси́.</p>
				<p>
					<style>А́ще ли прилучится в по́стный де́нь, глаго́лем седа́льны по 1-й кафизме и по 2-й Трио́ди, а по 3-й кафизме глаго́лем седа́льны о́ба святи́теля.</style>
				</p>
				<p>
					<style>По полиеле́и седа́лен святи́теля, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Я́ко доброде́телен и кро́ток, Це́рковь Христо́ву уясни́л еси́,/ де́лы соблю́д е́же по о́бразу Бо́жию, архиере́ю вели́кий Евфи́мие,/ просия́ бо доброде́тельное твое́ житие́ в ми́ре и от всех сла́вится./ Те́мже вси, благодари́те, вопие́м ти:/ Богоблаже́нне святи́телю, моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Я́ко Де́ву и Еди́ну в жена́х,/ Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, а́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Степе́нна, 1-й антифо́н 4-го гла́са. Проки́мен:</style> Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Иоа́нна, зача́ло 35 от полу́.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Благоуха́ет честна́я ра́ка моще́й твои́х,/ Евфи́мие святи́телю,/ всем ве́рным исцеле́ние душа́м и телесе́м да́рующи./ Те́мже тя мо́лим,/ богодарова́нное твое́ ста́до в ми́ре соблюсти́,/ да вси тя я́ко и́стиннаго па́стыря и моли́твенника к Бо́гу/ непреста́нно велича́ем.</p>
				<p>
					<style>Кано́н святи́теля Евфи́мия. Творе́ние Пахомия, и́же от Святы́я Го́ры. Глас 2.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Я́ко река́ прему́дрости и ра́зума, святи́телю Евфи́мие, был еси́,/ ка́плю и мне да́руй,/ да возмогу́ и аз ма́лое руки́ мое́й хвале́ние твоему́ вели́честву принести́, блаже́нне.</p>
				<p>Судо́м Бо́жиим и челове́ческим избра́нием/ архиере́йства ма́стию пома́зан быв, святи́телю Евфи́мие,/ па́стырь преизря́ден был еси́,/ же́ртвы Бо́гу вся́чески принося́, свяще́нне.</p>
				<p>Источа́ют прему́драя уче́ния устне́ твоя, святи́телю,/ Боже́ственную сла́дость иму́ще,/ е́юже напита́вшеся, ча́да твоя́,/ тебе́ любо́вию непреста́нно почита́ем.</p>
				<p>
					<style>Богоро́дичен: </style>И́же нас ра́ди из Тебе́, Де́во,/ в челове́ка премно́гою бла́гостию облеки́йся,/ свяще́нных собо́ры, Того́ возлюбльшия, просла́вил е́сть.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Утверди́ нас в Тебе́, Го́споди,/ Дре́вом умерщвле́й грех,/ и страх Твой всади́/ в се́рдца нас, пою́щих Тя.</emphasis>
				</p>
				<p>Житие́ по Бо́зе стяжа́в, святи́телю,/ в посте́ и моли́тве мно́го вре́мя пребы́л еси́,/ вери́ги тя́жки нося́ на те́ле твое́м,/ я́же ны́не зря́ще, чуди́мся терпе́нию твоему́.</p>
				<p>Де́лы и словесы́ Боже́ственными укра́шен быв, святи́телю Евфи́мие,/ Це́рковь Христо́ву благоче́стно упа́сл еси́,/ те́мже и ра́дости сподо́бился еси́ Го́спода твоего́,/ нас помина́й, тебе́ сла́вящих.</p>
				<p>Житие́ твое́, блаже́нне, доброде́тельми уясни́л еси́,/ те́мже твоя́ исправле́ния по мно́гим страна́м проповедаются, о́тче,/ и, от земли́ преше́д, дости́гл еси́ е́же та́мо со святы́ми пребыва́ния.</p>
				<p>
					<style>Богоро́дичен: </style>Пала́ту кра́сную неизрече́ннаго бога́тства, Де́во, зна́ем/ и по до́лгу Тя сла́вим,/ спасшийся рождество́м Твои́м, Всенепоро́чная.
				</p>
				<p>
					<style>Седа́лен, глас 8</style>.
				</p>
				<p>
					<style>Подо́бен:</style> Прему́дрости:
				</p>
				<p>У́мная очеса́, святи́телю, я́ко всегда́ име́я к Бо́гу просте́рта,/ у́жем желе́зным обложи́в себе́, блаже́нне,/ мно́гажды всю но́щь без сна пребы́л еси́,/ удруча́я пло́ть твою́, преблаже́нне,/ вери́ги же, я́же на тебе́, не позна́ны бы́ша, да́же до исхо́да е́же отсю́ду./ Те́мже и Христо́с, Его́же ра́ди жесто́кое житие́ претерпе́л еси́,/ да́рует тебе́ неболе́зненное е́же на Небесе́х житие́./ Того́ моли́, святи́телю Евфи́мие, согреше́ний оставле́ние дарова́ти/ чту́щим любо́вию свяще́нную па́мять твою́.</p>
				<p>
					<style>Сла́ва</style>, 
					<style>и ны́не,</style>
					<style>Богоро́дичен</style>:
				</p>
				<p>Я́ко Де́ву и еди́ну в жена́х,/ Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Прише́л еси́ от Де́вы/ не хода́тай, ни А́нгел,/ но Сам, Го́споди, воплоще́н,/ и спасл еси́ всего́ мя, челове́ка./ Тем зову́ Ти: Сла́ва си́ле Твое́й, Го́споди.</emphasis>
				</p>
				<p>Храни́тель бу́ди оте́честву твоему́ и лю́дем, святи́телю,/ избавля́я враг наше́ствия, гла́да же и па́губы,/ да, моли́твами твои́ми спа́сшеся, тебе́ вси я́ко засту́пника велича́ем.</p>
				<p>Любому́дренно душе́вный кора́бль в ти́хое приста́нище управля́я, святи́телю,/ моли́твам и ми́лостыни прилежа́л еси́,/ тле́нное бога́тство в нетле́нное, Богоблаже́нне, прелага́я./ Те́мже и прия́л еси́ Небе́сное бога́тство.</p>
				<p>Чи́сто о́ко душе́вное име́я, зрительно Небе́снаго восхо́да,/ те́мже на земли́ жи́знь твою́ до́бре упра́вил еси́, святи́телю./ Сего́ ра́ди Це́рковь Бо́га Жива́го, Евфи́мие, был еси́.</p>
				<p>
					<style>Богоро́дичен: </style>Бог, из Тебе́ роди́вся, Госпоже́ Всенепоро́чная,/ от облада́юща врага́ мир Тебе́ ра́ди изба́ви,/ святи́тельский же лик, же́ртву Тому́ принося́щий, возвели́чи.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас,/ ра́зве бо Тебе́, ино́го бо́га не зна́ем.</emphasis>
				</p>
				<p>Блаже́нную жи́знь, святи́телю Евфи́мие, на земли́ пожи́л еси́/ и отсю́ду к Небе́сному житию́ сла́вно преше́л еси́./ Те́мже и, по преставле́нии твое́м ра́ку твою́ обстоя́ще/ и любе́зно покланя́ющеся тебе́, свяще́ние почерпа́ем.</p>
				<p>Преосвяще́нствован душе́ю и те́лом, о́тче, был еси́,/ све́тло Влады́чней трапе́зе предстои́ши, Же́ртву Тому́ Безкро́вную принося́./ Те́мже я́ко священнотаи́нник приле́жно о нас моли́ся.</p>
				<p>Дре́вняго Корни́лия моли́тве и ми́лостыни подо́бяся,/ ми́лостив к тре́бующим, о́тче, был еси́./ Тем от Христа́ Бо́га досто́йно слы́шиши:/ моли́твы твоя́ и ми́лостыни взыдо́ша предо Мно́ю./ Сего́ гла́са и нам услы́шати, блаже́нне, помоли́ся.</p>
				<p>
					<style>Богоро́дичен: </style>Свяще́нными гла́сы Тя, добро́ту Иа́ковлю, пое́м,/ пло́тски ро́ждшую ми́рови Свет, И́же от Све́та,/ просвеща́ющий архиере́йския собо́ры.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Сын Све́та и дне, святи́телю, был еси́,/ те́мже и всели́лся еси́, иде́же Свет Невече́рний и поко́ища пра́ведных,/ того́ Све́та моли́ получи́ти всем, па́мять твою́ пра́зднующим.</p>
				<p>Свяще́нныя и пречестны́я хра́мы в сла́ву святы́х мно́гия воздви́гл еси́,/ те́мже и мно́гия святы́я име́л еси́ хода́таи, промышля́ющия тебе́ поле́зная,/ но, я́ко с ни́ми водворя́лся, о нас моли́ся.</p>
				<p>Све́тло лице́ в жи́зни име́я, блаже́нне,/ потща́лся еси́ светле́йшу и ду́шу твою́ Христу́ предста́вити,/ е́же и получи́л еси́, Евфи́мие./ Те́мже бу́ди те́плый моли́твенник, я́ко святи́тель о чту́щих тя.</p>
				<p>
					<style>Богоро́дичен: </style>Во утро́бу Твою́ всели́вся, все челове́ческое существо́ обожи́/ и святи́телей лик мно́жество свяще́нно привлече́/ сла́вити Тя, Богоневе́сто.
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен:</style> Избра́нной:
				</p>
				<p>Я́ко архиере́ем сопресто́льник/ и святи́телем изря́дный побо́рник был еси́, святи́телю Евфи́мие,/ не преста́й сохраня́я оте́чество твое́,/ град же и лю́ди, и́же тебе́ ве́рою почита́ющия/ и честны́м моще́м твои́м покланя́ющияся,/ да велегла́сно тебе́ вси вопие́м:/ ра́дуйся, святи́телю Богому́дре.</p>
				<p>
					<style>И́кос:</style>
				</p>
				<p>Ева́нгельскому словеси́ внят, преподо́бне,/ душе́вный ра́зум впери́в к просвеще́нию светолу́чныя зари́,/ душетле́нныя стра́сти до конца́ потреби́л еси́./ Доброде́тельным же житие́м А́нгелом и челове́ком преди́вен показа́лся еси́./ И сего́ ра́ди вели́каго Нова́града архиере́йства сподо́бився,/ Це́рковь украси́л еси́, лю́ди просвети́л еси́/ и до конца́ в правосла́вии утверди́л еси́,/ да вси велегла́сно вопие́м ти:/ ра́дуйся, Евфи́мие, святи́телю Богому́дре.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Те́лу злато́му прему́дрыя де́ти не послужи́ша,/ и в пла́мень са́ми поидо́ша,/ и бо́ги их обруга́ша,/ среди́ пла́мене возопи́ша, и ороси́ я А́нгел:/ услы́шася уже́ уст ва́ших моли́тва.</emphasis>
				</p>
				<p>Вели́кий Но́вград, и́же в себе́ тебе́ стяжа́вый,/ ра́достию ра́дуется, святи́телю Евфи́мие:/ тя бо, я́ко сте́ну име́я тве́рду и столп необорим,/ Христа́ воспева́ет, тебе́ сему́ дарова́вшаго.</p>
				<p>И́же пре́жде тебе́ бы́вшим архиере́ом красота́ был еси́, блаже́нне,/ святи́телей удобре́ние, мона́хов о́браз,/ Христо́вы же Це́ркве преизря́дный па́стырь яви́лся еси́,/ Богоблаже́нне о́тче Евфи́мие.</p>
				<p>Илиину́ ре́вность восприи́м, святи́телю,/ те́мже ни преще́ния, ни моле́ния согреша́ющих возмого́ша увеща́ти тя,/ е́же тех о согреше́ниих не облича́ти./ Ты же не преста́л еси́, до́ндеже коне́чнее о́нех испра́вил еси́.</p>
				<p>
					<style>Богоро́дичен: </style>Кра́сную обре́т и до́брую в жена́х Тя, Пречи́стая,/ прекра́сное Сло́во всели́ся в пречи́стое чре́во Твое́,/ вся ли́ки святи́телей освящ, зову́щия:/ благослове́н Бог оте́ц на́ших.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пещь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте, дела́, я́ко Го́спода/ и превозноси́те во вся ве́ки.</emphasis>
				</p>
				<p>Судо́м Бо́жиим и всенаро́дным избра́нием/ отню́дуже при́зван был еси́, преподо́бне, на престо́л вели́кия Це́ркве,/ та́мо па́ки отхо́диши промышле́нием твоего́ Влады́ки,/ да отню́дуже сия́ прия́л еси́,/ па́ки та́мо чи́ста того́ с душе́ю Бо́гу преда́си.</p>
				<p>Пречестна́я ра́ка, Богоблаже́нне, иде́же положе́но бы́сть честно́е те́ло твое́, святи́телю,/ благово́ние и освяще́ние всем, ве́рою приходя́щим, испуща́ет,/ от души́ Христу́ вопию́щим:/ благослови́те, вся дела́, Го́спода и превозноси́те Его́ во ве́ки.</p>
				<p>Христо́с тя святи́теля избра́,/ я́ко не́кое свети́ло, могу́ща тве́рдь церко́вную просвеща́ти/ и свои́ми уче́ньми лю́ди, тебе́ вруче́нныя, наставля́ти Творцу́ вопи́ти:/ благослови́те, вся дела́, Го́спода и превозноси́те Его́ во ве́ки.</p>
				<p>
					<style>Богоро́дичен: </style>Уны́л име́я по́мысл и ду́шу, сластьми́ отягче́ну,/ к Тебе́ прибега́ю, Богороди́тельнице Чи́стая, и вопию́ Ти:/ воздви́гни и спаси́ мя, окая́ннаго и осужде́ннаго.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
				</p>
				<p>Оби́тель, в не́йже сподо́бился еси́ яре́м Христо́в прия́ти,/ та́мо <style>вся</style> дни твоя́ ве́рою и ду́хом кроме́ телесе́/ неразлу́чен, о́тче, пребы́л еси́,/ те́мже и по преставле́нии та́мо повелева́еши положи́тися,/ иде́же и чуде́с дарова́ния от Го́спода, святи́телю Евфи́мие, прия́л еси́.</p>
				<p>Руко́ю мое́ю недосто́йною приноси́мое тебе́ с трудо́м хвале́ние,/ святи́телю Евфи́мие, не пре́зри, но приими́/ и моли́ Творца́ твоего́ и Влады́ку/ та́мошняго мя изба́вити ве́чнаго муче́ния, тебе́ ве́рою почитающа.</p>
				<p>Певцы́ твоя́, тебе́ и́скренно воспева́ющии/ и твою́ па́мять честну́ю, святи́телю Евфи́мие, ве́рою прославля́ющии,/ освяти́ и просла́ви и от бед избавля́й, и напа́стей, и та́мо ве́чнаго муче́ния,/ да тебе́ всегда́ воспева́ют.</p>
				<p>
					<style>Богоро́дичен: </style>Пощади́ мя, Го́споди, пощади́, егда́ хо́щеши ми суди́ти,/ и не осуди́ мене́ во о́гнь, да не я́ростию обличи́ши мене́,/ мо́лит Тя Де́ва, Тебе́ ро́ждшая, Христе́,/ А́нгельстии собо́ри и святи́телей совокупле́ния.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Посети́л ны е́сть:
				</p>
				<p>Дне́сь святи́теля Евфи́мия све́тлая наста́ па́мять,/ ве́рныя просвеща́ет и тьму́ пре́лести разоря́ет/ ве́рою приходя́щим к честны́м того́ моще́м.</p>
				<p>
					<style>Богоро́дичен</style>:
				</p>
				<p>Свет возсия́ безле́тный от Отца́ пре́жде век,/ в ле́то ны́не напосле́док, из Тебе́, Де́во, яви́ся на спасе́ние ми́ра./ К Нему́же не преста́й о лю́дех Твои́х моля́щися.</p>
				<p>
					<style>На хвали́тех стихи́ры на 4, глас 8</style>.
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>Неукло́нно, преблаже́нне,/ пу́ть жи́зненный ше́ствовал еси́:/ по́стническими боре́нии/ вся плотска́я мудрова́ния умертви́л еси́,/ кра́сная ми́ра оста́вил еси́,/ Небе́сную красоту́ возлюби́л еси́,/ иде́же со А́нгелы при́сно весели́шися./ Святи́телю Евфи́мие,/ моли́ спасти́ся душа́м на́шим.</p>
				<p>В ю́ности целому́дрие стяжа́л еси́,/ в ста́рости ра́зум обострил еси́,/ ду́шу пресве́тлу сотвори́л еси́,/ архиере́йства сан восприе́м,/ Це́рковь добро́тами украси́л еси́,/ лю́ди твоя́ просвети́л еси́./ Сего́ ра́ди тя почита́ем,/ святи́телю Богому́дре,/ моли́ о творя́щих па́мять твою́.</p>
				<p>Собери́теся, празднолю́бцы, дне́сь,/ в па́мять Евфи́мия святи́теля,/ и сию́ ку́пно вси торжеству́йте:/ сей бо благоче́стия подража́тель/ и о ста́де свое́м те́плый моли́твенник,/ Росси́йския земли́ удобре́ние,/ вели́каго же Нова́града похвала́ и утвержде́ние,/ к нему́же приле́жно возопие́м:/ моли́ Христа́ Бо́га о чту́щих па́мять твою́.</p>
				<p>
					<style>Сла́ва, самогла́сен, глас то́йже:</style>
				</p>
				<p>Дне́сь воспое́м святи́теля,/ благоче́стия наста́вника,/ Це́ркве столпа́ непоколеби́ма,/ исто́чника исцеле́ний неисчерпа́ема,/ проли́тие дарова́ний духо́вных,/ вели́каго же Нова́града просвети́теля/ и о всех моли́твенника те́пла./ К нему́же возопии́м:/ святи́телю Евфи́мие,/ не преста́й моля́ся за души́ на́ша.</p>
				<p>
					<style>И ны́не:</style> Влады́чице, приими́ моли́твы раб Твои́х:
				</p>
				<p>
					<style>А́ще ли суббо́та, пое́м Славосло́вие вели́кое. А́ще ли пост, на стихо́вне в Трио́ди.</style>
				</p>
				<p>
					<style>Сла́ва, святи́теля, глас 6:</style>
				</p>
				<p>О́трок яви́лся еси́ смире́н,/ беззло́бием украша́яся,/ сего́ ра́ди Христо́с Бог овца́м Свои́м па́стыря тя поста́ви/ и я́ко неисче́тно бога́тство Свои́х щедро́т/ яви́ тя вели́кому Нову́граду,/ обурева́емым во ско́рбех ти́хое приста́нище./ И ны́не, святи́телю, не премолчи́,/ вопия́ за ны ко Го́споду.</p>
				<p>
					<style>И ны́не:</style> Богоро́дице, Ты еси́ лоза́ и́стинная:
				</p>
				<p>
					<style>А́ще ли среда́ или́ пято́к, Крестобогоро́дичен:</style>
				</p>
				<p>Ви́дящи Тя распина́ема, Христе́,/ Тебе́ ро́ждшая вопия́ше:/ что стра́нное/ е́же ви́жу та́инство, Сы́не Мой?/ Как о на Дре́ве умира́еши, пло́тию пове́шен,/ жи́зни Пода́телю?</p>
				<p>
					<style>На Литурги́и, а́ще суббо́та, Блаже́нны святи́теля, пе́сни 3-я и 6-я, и про́чая слу́жба святи́тельская.</style>
				</p>
				<p>
					<style>Моли́тва</style>
				</p>
				<p>О́тче святи́телю Евфи́мие! Ты от ю́ности твое́й Христа́ возлюби́л еси́ и, благода́тию Его́ укрепля́емь, вся плотска́я мудрова́ния умертви́л еси́, чи́стым житие́м и кро́тким нра́вом угоди́л еси́ Го́сподеви, и по благода́ти Его́ на престо́ле святи́тельства был еси́, и яви́лся еси́ па́стве Христо́вей Вели́каго Нова́града па́стырь изря́ден, полага́я ду́шу твою́ о ста́де твое́м. Те́мже и по сме́рти твое́й просла́ви тя Пастыренача́льник Христо́с подая́нием чуде́с, от <style>Тебе</style>́ истека́ющих, пода́й нам тебе́ о́браз доброде́тельнаго жития́ и те́плаго моли́твенника. Те́мже и аз, гре́шный и уны́лый, припа́дая к моще́м твои́м, молю́ся тебе́ усе́рдно: уго́дниче Христо́в, да́ждь ми ру́ку по́мощи, воздви́гни мя моли́твами твои́ми из глубины́ грехо́вныя. Се бо волна́ми страсте́й плотски́х и уны́ния и ины́ми тьмочи́сленными жите́йскими треволне́нии обурева́юся и погиба́ю. Бу́ди у́бо мне, многогре́шному, те́плый ко Христу́ предста́тель и моли́твенник, да и аз, от потопле́ния грехо́внаго изба́влен, ко приста́нищу непоро́чнаго жития́ благода́тию Христо́вою дости́гну, и чи́стым житие́м просла́влю Спаси́теля моего́, Кро́вию Свое́ю мене́ искупи́вшаго, и, та́ко житие́ сконча́в, получу́ живо́т ве́чный во Ца́рствии Небе́снем, иде́же сла́вится пречестно́е и великоле́пое И́мя Отца́ и Сы́на и Свята́го Ду́ха, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Святи́тель Евфи́мий, архиепи́скоп Новгородский</p>
				</title>
				<p>Святитель Евфимий, архиепископ Новгородский в миру Иоанн, родился в Великом Новгороде в последней четверти XIV века. Отец его, священник Михей, служивший в новгородском храме во имя святого великомученика Феодора Стратилата, и благоверная супруга его Анна, долго не имея детей, дали обет посвятить своего первенца Богу. Этим первенцем и был младенец, нареченный во святом Крещении Иоанном.</p>
				<p>В детстве святой Иоанн сторонился суетных игр, рос задумчивым и кротким. Он постоянно посещал храм, прислуживал за богослужением своему отцу. Отданный учиться, мальчик заметно преуспевал в изучении Священного Писания.</p>
				<p>Достигнув пятнадцатилетнего возраста, отрок Иоанн взял родительское благословение и присоединился (не ранее 1411 года) к четырем инокам, основавшим незадолго до того обитель в урочище Вяжище (Вежище) в окрестностях Новгорода. Игумен обители Пахомий, который был прозорливым, с радостью принял нового инока, посланного Богом, и постриг его с именем Евфимий. Несколько лет подвизался святой инок Евфимий в Вяжищском монастыре, во всем проявляя смирение и послушание, усиленно предаваясь молитве и посту. Молва о его добродетелях дошла до святителя Симеона, архиепископа Новгородского (1415–1421), который призвал инока Евфимия и назначил его своим экономом (вероятно, тогда же святой Евфимий был возведен в сан иеромонаха). В новой и весьма ответственной должности святой Евфимий не только честно и исправно вел хозяйственные дела огромной епархии, но и не оставлял своих иноческих подвигов, вызывая всеобщее изумление. Так продолжалось и при преемнике святителя Симеона, нареченном архиепископе Феодосии (1421–1423).</p>
				<p>При архиепископе Новгородском Евфимии Брадатом (1423–1428) святой Евфимий отпросился на безмолвие в Хутынский монастырь. Вскоре по просьбе иноков Лисицкого (основан в конце XIV в.) Рождество-Богородицкого монастыря он принял игуменство в этой обители (в семи верстах к северу от Новгорода). В течение пяти лет игумен Евфимий управлял Лисицким монастырем, подавая всем инокам пример духовной мудрости, простоты и добросердечия.</p>
				<p>После кончины архиепископа Евфимия Брадатого († 1 ноября 1428) новгородцы единогласно избрали на вече своим архиепископом игумена Лисицкого монастыря святого Евфимия. В течение нескольких лет (1429–1434) священноинок Евфимий оставался нареченным епископом, так как его посвящение затруднялось различными внешними обстоятельствами. В это время святой Евфимий укрепил крепостные сооружения Новгорода и Порхова и, обеспечив безопасность Новгородской земли от нападений литовцев, немцев и шведов, приступил к благоустроению своей епархии. В 1433 году он построил сохранившуюся поныне Владычную палату (ее обычно называют Грановитой палатой). В следующем году святой Евфимий получил посвящение в сан архиепископа в Смоленске, от митрополита Киевского и всея Руси Герасима († 1435). Первым делом после посвящения святитель Евфимий урегулировал и упрочил дружественные отношения Новгорода с Псковом (с этой целью он посетил в 1435 году Псков), что имело большое значение для отражения возможной агрессии с северо-запада. В 1448 году совместные новгородско-псковские силы нанесли поражение немцам и шведам и отстояли северозападные границы Руси. В то же время, верный долгу миротворчества, святитель Евфимий стремился уладить конфликты с великим князем Московским Василием II мирным путем. Так, в 1456 году в местечке Яжелбицах в результате переговоров святителя Евфимия с Василием II был заключен мирный договор, ставший поворотным моментом в истории московско-новгородских отношений. Несмотря на то, что в Новгороде были сторонники активных военных действий против Василия II, политика умиротворения, которую проводил святитель Евфимий, одержала верх.</p>
				<p>Благодаря миру и общественному спокойствию в Новгородской земле, святитель Евфимий предпринял и успешно завершил целый ряд строительных и реставрационных начинаний. Каждый год его продолжительного святительства был ознаменован сооружением или реставрацией храмов и других строений; среди них Софийский собор и Часозвоня, церкви Бориса и Глеба, Жен-мироносиц, Ивана на Опоках, Ильи пророка на Славне, 12-ти Апостолов, Иоанна Златоуста и многие другие в Новгороде, Спасо-Преображенский собор в г. Старой Руссе, Никольский храм в Вяжищском монастыре, храм во имя Трех Святителей в Отенской пустыни, храм во имя святого Григория Великого, просветителя Армении, в Хутынском монастыре, Изборская и Староладожская крепости.</p>
				<p>По откровению свыше, святитель Евфимий установил в 1439 году общее празднование новгородским святителям, почивающим в Софийском соборе (4 октября и 10 февраля), обрел мощи святителя Иоанна, первого Новгородского архиепископа († 1185), освидетельствовал мощи преподобного Варлаама Хутынского († 6 ноября 1192). По существу это было первое на Руси освидетельствование («смотрение») святых мощей.</p>
				<p>Дорожа верою предков и свято их почитая, святитель Евфимий ревностно заботился и об умножении душеполезных книг, и о сохранении памяти народной, запечатленной в летописании. Под его руководством в Новгороде собирались исторические и агиографические материалы, велась интенсивная работа по переписке старых и созданию новых летописных сводов. Наиболее значительным письменным памятником той поры, оказавшим влияние на все последующее русское летописание, стал Новгородско-Софийский летописный свод 1448 года.</p>
				<p>При дворе святителя Евфимия жил и работал в 1438–1440 годах выдающийся агиограф Средневековья Пахомий Логофет (Серб), который написал в Новгороде несколько житий и служб русским святым, а впоследствии, после кончины святителя Евфимия, составил его жизнеописание.</p>
				<p>Святитель Евфимий не жалел средств на собирание, хранение и переписку различных рукописей, особенно богослужебных сборников. По его инициативе значительно расширилось книгохранилище новгородской библиотеки при Софийском соборе.</p>
				<p>Приближаясь к концу своей земной жизни, святитель Евфимий по милости Божией сохранил ясный ум и твердую волю, продолжал весьма плодотворную деятельность. Он многое сделал для благоустроения далекой Соловецкой Спасо-Преображенской обители, основанной по его благословению преподобными Савватием († 1435), Германом († 1479) и Зосимой († 1478) Соловецкими. Будучи доступным и милосердным для нищих и бедных, отличаясь исключительной отзывчивостью, душевной добротой и смирением, святитель Евфимий в то же время был весьма строг во всем, что касается соблюдения заповедей Господних и церковных установлений. Для него не было в этом отношении разницы между богатым и неимущим, ибо все должны ответить Господу за свои грехи. «Если кто, сильный властью и богатством, хотел сделать что-либо законопреступное, с твердостию сопротивлялся владыка Евфимий; если же опять кто-либо думал молением и дарами или молвою народною его преклонить, чтобы не обличал и не запрещал, никогда не мог обрести в нем послабления...» Особую ревность проявлял святитель Евфимий против незаконных браков и блуда. Духовный авторитет его был весьма велик благодаря личной аскезе и молитвенным бдениям. Слово святителя являлось решающим во многих исключительных случаях.</p>
				<p>Предчувствуя приближение кончины, святитель Евфимий поспешил примириться со святителем Ионой, Митрополитом Московским, который был недоволен тем обстоятельством, что в Новгороде несколько лет тому назад нашел приют князь Димитрий Шемяка, враждовавший с царем Василием II.</p>
				<p>При наступлении Великого поста 1458 года святитель Евфимий оставил Новгород и затворился в своей келлии в Лисицком монастыре. Во все дни первой седмицы Великого поста он ходил на соборное служение. Перед самой кончиной святитель Евфимий простился с братией обители. Приобщившись Святых Тайн, он преставился ко Господу 11 марта 1458 года. Тело святителя Евфимия, оплаканного всем Новгородом, было перенесено в Софийский собор Новгорода, где совершилось торжественное отпевание. По завещанию святителя, его погребли в соборном храме во имя Святителя Николая в Вяжищском монастыре. Тяжелые вериги, которые святитель тайно носил на себе, были положены при его гробе.</p>
				<p>Вскоре после этого у раки с мощами святителя Евфимия стали получать чудесные исцеления многие больные, притекавшие с верою в его помощь. К началу 60-х годов XV века относится составление службы и молитвы святителю Евфимию.</p>
				<p>В 1983 году Русская Православная Церковь торжественно отпраздновала 525-летие со времени его преставления.</p>
				<p>
					<strong>Литература:</strong>
				</p>
				<p id="p1">
					<strong>1</strong>. Житие святителя Евфимия, архиепископа Новгородского. СПб., 1869; СПб., 1875; Новгород, 1887.
				</p>
				<p id="p2">
					<strong>2</strong>. Служба и житие иже во святых отца нашего Евфимия, архиепископа Новгородского, чудотворца. СПб., 1907.
				</p>
				<p id="p3">
					<strong>3</strong>. Протоиерей П. И. Тихомиров. Кафедра Новгородских святителей со времени введения христианства в Новгороде до покорения его Московской державе. Т. I. Новгород, 1891.
				</p>
				<p id="p4">
					<strong>4</strong>. А. С. Хорошев. Церковь в социально-политической системе Новгородской феодальной республики М., изд. МГУ, 1980.
				</p>
				<p id="p5">
					<strong>5</strong>. В. А. Никитин. Житие и труды святителя Евфимия, архиепископа Новгородского (к 525-летию со времени преставления). — Богослоские труды, сборник 24, издания Московской Патриархии, 1983, с. 260–306.
				</p>
			</section>
			<section>
				<title>
					<p>Святи́теля Софро́ния, епи́скопа Вратчанскаго</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры на 4, глас 4.</style>
				</p>
				<p>
					<style>Подо́бен: </style>Я́ко до́бля:
				</p>
				<p>Я́ко со́лнце пресве́тлое, возсия́в,/ Це́рковь Бо́жию озари́л еси́, лю́ди просвеща́я/ и отгоня́я тьму́ неве́дения све́том Богоразу́мия,/ вене́ц нетле́ния от Бо́га прии́м, о́тче Софро́ние,/ моли́ изба́витися нам страсте́й лю́тых,/ ве́рою и любо́вию воспева́ющих тя.</p>
				<p>Доброде́тельными светлостьми́ просла́вися и́мя твое́ на земли́,/ столп и утвержде́ние был еси́, о́тче Софро́ние,/ души́ ве́рных укрепля́я/ и тьму́ грехо́вную отгоня́я./ Те́мже, светоно́сную твою́ па́мять пра́зднующе дне́сь, мо́лим:/ моли́ спасти́ся душа́м на́шим.</p>
				<p>Бо́жия благода́ти сосу́д избра́н яви́лся еси́,/ ве́ру Христо́ву пропове́дуя,/ жа́ждущия души́ напая́я и немощны́я укрепля́я,/ ста́до твое́ сохрани́л еси́ невреди́мо от волко́в./ Те́мже мо́лим тя:/ моли́ спасти́ся душа́м на́шим.</p>
				<p>Исто́чник прему́дрости соде́ла тя му́дрость Бо́жия:/ ре́ки прему́дрости потеко́ша из чре́ва твоего́/ и напои́ша жа́ждущия лю́ди водо́ю благода́ти Бо́жия,/ ве́рою укрепля́еми,/ с ра́достию воспева́ют тя:/ моли́ спасти́ся душа́м на́шим.</p>
				<p>
					<style>Сла́ва</style>, 
					<style>глас 8</style>:
				</p>
				<p>Скорописная тро́сть рука́ твоя́ бы́сть:/ писа́ньми твои́ми лю́ди, во тьме́ неве́дения седя́щия, просвети́л еси́/ и, к и́стинному све́ту позна́ния приве́д,/ души́ поги́бшия спасл еси́,/ Христо́во Ева́нгелие пропове́дая,/ ага́рянское нече́стие истреби́л еси́, о́тче Софро́ние,/ моли́ спасти́ся душа́м на́шим.</p>
				<p>
					<style>И ны́не,</style>
					<style>Богоро́дичен: </style>Изба́ви нас от нужд на́ших,/ Ма́ти Христа́ Бо́га,/ ро́ждшая всех Творца́,/ да вси зове́м Ти:/ ра́дуйся, еди́но предста́тельство душ на́ших.
				</p>
				<p>
					<style>На стихо́вне стихи́ры,</style>
					<style>глас 1</style>.
				</p>
				<p>
					<style>Подо́бен:</style> Небе́сных чино́в:
				</p>
				<p>Бо́жиею си́лою укрепля́ем,/ вра́жия ко́зни препобеди́л еси́,/ ве́ру Христо́ву пропове́дуя,/ пога́нския обы́чаи искорени́л еси́./ Просвети́вый бо́лгарский наро́д, иера́рше Софро́ние,/ моли́ Христа́ Бо́га спасти́ся душа́м на́шим.</p>
				<p>
					<style>Стих:</style> Честна́ пред Го́сподем/ сме́рть преподо́бных Его́.
				</p>
				<p>Христо́ва иера́рха тя восхваля́ем,/ ра́достно торжеству́юще дне́сь,/ па́мять твою́ почита́ем./ Те́мже мо́лим тя:/ не забу́ди лю́ди твоя́,/ но моли́ся при́сно,/ от враг ви́димых и неви́димых/ изба́вится нам моли́твами твои́ми.</p>
				<p>
					<style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.
				</p>
				<p>Я́ко звезда́, возсия́л еси́ над земле́ю Болгарскою,/ святи́телю Софро́ние,/ озаря́я лю́ди све́том позна́ния Ева́нгелия Христо́ва./ И ны́не, зря́ще на Небеси́ сла́ву Бо́жию,/ не преста́й моли́тися о душа́х на́ших.</p>
				<p>
					<style>Сла́ва, и ны́не, Богоро́дичен, глас то́йже:</style>
				</p>
				<p>Ра́дуйся, Богоро́дице Де́во;/ ра́дуйся, похвало́ всея́ вселенныя;/ ра́дуйся, Пречи́стая Ма́ти Бо́жия Благослове́нная.</p>
				<p>
					<style>Тропа́рь пи́сан на вели́цей вече́рни. Сла́ва, И ны́не, Богоро́дичен: Тя, хода́тайствовавшую:</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>Блаже́н муж: 
					<style>1-й антифо́н.</style> На Го́споди, воззва́х:
					<style> поста́вим стихо́в 8 и пое́м стихи́ры самогла́сны,</style>
					<style>глас 2</style>.
				</p>
				<p>
					<style>Подо́бен:</style> Ки́ими похва́льными:
				</p>
				<p>Ки́ими похва́льными пе́сньми/ воспое́м святи́теля Софро́ния?/ Безпло́тных сожи́теля,/ Небе́снаго граждани́на,/ незы́блемаго столпа́ церко́внаго,/ весе́лие земли́ Бо́лгарския,/ свети́льника заблуждшихся, сиро́т пита́теля,/ ю́ных учи́теля, оби́димых засту́пника/ и та́инств Христо́вых назира́теля,/ и ны́не мо́лится о душа́х на́ших.</p>
				<p>Ки́ими похва́льными венцы́/ увязе́м святи́теля Софро́ния?/ Свяще́нства вене́ц благоче́стия,/ све́тлое Це́ркве украше́ние,/ исто́чника Боже́ственныя му́дрости,/ реку́, благода́тныя во́ды точа́щую,/ зе́млю Болгарскую напая́ющую,/ души́ ве́рных веселя́щую,/ мра́ка грехо́внаго отгоняющего/ и подаю́щаго нам ве́лию ми́лость.</p>
				<p>Вся́кими доброде́тельми укра́шен,/ яви́лся еси́ свети́льник пресве́тел, в епа́рхии Вратчанския служа́,/ сло́во Бо́жие всем лю́дем пропове́дал еси́,/ гре́шных души́ просвеща́я и наставля́я./ Мно́ги ра́ны и бие́ния от ага́рянов прие́м,/ не отступи́л еси́ от Христа́ Бо́га./ И ны́не на Небесе́х со А́нгели весели́шися при́сно,/ не преста́й моля́ся о нас, чту́щих тя.</p>
				<p>
					<style>И́ны стихи́ры, глас 8</style>.
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>Иера́рше блаже́нне Софро́ние,/ по́двизи и страда́ния твоя́ кто испове́сть,/ я́же за Христа́ Бо́га подъя́л еси́,/ стопа́м Его́ после́дуя./ Не дал еси́ сна очи́ма твои́ма,/ ни ве́ждома твои́ма дрема́ния,/ до́ндеже недремлющаго врага́ победи́л еси́./ Зе́млю Болгарскую обходя́,/ преще́ния врага́ не убоя́лся еси́,/ долговечнаго и́га не терпя́,/ и́го Христо́во на ра́мех нося́,/ Моамедовы зако́ны попра́л еси́,/ зако́ну Бо́жию лю́ди уча́./ В Небе́сныя оби́тели вшел еси́, ра́дуяся,/ Христа́ о нас моли́ всегда́.</p>
				<p>О́тче преблаже́нне Софро́ние,/ ты, измла́да Христа́ возлюби́в,/ вся земна́я оста́вил еси́,/ путе́м и́стины ше́ствуя,/ возве́л еси́ о́вцы слове́сныя твоя́ на па́жити ту́чныя,/ сохраня́я их от волко́в губи́телей,/ житие́ ди́вное во страда́нии препроводи́л еси́,/ о́браз всем доброде́телей собо́ю показу́я./ Архиере́й незло́бив и преподо́бен быв,/ Ве́чному Архиере́ю ны́не предстоя́,/ Того́ моли́ о душа́х на́ших.</p>
				<p>Богому́дре иера́рше Софро́ние,/ ты возше́л еси́ на ле́ствицу Боже́ственнаго ра́зума/ и, к Бо́гу приближа́яся,/ житие́ Влады́це твоему́ име́л еси́ подо́бно,/ кро́ток и незло́бив быв,/ с Вы́шними совокупля́яся во́инствы./ Ве́сь укра́шен доброде́телей светлостьми́,/ ны́не сия́еши на Небеси́,/ Христа́ у́бо моли́ всегда́ о нас.</p>
				<p>
					<style>И́ны стихи́ры, глас 5</style>.
				</p>
				<p>
					<style>Подо́бен:</style> Ра́дуйся:
				</p>
				<p>Ра́дуйся, архиере́ев похвало́,/ Це́ркве Бо́лгарския утвержде́ние, Софро́ние,/ ты бо научи́л еси́ лю́ди твоя́ непоколеби́мы бы́ти в ве́ре Христо́ве./ Страда́ния, муче́ния и у́зы не устраши́ша тя,/ ага́ряны вся посрами́л еси́,/ писа́ньми и словесы́ наставля́я всех храни́ти ве́ру оте́ческую./ Кни́ги Богодухнове́нныя написа́л еси́,/ язы́к бо́лгарский прославля́я и утвержда́я./ И ны́не к Бо́гу предстоя́,/ о нас моли́ся, всеблаже́нне.</p>
				<p>Ра́дуйся, ро́де бо́лгарский,/ лику́йте, христоно́снии лю́дие./ Дне́сь возсия́ на Небеси́ све́тлый лик па́стыря на́шего Софро́ния./ А́нгели с ним ра́дуются,/ и лик святи́телей торжеству́ет,/ земна́я с Небе́сными ликовству́ют:/ и́го долговечное отве́ржено бы́сть/ и ве́ра Христо́ва пропове́дуется./ Того́ моли́твами, Христе́ Бо́же,/ поми́луй и спаси́ нас.</p>
				<p>
					<style>Сла́ва</style>, 
					<style>глас 6</style>:
				</p>
				<p>Прииди́те дне́сь, о празднолю́бцы,/ да восхва́лим пе́сненно святи́теля на́шего:/ ра́дуйся, о́тче Софро́ние,/ Це́ркве Христо́вы свети́льниче./ Ра́дуйся, иера́рхов удобре́ние,/ ра́дуйся, ни́щих зажи́тниче
					<a type="note" xlink:href="#note20">20</a>,/ ра́дуйся, неве́дящих просвеще́ние,/ малоду́шных укрепле́ние/ и всем болгарским люде́м покро́в и спасе́ние./ Ты бо процве́л еси́ на Небеси́, я́ко фи́никс,/ и, я́ко кедр, и́же в Лива́не, умно́жил еси́ ча́да твоя́./ А́ще и на Небеси́ живе́ши
					<style name="color-red"/>ны́не,/ не оста́ви и нас на земли́,/ но моли́ся Христу́ Бо́гу/ умири́ти мир и спасти́ души́ на́ша.
				</p>
				<p>
					<style>И ны́не,</style>
					<style>Богоро́дичен: </style>Кто Тебе́ не ублажи́т:
				</p>
				<p>
					<style>Вход, проки́мен дне и чте́ния святи́тельская 
						<emphasis>(зри 2 марта).</emphasis>
					</style>
				</p>
				<p>
					<style>На лити́и стихи́ры самогла́сны, глас 1</style>:
				</p>
				<p>Ве́сь от ю́ности благонра́вием Христу́ прилепи́лся еси́,/ от Него́же святи́тельства досто́инство прие́мши,/ лю́ди твоя́ упа́сл еси́/ и све́том Ева́нгелия просвети́л еси́ я,/ мрак неве́дения отгоня́я./ Се́мя благоче́стия в них моли́твами твои́ми насади́л еси́,/ иера́рше Софро́ние,/ ве́чным благи́м насле́дник яви́лся еси́,/ по́чести трудо́в ра́ди твои́х от Христа́ прие́м,/ Того́ моли́ о душа́х на́ших.</p>
				<p>
					<style>Глас 2</style>: Я́ко труба́ Богогла́сная,/ возгреме́ глас твой,/ спя́щих се́рдца возбужда́я./ Бо́лгарский наро́д от и́га долгове́чнаго воскреси́л еси́/ и к позна́нию язы́ка ма́терняго обрати́л еси́ всех./ И́стины Ева́нгельския уясня́я им,/ се́рдца ве́рных укрепи́л еси́,/ не убоя́лся еси́ злочести́вых ага́рян,/ де́рзостию изобличая их,/ лю́ди твоя́ невре́дно сохрани́л еси́./ И ны́не Бо́гу при́сно предстоя́,/ моли́ изба́витися нам, ве́рно пою́щим тя.
				</p>
				<p>
					<style>Глас 3</style>: Я́ко Моисе́й Изра́иля в пусты́ни/ от звере́й и гла́да сохрани́,/ та́ко и ты, стра́ждущий наро́д бо́лгарский пи́щею духо́вною напита́в,/ сохрани́л еси́ его́ от звере́й ага́рянских,/ ве́рою и любо́вию укрепля́я его́,/ неведящия писа́ния научи́в,/ малоду́шныя сло́вом укрепи́л еси́,/ гоне́ния и муче́ния не убоя́лся еси́./ И ны́не на Небеси́ со А́нгелы лику́еши,/ непреста́нно моля́ся о душа́х на́ших.
				</p>
				<p>
					<style>Сла́ва</style>, 
					<style>глас 5</style>:
				</p>
				<p>Иера́рше блаже́нне Софро́ние,/ не терпя́ зре́ти ста́до твое́ погибающее,/ па́стырей и́стинных не иму́щее,/ сам прия́л еси́ на себе́ и́го Христо́во,/ во е́же спаса́ти души́ заблу́ждшия./ Благода́ть и му́дрость от Бо́га прие́м,/ писа́ния но́вая ко Христо́ву позна́нию изложи́л еси́,/ язы́к бо́лгарский обнови́л еси́,/ и неве́дущим лю́дем Бог тобо́ю позна́н бы́сть./ Слова́ Богодухнове́нная сочини́в,/ ве́ру Христо́ву в лю́дех утверди́л еси́./ Те́мже мо́лим тя:/ моли́ся о нас, ве́рою и любо́вию сла́вящих тя.</p>
				<p>
					<style>И ны́не,</style>
					<style>Богоро́дичен, глас то́йже: Храм и две́рь еси́: зри в Богоро́дичнах на страни́це 399. </style>
				</p>
				<p>
					<style>На стихо́вне стихи́ры,</style>
					<style>глас 8</style>.
				</p>
				<p>
					<style>Подо́бен:</style> Возше́л еси́:
				</p>
				<p>Сокро́вище прему́дрости быв,/ Софро́ние свяще́нне,/ се́рдца стра́ждущих люде́й уче́нием твои́м/ му́дростию Бо́жиею просвети́л еси́,/ благоче́стия се́мена насади́в./ Те́мже тя вси, я́ко учи́теля прему́дра,/ достодо́лжно по досто́инству ублажа́ем и мо́лимся:/ моли́ся Христу́ Бо́гу/ изба́витися нам от наве́тов вра́жиих/ и спасти́ся душа́м на́шим.</p>
				<p>
					<style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.
				</p>
				<p>Пропове́дует, иера́рше Софро́ние,/ твоя́ страда́ния ны́не ве́сь бо́лгарский наро́д:/ гоне́ния и бие́ния от пога́нских ага́рян/ претерпе́л еси́ ве́ры ра́ди,/ нас от боле́зней и скорбе́й ве́чных избавля́я твои́ми моли́твами,/ пита́тель вдов, учи́тель дете́й,/ оте́ц сиро́т, помо́щник су́щим в ско́рбех,/ пла́чущим утеше́ние,/ па́стырь и наста́вник всем заблу́ждшим,/ Софро́ние прему́дре, быв./ Но моли́ся Христу́ Бо́гу/ грехо́в оставле́ние дарова́ти/ ве́рою и любо́вию чту́щим святу́ю па́мять твою́.</p>
				<p>
					<style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Благода́ть Бо́жия сни́де на тя бога́тно,/ сни́де, я́ко ми́ро, на главе́ твое́й,/ я́ко роса́ аермо́нская,/ ороша́ющая ка́плями доброде́телей твои́х/ всех, притека́ющих к тебе́ усе́рдно./ Па́стырь всеизряден был еси́,/ ста́до твое́ сохраня́я от волко́в губи́телей/ и огражда́я его́ моли́твами твои́ми./ Ны́не же стоя́ на Небеси́ и призира́я на зе́млю,/ моли́ спасти́ся душа́м на́шим.</p>
				<p>
					<style>Сла́ва, глас 8, самогла́сен:</style>
				</p>
				<p>Боже́ственною ре́вностию разже́гся,/ столп непоколеби́м был еси́ ве́рующим Бо́гу,/ Софро́ние Богому́дре,/ Це́рковь Бо́жию украси́л еси́ твои́ми му́дрыми уче́ньми./ Лю́ди, тебе́ Бо́гом вруче́нныя,/ му́дре наста́вил еси́ ве́ровати в Того́./ И́же, по Па́влу вели́кому,/ уста́ и ум насле́довав Христо́в,/ кни́ги написа́в Богодухнове́нныя,/ неве́рующия умудри́л еси́,/ к све́ту позна́ния вся приводя́,/ пу́ть спасе́ния показу́я им./ Те́мже моли́ся о нас, воспева́ющих тя при́сно.</p>
				<p>
					<style>И ны́не,</style>
					<style>Богоро́дичен: </style>Безневе́стная Де́во: 
					<style>На благослове́нии хле́бов тропа́рь свята́го, два́жды, и </style>Богоро́дице Де́во: 
					<style>еди́ножды.</style>
				</p>
				<p>
					<style>Тропа́рь,</style>
					<style>глас 1</style>:
				</p>
				<p>Щито́м ве́ры вооружи́вся,/ мече́м словесе́ безбо́жныя ага́ряны посека́я,/ ста́до твое́ упа́сл еси́ на земли́./ В Небе́сней же оби́тели всели́вся,/ Христа́ моли́ дарова́ти наро́ду на́шему/ мир и ве́лию ми́лость.</p>
				<p>
					<style>Ин тропа́рь свята́го, глас 3</style>:
				</p>
				<p>Бо́жиим изволе́нием архипа́стырь и учи́тель был еси́/ утружде́нному ага́рянами наро́ду твоему́/ и неусы́пен о нем к Бо́гу моли́твенник./ За ве́ру Христо́ву ревнова́вый,/ мно́жество страда́ний терпе́л еси́,/ па́ству же твою́ от нече́стия охраня́л еси́,/ в благоче́стии и чистоте́ ве́ры наставля́л еси́,/ просвеща́я <style>ю</style> словесы́ и списа́ньми твои́ми,/ те́мже вопие́м ти, святи́телю о́тче наш Софро́ние:/ Христу́ Бо́гу моли́ся/ дарова́ти наро́ду мир и душа́м на́шим ве́лию ми́лость.</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь: 
					<style>тропа́рь свята́го, два́жды. Сла́ва, и ны́не, Богоро́дичен: </style>Тя, хода́тайствовавшую:
				</p>
				<p>
					<style>По 1-м стихосло́вии</style>
					<style>седа́лен, глас 4.</style>
				</p>
				<p>
					<style>Подо́бен:</style> Яви́лся еси́ дне́сь:
				</p>
				<p>Да́нный от Бо́га тебе́ тала́нт стокра́тно обогати́л еси́,/ уче́ньми твои́ми лю́ди просвеща́я, ко Христу́ вся приве́л еси́./ Нищ сый, нището́ю твое́ю вся обогаща́я бога́тством бла́гости Боже́ственныя./ Небе́снаго венца́ ны́не сподо́бился еси́,/ не преста́й моля́ся о душа́х на́ших.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Де́во Всенепоро́чная, Пресу́щественнаго Бо́га ро́ждшая,/ со святи́телем Того́ непреста́нно моли́/ оставле́ние прегреше́ний и исправле́ние жития́ да́ти нам пре́жде конца́,/ ве́рою и любо́вию пою́щим Тя по до́лгу, еди́на Всепе́тая.</p>
				<p>
					<style>По 2-м стихосло́вии седа́лен,</style>
					<style>глас 8</style>.
				</p>
				<p>
					<style>Подо́бен:</style> Прему́дрость и Сло́во:
				</p>
				<p>И́мже о́бразом жела́ет еле́нь на исто́чники водны́я,/ си́це возжела́л еси́, блаже́нне,/ и ко Исто́чнику — Спа́су на́шему прите́к, водо́ю жи́зни напаяем,/ ре́ки благода́тныя из чре́ва твоего́ потеко́ша/ и напои́ша жа́ждущия лю́ди уче́нием слове́с твои́х./ Те́мже воспева́ем тя:/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Упова́ние христиа́н, Пресвята́я Де́во,/ Его́же родила́ еси́, Бо́га, па́че ума́ же и сло́ва,/ непреста́нно моли́ с Вы́шними си́лами/ пода́ти оставле́ние грехо́в на́ших и исправле́ние жития́/ ве́рою и любо́вию при́сно тя сла́вящим.</p>
				<p>
					<style>По полиеле́и седа́лен,</style>
					<style>глас 8</style>.
				</p>
				<p>
					<style>Подо́бен:</style> Прему́дрость и Сло́во:
				</p>
				<p>Гоне́ния и муче́ния от нечести́вых ага́рян претерпева́я му́жески,/ дави́дским гла́сом вопия́л еси́:/ на хребте́ мое́м де́лаша гре́шницы и продолжи́ша беззако́ние свое́./ Преще́ния и ран не убоя́вся,/ от Бо́га не отступи́л еси́, ве́ру чи́сту соблюда́я./ Сего́ ра́ди пое́м ти:/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Я́ко Де́ву и еди́ну в жена́х,/ Тя, без се́мене ро́ждшую Бо́га пло́тию,/ вси ублажа́ем, ро́ди челове́честии:/ О́гнь бо всели́ся в Тя Божества́,/ и я́ко Младе́нца млеко́м пита́вши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланяющимся ве́рою пресвято́му рождеству́ Твоему́.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех, я́же воздаде́ ми? 
					<style>Ева́нгелие от Иоа́нна, зача́ло 35.</style>
				</p>
				<p>
					<style>По 50-м псалме́ стихи́ра, глас 6, самогла́сна:</style>
				</p>
				<p>Иера́рше блаже́нне Софро́ние,/ по и́мени твоему́ та́ко и житие́ твое́ бы́сть:/ дар прему́дрости и ра́зума от Бо́га прие́м,/ Боже́ственныя та́йны Ева́нгелия уясни́л еси́ писа́нием/ и словесы́ наста́вил еси́ лю́ди в ве́ру Бо́жию./ Пропове́дник преизря́ден быв,/ ста́до твое́ просвети́л еси́./ И ны́не Триипоста́сней Му́дрости предстоя́,/ не преста́й моли́тися о нас,/ ве́рою и любо́вию тя воспева́ющих.</p>
				<p>
					<style>Кано́н Богоро́дицы на 6, глас 8. Ирмо́с:</style> Колесницегони́теля: 
					<style>и кано́н свята́го со ирмосо́м на 8, глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Воспе́ти ми жела́ющу иера́рха Софро́ния, Го́споди,/ просвети́ мой ра́зум осия́нием Свята́го Ду́ха/ и да́руй ми свет прему́дрости Твое́я,/ да досто́йно воспою́ и возвели́чу и́мя его́.</p>
				<p>Без отца́ и без ма́тере измла́да остався,/ ко Христу́ прите́кл еси́/ и, Того́ за́поведьми огражда́яся, злокозненного врага́ не убоя́лся еси́./ Си́рыя и ни́щия возлюби́в, наста́вил еси́ на пу́ть спасе́ния,/ помина́й и нас, гре́шных, святи́телю Софро́ние.</p>
				<p>Благода́тию Бо́жиею водим,/ Це́рковь Святу́ю возлюби́л еси́/ и, сан архиере́йский прие́м, па́стырь и́стинный яви́лся еси́ слове́снаго ста́да Христо́ва,/ наста́вник и учи́тель ве́ры быв, Софро́ние, о́тче наш./ Сего́ ра́ди вене́ц нетле́ния от Бо́га прия́л еси́,/ Того́ моли́ о душа́х на́ших.</p>
				<p>И́га ага́рянскаго не терпя́ зре́ти/ и язы́к гре́ческий отри́нув из церкве́й,/ язы́ком слове́нским сло́во Христо́во пропове́дал еси́ ве́рующим./ Моли́ изба́витися и нам от и́га грехо́внаго и от наше́ствия иноплеме́нник.</p>
				<p>
					<style>Богоро́дичен:</style> Мари́ю Чи́стую, прииди́те вси, воспои́м,/ еди́ну, украси́вшую челове́чество и ро́ждшую Бо́га воплоще́нна,/ Де́ву же пребы́вшую неврежде́нну.
				</p>
				<p>Катава́сия: Отве́рзу уста́ моя́:</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Твоя́ песносло́вцы, Богоро́дице,/ Живы́й и Незави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
				</p>
				<p>Ре́вностию Бо́жиею, я́ко Илия́ проро́к, распаляем, иера́рше Софро́ние,/ обходя́ гра́ды и ве́си бо́лгарския,/ ве́ру Христо́ву пропове́дуя и обы́чаи ага́рянския в лю́дех искореня́я,/ не убоя́лся еси́ свире́паго врага́./ Моли́ изба́витися нам от неви́димых враг.</p>
				<p>Нечести́вый враг на тя разгне́вася зело́, ища́ зле погуби́ти тя,/ но ты, бе́гая гне́ва его́, к Бо́гу дави́дски взыва́л еси́:/ изми́ мя, Го́споди, от челове́ка лука́ва, от му́жа непра́ведна изба́ви мя./ Изба́ви и нас, Го́споди, от вся́каго греха́ моли́твами святи́теля Твоего́.</p>
				<p>Сугу́бую благода́ть архиере́йскаго служе́ния прие́м от Бо́га,/ усугу́бил еси́ по Бо́зе ре́вность твою́./ Усе́рдно ста́до твое́ пася и храня́,/ деви́цу от сластолюби́ваго агарянина спасл еси́,/ супру́гу ве́рному венча́л еси́ ю и научи́л еси́ я пе́ти:/ Сла́ва си́ле Твое́й, Го́споди.</p>
				<p>Враг челове́ческий искони́ не терпя́ зре́ти тя, по Бо́зе житие́ иму́щу, блаже́нне,/ воздви́же на тя гоне́ния, я́ко на втора́го Па́вла, от сро́дников и лжебра́тии,/ сего́ ра́ди бе́гая, водвори́лся еси́ в де́брех и пещерех вратчанских,/ гла́дом и мра́зом мучим, ду́шу твою́ спасл еси́.</p>
				<p>
					<style>Богоро́дичен: </style>Све́тлыми сия́ньми, Пречи́стая Ма́ти Бо́жия, озари́ мой ум,/ тьмо́ю лю́таго неразу́мия одержи́мый:/ я́ко улучи́в Боже́ственное просвеще́ние,/ вели́чия Твоя́ возвещу́, Присноде́во.
				</p>
				<p>
					<style>Седа́лен, глас 4:</style>
				</p>
				<p>Я́ко заря́ у́тренняя с небесе́,/ возсия́ нам всечестна́я па́мять твоя́, святи́телю Софро́ние,/ ве́рных озаря́ющи и слове́нский род вку́пе созыва́ющи./ Те́мже и мы дне́сь согла́сно вопие́м ти:/ моли́ Христа́ Бо́га о душа́х на́ших.</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>Я́ко невозде́ланная, Де́во, лоза́,/ красне́йший Грозд прозябла́ еси́,/ источа́ющ нам вино́ спасе́ния, всех веселя́щее души́ же и телеса́./ Те́мже, я́ко вину́ Тя до́брых блажа́ще при́сно, со А́нгелом вопие́м Ти:/ ра́дуйся, Благода́тная.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спа́се зову́щия:/ Сла́ва, Христе́, си́ле Твое́й.</emphasis>
				</p>
				<p>Изба́вивый дре́вле Дании́ла проро́ка от че́люстей Льво́вых,/ та́ко и тебе́ изба́ви, о́тче Софро́ние, от султана нечести́ваго и сластолюби́ваго,/ хотя́щаго погуби́ти тя невинна су́ща./ Ве́лиим стра́хом обдержи́м, вопия́л еси́:/ Сла́ва си́ле Твое́й, Го́споди.</p>
				<p>Обходя́ зе́млю Болгарскую и утеша́я стра́ждущия лю́ди,/ ра́ны, бие́ния и в темни́це затворе́ния пра́вды ра́ди претерпева́я, Софро́ние блаже́нне,/ не отступи́л еси́ от ве́ры, Бо́гу тя укрепля́ющу,/ я́ко не оста́вит Госпо́дь жезла́ гре́шных на жре́бий пра́ведных./ Сего́ ра́ди, изба́влен, вопия́л еси́:/ Сла́ва си́ле Твое́й, Го́споди.</p>
				<p>Тя́жким страда́нием искуше́н был еси́, о́тче Софро́ние,/ и, я́ко зла́то в горни́ле, очи́стился еси́,/ сего́ ра́ди досто́йно Вратчанский престо́л прие́м, жезл пра́вости в ру́це нося́,/ ста́до разу́мно упа́сл еси́ и вопия́л еси́, изба́влен:/ Сла́ва си́ле Твое́й, Го́споди.</p>
				<p>В моли́тве бо́дрствуя, святи́телю Софро́ние,/ не дал еси́ ве́ждома твои́ма дрема́ния и поко́й скраниа́ма
					<a type="note" xlink:href="#note21">21</a> твои́ма./ Непреста́нно Бо́гу моля́ся о избавле́нии ро́ду бо́лгарскому от и́га долговечнаго,/ си́це вопия́л еси́:/ Сла́ва си́ле Твое́й, Го́споди.
				</p>
				<p>Возненави́деша тя ту́не
					<a type="note" xlink:href="#note22">22</a> и погна́ша тя врази́ твои́,/ но ты, возлага́я на Го́спода печа́ль твою́, си́це вопия́л еси́:/ Го́споди, Бо́же мой, на Тя упова́х, спаси́ мя от всех, гоня́щих мя,/ я́ко не возда́х воздающим ми зла́я:/ Сла́ва си́ле Твое́й, Го́споди.
				</p>
				<p>
					<style>Богоро́дичен: </style>Украси́лася еси́ па́че всего́ А́нгельскаго благоле́пия,/ я́ко ро́ждши всех, Отрокови́це, Творца́ же и Го́спода,/ от Твои́х пречи́стых крове́й воплоща́ема,/ избавля́ющаго вся, Того́ сла́вящия.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>Ти́хое и необурева́емое приста́нище души́ твоея́ ища́,/ до Афо́на дости́гл еси́,/ слеза́ми и те́плыми моли́твами ду́шу свою́ очи́стив,/ па́ки во оте́чество свое́ возврати́лся еси́,/ взыска́ти и спасти́ хотя́ лю́ди заблу́ждшия./ Ко и́стинному све́ту приве́д вся,/ к Бо́гу, ра́дуяся, взыва́л еси́:/ Сла́ва си́ле Твое́й, Го́споди.</p>
				<p>Я́ко ла́стовица от ю́га, Паи́сию преподо́бному долетевшу,/ с ве́лиею ра́достию прие́м его́ и любому́дренно с ним бесе́довал еси́./ Исто́рию славяноболгарскую от него́ прие́м,/ прописа́в <style>ю</style> и к прочита́нию наро́ду бо́лгарскому отда́л еси́ ю./ Те́мже и мы, язы́ком свои́м к Бо́гу ны́не пою́ще,/ тебе́ при́сно ублажа́ем.</p>
				<p>Столпи́ незыблемии Це́ркве Бо́лгарския показа́стеся, о Паи́сие преподо́бне и Софро́ние свяще́нне:/ уче́ньми и писа́ньми ва́шими зе́млю Болгарскую просвети́сте/ и лю́ди вся ко и́стинней ве́ре наста́висте./ Сего́ ра́ди ве́сь славянский род, любо́вию вас чту́ще, велича́ет.</p>
				<p>Иера́рше Софро́ние, ты воздви́гл еси́ уче́ньми твои́ми лю́ди,/ во тьме́ неве́дения и се́ни сме́ртней седя́щия,/ сы́ны све́та сотвори́в я, пу́ть спасе́ния показу́я им./ Сего́ ра́ди венца́ Небе́снаго сподо́бился еси́,/ не преста́й моля́ся о душа́х на́ших.</p>
				<p>Не терпя́ зре́ти му́чиму бы́ти бо́лгарскому наро́ду от нечести́вых ага́рян,/ писа́нием и словесы́ о́гненными противоста́л еси́ им, не убоя́вся лю́таго преще́ния./ Ра́ны мно́ги и гоне́ния ве́ры ра́ди претерпева́я до́блестно,/ к Бо́гу взыва́л еси́:/ спаси́, Го́споди, лю́ди Твоя́ и благослови́ достоя́ние Твое́.</p>
				<p>
					<style>Богоро́дичен: </style>Тя ору́жие на враги́ предлага́ем,/ ско́рби вся́кия лю́тых обстоя́ний отрева́ем/ и возмуще́ния ерети́ческаго, Ма́ти Бо́жия, избега́ем.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
				</p>
				<p>Излия́ся благода́ть Свята́го Ду́ха во устна́х твои́х, иера́рше Софро́ние,/ ре́ки медото́чных слове́с из тебе́ потеко́ша,/ се́рдца ве́рных напая́ющи и све́том Ева́нгелия ду́ши всех просвеща́ющи./ Обновле́нный род славянский дне́сь лику́ет,/ Бо́га сла́вяще, тебе́ велича́ет.</p>
				<p>Да воспое́м дне́сь ра́достно церко́внаго свети́льника, столпа́ ве́ры незы́блемаго,/ Правосла́вия учи́теля, благоглаго́ливаго пропове́дника благоче́стия, иера́рха Софро́ния,/ прославляющего Бо́га всех, смиреному́дренно да просла́вим от чи́ста се́рдца.</p>
				<p>Проро́ческими очи́ма прови́дев ско́рое избавле́ние от и́га ага́рянскаго,/ до́брыми словесы́ лю́ди в це́рквах поуча́л еси́./ О́тай
					<a type="note" xlink:href="#note23">23</a> же зе́млю Болгарскую обходя́, му́дрыя писа́ния лю́дем раздава́я,/ Бо́жиею му́дростию озаре́н был еси́./ Не забу́ди и ны́не нас на земли́,/ любо́вию и ве́рою тя песносло́вящих.
				</p>
				<p>Я́ко го́лубь чи́стый, пожи́л еси́ посреде́ гре́шник,/ ле́сть же ду́шу твою́ не прельсти́./ Пра́ведно поживе́, и пра́вда Бо́жия изба́ви тя от сме́рти./ К ве́чному животу́ преше́л еси́,/ со А́нгели на Небеси́ лику́еши при́сно,/ моли́ изба́витися нам от ве́чных мук.</p>
				<p>Я́ко па́стырь преизря́ден яви́лся еси́, И́стинному Па́стырю после́дуя,/ ста́до слове́сное на па́жити тучныя изве́л еси́, пи́щею духо́вною напита́в./ Не оста́ви и нас, чту́щих тя.</p>
				<p>
					<style>Богоро́дичен: </style>Притеце́м, ве́рнии, в це́рковь Бо́жия Ма́тере,/ и, ве́рно моля́щеся, возопие́м Ей:/ поми́луй, Влады́чице, Твое́ достоя́ние/ и от враг изба́ви нас моли́твами Твои́ми.
				</p>
				<p>
					<style>Конда́к, глас 3.</style>
				</p>
				<p>
					<style>Подо́бен:</style> Да веселя́тся:
				</p>
				<p>Архиере́ев похвала́ и страда́льцев украше́ние быв,/ святи́телю Софро́ние,/ доброде́тельми просла́вився,/ возсия́л еси́, я́ко со́лнце,/ нас просвеща́я и грехо́вную тьму́ неве́дения отгоня́я./ Но, я́ко име́я дерзнове́ние к Бо́гу,/ мир испроси́ душа́м на́шим и ве́лию ми́лость.</p>
				<p>
					<style>И́кос:</style> Се возшуме́ша врази́ твои́,/ лю́ди лука́вноваша и воздвиго́ша главу́ свою́ на тя, святи́телю Софро́ние,/ но не убоя́лся еси́ и, благода́тию Бо́жиею укрепляемь, си́це вопия́л еси́:/ да постыдя́тся и посра́мятся вку́пе и́щущии ду́шу мою́,/ да возвратя́тся вспя́ть и постыдя́тся мы́слящии ми зла́я./ Главу́ врага́ злоко́зненнаго сокруши́в моли́твами твои́ми,/ ста́до твое́ сохрани́л еси́ неврежде́нно./ Те́мже тя ве́сь бо́лгарский наро́д сла́вит, воспева́юще твоя́ труды́ и страда́ния,/ Богому́дре Софро́ние, мир испроси́ душа́м на́шим и ве́лию ми́лость.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Не послужи́ша тва́ри Богому́дрии/ па́че Созда́вшаго,/ но, о́гненное прещенне му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>Обходя́щу всю зе́млю Болгарскую,/ лю́ди, спящия от сна долговечнаго и́га, воздви́гл еси́./ И нас ны́не воздви́гни, святи́телю Софро́ние, от сна грехо́внаго,/ я́ко да возвели́чим возвели́чившаго тя Христа́, Бо́га на́шего.</p>
				<p>Духо́вная уче́ния возлюби́в и во чте́нии Свяще́нных Писа́ний упражня́лся,/ ум Бо́гу просветившу ти, я́ко фи́никс, в до́му Госпо́дни, процве́л еси́,/ благопло́дия слове́с насажда́я бога́тно в сердца́х ве́рно пою́щих ти:/ благослове́н Бог оте́ц на́ших.</p>
				<p>Благода́тию Бо́жиею просвеща́ем,/ я́ко со́лнце на небеси́, возсия́л еси́,/ те́плыми луча́ми озаря́я зе́млю и лю́ди,/ доброде́тели в се́рдца люде́й насажда́я./ Сего́ ра́ди научи́л еси́ я пе́ти:/ благослове́н Бог оте́ц на́ших.</p>
				<p>Бо́жиим манове́нием дре́вле Моисе́й Изра́иля изведе́ от рабо́ты еги́петския,/ вторы́й Моисе́й яви́лся еси́, Софро́ние, о́тче наш,/ изводя́ лю́ди своя́ от рабо́ты ага́рянския,/ изба́ви и нас от фарао́на мы́сленнаго./ Те́мже тя пое́м во вся ве́ки.</p>
				<p>Я́ко безпло́дную смоко́вницу, ду́шу мою́ не посецы́, Спа́се,/ но обогати́ ю стократными плоды́ духо́вными гобзованием щедро́т Твои́х./ Обогати́вый святи́теля Твоего́ доброде́тельми, Го́споди,/ изба́ви и нас ве́чных мук моли́твами его́.</p>
				<p>
					<style>Богоро́дичен: </style>Светороди́тельнице Де́во,/ души́ моея́ стра́сти отжени́/ и да́ждь ми чи́сто зре́ти, Влады́чице,/ спаси́тельную добро́ту Возсия́вшаго неизрече́нно из Твое́й пречи́стыя утро́бы/ во свет язы́ков, Всепе́тая.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>О́троки благочести́выя в пещи́/ Рождество́ Богоро́дичо спасло́ е́сть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Архиере́ю Бо́жию тя бы́ти ве́дяще,/ к Ве́чному Архиере́ю Безкро́вныя же́ртвы о людски́х неве́дениих приноси́л еси́,/ нас от грехо́в искупи́вшему./ Те́мже тя превозно́сим во вся ве́ки.</p>
				<p>Бога́тства земна́я в ничто́же вмени́в,/ Ева́нгелие еди́но сокро́вище некра́домо име́л еси́./ Нищ сый, нището́ю нас обогаща́я благода́тию обнищавшего нас ра́ди и зрак раба́ прии́мшаго,/ Того́ пое́м и превозно́сим во вся ве́ки.</p>
				<p>Бегающу Иа́кову гне́ва бра́та своего́, в зе́млю чужду́ю оты́де,/ та́ко и ты, страда́льче Софро́ние, в зе́млю Влашскую удали́лся еси́,/ бе́гая гне́ва ага́рянскаго, пе́снь спаси́тельную поя́:/ Го́спода по́йте, дела́, и превозноси́те Его́ во вся ве́ки.</p>
				<p>Я́ко пришле́ц на земли́ чужде́й быв,/ Иеремиевым пла́чем пла́кался еси́ о ста́де твое́м, Софро́ние, о́тче наш./ Кни́ги Богодухнове́нныя написа́в им, благи́ми словесы́ уте́шил еси́ их,/ Бо́жие избавле́ние от долговеко́внаго и́га обещава́я им./ Те́мже и мы ны́не, изба́вленнии, пое́м:/ Изба́вителю Бо́же, благослове́н еси́.</p>
				<p>
					<style>Богоро́дичен: </style>Благослове́н Плод, Пречи́стая, чре́ва Твоего́,/ И́мже, земни́и вси, кля́твы изба́вихомся, Благослове́нная Всечи́стая,/ несказа́нное чу́до, неве́домое слы́шание, всех же ве́рных спасе́ние.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
				</p>
				<p>Бо́жиим милосе́рдием дре́вний Изра́иль от еги́петскаго зла избежа,/ ны́не и бо́лгарский наро́д Бо́жиим промышле́нием от и́га ага́рянскаго изба́влен бы́сть./ Те́мже и мы ра́достно зове́м:/ пои́м Го́сподеви, сла́вно бо просла́вися.</p>
				<p>Ре́вностию Илиино́ю обдержи́м быв, святи́телю Софро́ние,/ не устраша́лся преще́ния, ра́ны и гоне́ния,/ дерзнове́нно врага́ безбо́жнаго изобличил еси́/ и, в темни́це затворя́ем, к Бо́гу взыва́л еси́:/ Изба́вителю Бо́же, благослове́н еси́.</p>
				<p>Пе́сненно дне́сь да почти́м иера́рха Христо́ва Софро́ния,/ от земли́ Бо́лгарския возсия́вшаго/ и пу́ть спасе́ния нам озаря́я луча́ми све́тлыми доброде́телей./ Того́ моли́твами, Христе́ Бо́же наш,/ сподо́би и нас чи́стым се́рдцем сла́вити Тя во вся ве́ки.</p>
				<p>Житие́ свое́ многострада́льное сконча́в на земли́,/ к Небе́сному Престо́лу возше́л еси́, нося́ ве́тви благоде́лания./ Тле́нными нетле́нная до́бре приобре́тши,/ Ца́рство Небе́сное от Христа́ прия́л еси́./ Того́ моли́ сподо́битися нам жи́зни ве́чныя моли́твами твои́ми.</p>
				<p>
					<style>Богоро́дичен: </style>Яви́ся нам из Тебе́, Богороди́тельнице, Пра́вды све́тлое Со́лнце,/ просвеща́ющее вся́ческая заре́ю Божества́,/ вопло́щся Вы́шний, Его́же ны́не воспева́ем:/ благослови́те, вся дела́ Госпо́дня, Го́спода.
				</p>
				<p>
					<style>Свети́лен,</style>
					<style>глас 3</style>.
				</p>
				<p>
					<style>Подо́бен:</style> Пло́тию усну́в:
				</p>
				<p>Све́тло дне́сь пра́зднуем святу́ю па́мять твою́, иера́рше Софро́ние,/ зря́щу ти ны́не на Небеси́ свет лица́ Бо́жия:/ моли́ о нас, пою́щих тя.</p>
				<p>
					<style>Сла́ва, и ны́не, Богоро́дичен, глас то́йже:</style>
				</p>
				<p>По Бо́зе упова́ние на́ше иму́ще на Тя, Пречи́стая Богоро́дице, мо́лим Ти ся:/ моли́ся о нас ко из Тебе́ Ро́ждшемуся,/ невре́дны нас да́же до конца́ сохрани́те,/ притека́ющих к покро́ву Твоему́.</p>
				<p>
					<style>На хвали́тех поста́вим стихо́в 4 и пое́м стихи́ры, глас 6, самогла́сны:</style>
				</p>
				<p>Прииди́те, лю́дие, све́тло торжеству́юще,/ да восхва́лим святи́теля Софро́ния,/ от земли́ Бо́лгарския возсия́вшаго/ и просвети́вшаго род наш писа́нием и уче́нием свои́м./ Ны́не на Небеси́ лику́ет,/ Боже́ственным сия́нием озаря́ем,/ лучи́ благода́тныя испуска́я,/ вся концы́ земны́я освяща́ет./ Той бо мо́лится о нас Христу́ Бо́гу,/ спасти́ся душа́м на́шим.</p>
				<p>Возсия́ дне́сь пресве́тлая па́мять твоя́,/ святи́телю Софро́ние,/ А́нгели бо лику́ют на Небеси́/ и лик святи́телей ра́дуется./ Це́рковь Болгарская, кровьми́ му́ченик обагренная,/ украси́ся сла́вным и́менем твои́м./ Сего́ ра́ди и мы согла́сно вопие́м ти:/ Сла́ва Просла́вльшему тя на земли́/ и Спа́сшему нас те́плыми твои́ми моли́твами.</p>
				<p>Святи́телю Софро́ние,/ мрак безбо́жия и тьму́ неве́дения/ мо́лниями проповедей, писа́ний твои́х и уче́нием твои́м отгна́в,/ пу́ть спасе́ния лю́дем показа́л еси́,/ ага́рянская муче́ния и гоне́ния претерпева́я,/ неви́нныя от сме́рти спасл еси́,/ о́трасли но́выя возрасти́л еси́/ от му́ченическия кро́ви, зе́млю Болгарскую напои́вшую./ И ны́не на Небеси́ пребыва́я,/ моли́ Христа́ Бо́га,/ да спасе́т души́ на́ша.</p>
				<p>
					<style>Сла́ва, глас то́йже:</style>
				</p>
				<p>Иера́рше Софро́ние,/ житие́ и страда́ние свое́ сам написа́в,/ заве́т нам оста́вил еси́,/ да после́дуем стопа́м твои́м,/ я́коже и ты Христу́ Бо́гу подража́тель был еси́,/ прославля́я Его́ в души́ и телеси́ свое́м,/ вене́ц нетле́ния от Него́ прие́м,/ со А́нгелы ны́не на Небеси́ лику́еши,/ о нас при́сно моли́ся,/ да сподо́бимся Ца́рствия Христо́ва моли́твами твои́ми.</p>
				<p>
					<style>И ны́не,</style>
					<style>Богоро́дичен, глас то́йже.</style>
				</p>
				<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый, сте́ну необори́мую,/ тве́рдую Предста́тельницу/ и прибе́жище душ на́ших.</p>
				<p>
					<style>Славосло́вие вели́кое, тропа́рь и отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на, пе́сни 3-я и 6-я. Проки́мен, глас 7:</style> Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех, я́же воздаде́ ми? 
					<style>Апо́стол ко Евре́ем, зача́ло 335. Аллилуи́я, глас 4:</style> Воззва́ша пра́веднии, и Госпо́дь услы́ша их. 
					<style>Стих:</style> Мно́ги ско́рби пра́ведным, и от всех их изба́вит я Госпо́дь. 
					<style>Ева́нгелие от Луки́, зача́ло 24. Прича́стен:</style> В па́мять ве́чную бу́дет пра́ведник:
				</p>
			</section>
			<section>
				<title>
					<p>Святи́тель Софро́ний, епи́скоп Врачанский</p>
				</title>
				<p>Святитель Софроний, епископ Врачанский родился в 1739 году в болгарском селении Котеле в семье лфасола (торговца скотом) Владислава и жены его Марии. Мальчик, названный во Святом Крещении именем Стояко, лишился матери в возрасте трех лет. Когда ему было 11 лет, умер отец. В это время отрок Стояко учился в греческом училище в Котеле. За два года обучения святой Стояко усвоил греческую грамоту и изучил Октоих, проявив заметные способности, усердие и прилежание. Осиротевший мальчик был взят на попечение дядей (братом отца) и отдан в обучение ремеслу. В возрасте 18 лет юноша женился, а еще через пять лет, 1 сентября 1762 года, был рукоположен во священника.</p>
				<p>В конце 1764 — начале 1765 года Котел посетил основоположник новой болгарской литературы афонский иеромонах преподобный Паисий Хилейдарский (XVIII в., память 19 июня), автор знаменитой «Истории славено-болгарской» (1762). Священник Стояко Владиславов имел с ним несколько встреч и снял копию с его истории (ныне хранится в Болгарской национальной библиотеке в Софии). Эта встреча имела важное значение в судьбе будущего святителя. Под влиянием преподобного Паисия Хилендарского, отец Стояко отправился на Святую Гору Афон, по-видимому, в 1774 году. Здесь он провел 6 месяцев, учась у святогорцев опыту монашеской жизни, подвигу молитвы и богомыслия. После возвращения с Афона святой Стояко продолжал священнослужение в родном селении еще 20 лет.</p>
				<p>Многолетнее священнослужение святого Стояко в Котеле протекало в трудных обстоятельствах, в атмосфере турецкого владычества и засилья. Несмотря на это, отец Стояко ревностно исполнял свой пастырский долг. Он совершал богослужения и требы, проповедовал каждое воскресенье в храме, назидал взрослых и детей, организовал и руководил Котелским Духовным училищем.</p>
				<p>Из-за постоянных преследований турецкой администрации, святой Стояко в 1792 году перешел в Анхиалскую епархию в г. Карнобат, но преследования не прекращались и здесь. В 1793 году начались его тяжелые скитания по болгарским селам. В 1794 году отец Стояко переехал в селение Арнабаси, где жили его дети. К этому времени он уже овдовел. Здесь, в местном монастыре, он принял монашество с именем Софроний. Вскоре Тырновский митрополит Матфей предложил ему занять епископскую кафедру в г. Враце.</p>
				<p>Иеромонах Софроний смиренно отказался, считая себя недостойным архиерейского сана, но ради церковной пользы должен был согласиться. 17 сентября 1794 года он был хиротонисан во епископа Врачанского. Врачанский район в это время превратился в театр военных действий между султанским войском и мятежными отрядами паши Пазвант-оглу. Святитель Софроний мужественно переносил выпавшие на его долю испытания, но вскоре был вынужден бежать от янычар сначала в Плевен, затем в Никополь на Дунае, а оттуда в г. Видин. В Плевене святитель Софроний обошел весь город и окрестные села, совершая молебны с водосвятием и окропляя жителей святой водой во время эпидемии чумы. В Видине святитель Софроний в течение  2 лет (1800 – июнь 1803 гг.) оказался задержанным турками и находился в униженном положении «последнего слуги».</p>
				<p>Из Видина святитель Софроний отправился в Бухарест, где в так называемой Бейской академии (высшее греческое учебное заведение) учились два его внука, Стефан и Атанас.</p>
				<p>В Бухаресте святитель Софроний был дружелюбно встречен духовными и светскими властями правительства Румынии во главе с Константином Ипсиланти и нашел приют у митрополита Угро-Валахийского Досифея. Митрополит Досифей испросил у Патриарха Константинопольского Каллиника V отпускную грамоту, которая освобождала святителя Софрония от управления Врачанской епархией, Святитель Софроний активно включился в церковно-общественную деятельность Угро-Валахии. За сравнительно небольшой срок, с 14 декабря 1802 по 7 октября 1809 года, святитель Софроний по поручению митрополита Досифея совершил 60 хиротоний. Здесь же развернулась его весьма плодотворная литературная деятельность. Святитель Софроний стал писать на новоболгарском языке, который сделал орудием национального просвещения. Первой печатной книгой на новоболгарском языке явился написанный им сборник церковных поучений на все воскресные дни и великие Господни праздники «Кириакодромион сиреч Неделник», изданный в 1806 году в г. Рымнике (ныне г. Вылча).</p>
				<p>Из литературных произведений святителя Софрония широкую известность приобрела его автобиографическая исповедь «Житие и страдание грешного Софрония». Кроме того, святитель Софроний составил, перевел и снабдил комментарием «Исповедание Православной веры» (1805), «Недельное евангельское толкованиt и Катехизис» (1806), «Театрон политикоy, сиречь Гражданское позорище» (1809).</p>
				<p>Вслед за преподобным Паисием Хилендарским святитель Софроний указал в своих трудах пути и средства к разрешению национальной проблемы: болгарский язык, Болгарская Церковь и болгарская государственность. Святитель Софроний был убежденным поборником славянского единства и считал, что только с помощью России Болгария добьется освобождения от османского гнета.</p>
				<p>Во время русско-турецкой войны 1806–1812 годов святитель Софроний вернулся в Болгарию. Он призывал болгарский народ оказывать всемерную помощь русским освободителям, организовывать отряды болгарских добровольцев.</p>
				<p>10 января 1808 года святитель Софроний обратился с посланием к Русскому правительству, в котором описывал зверства османских поработителей и ходатайствовал о принятии Болгарии под власть единоверной и братской России. Аналогичное послание святитель Софроний вручил в феврале 1808 года князю Куракину для передачи Александру I.</p>
				<p>В июне того же года святитель Софроний у села Сентеши встретился с генералом М. А. Милорадовичем, который ободрил его заверением, что болгары могут надеяться на всестороннюю помощь России. Обращения святителя Софрония были направлены также русскому министру иностранных дел графу Н. П. Румянцеву и Главнокомандующему Дунайской армией генералу А. А. Прозоровскому.</p>
				<p>В октябре 1810 года, перед наступлением русских войск, святитель Софроний обратился к православным болгарам с патриотическим Воззванием, в котором призвал их к сплочению и единству в союзе с великим русским народом. 29 мая 1811 года святитель Софроний представил фельдмаршалу М. И. Кутузову «Просьбу от всех находящихся здесь болгар» — документ, который являлся по существу первой программой болгарского освободительного движения.</p>
				<p>Осложнившаяся международная обстановка и последующее вторжение Наполеона в Россию отсрочили освобождение Болгарии. В сентябре 1813 года святитель Софроний скончался в Бухаресте. Существует предположение, что он был погребен в монастыре Шербан Вода, вблизи Бухареста. Русское правительство высоко ценило патриотические усилия святителя Софрония и до последних дней его жизни рассматривало его как духовного вождя болгарского народа. «Ради многострадальных подвигов, сопряженных с архипастырскими трудами», определением Священного Синода Болгарской Православной Церкви 31 декабря 1964 года святитель Софроний был причислен к лику святых. Определением Священного Синода Русской Православной Церкви 22 февраля 1965 года имя святителя Софрония было внесено в месяцеслов Русской Православной Церкви. Канонизация святителя Софрония с удовлетворением была воспринята всей Православной Полнотой. Служба святителю Софронию составлена архимандритом Софронием и отредактирована митрополитом Словенским Никодимом</p>
				<p>
					<strong>Источники и литература:</strong>
				</p>
				<p>Софроний Врачанский. Избрани творения. Под редакциета на П. Динеков. София, 1946. Академик Н. С. Державин. Софроний Врачанский. Его жизнь и литературная деятельность (1739–1813) — «Сборник статей и исследований в области славянской филологии». М.Л., 1941, с. 125–169; А. Н. Робинсон, Н. М, Дылевский. Софроний Врачанский и его жизнеописание. — В кн.: «Житие и страдания грешного Софрония». Л., изд. Наука, 1976, с. 69-146; Архимандрит Кирилл (Христов). Памяти святителя Софрония Врачанского. — Журнал Московской Патриархии, 1983, №6, с. 61–63</p>
			</section>
			<section>
				<title>
					<p>Свята́го му́ченика Епима́ха</p>
				</title>
				<p>
					<emphasis>
						<style>(слу́жбу зри 31 октября́)</style>
					</emphasis>
				</p>
				<p>
					<style>Тропа́рь,</style>
					<style>глас 4</style>:
				</p>
				<p>Му́ченик Твой, Го́споди, Епима́х/ во страда́нии свое́м вене́ц прия́т нетле́нный от <style>Тебе</style>́, Бо́га на́шего:/ име́яй бо кре́пость Твою́,/ мучи́телей низложи́,/ сокруши́ и де́монов немощны́я де́рзости./ Того́ моли́твами/ спаси́ души́ на́ша.</p>
				<p>
					<style>Конда́к, глас 4.</style>
				</p>
				<p>
					<style>Подо́бен:</style> Яви́лся еси́ дне́сь:
				</p>
				<p>Многообра́зныя ра́ны претерпе́л еси́/ и вене́ц прие́м от Христа́ Бо́га,/ Ему́же о нас моли́ся, блаже́нне Епима́ше,/ ве́рно соверша́ющих па́мять твою́,/ да спасе́т души́ на́ша.</p>
			</section>
			<section>
				<title>
					<p>Свято́й му́ченик Епима́х</p>
				</title>
				<p>Епимах (греч. — воинствующий) был родом из Египта. Вступив на иноческий путь, он несколько лет подвизался отшельником на горе Пелусийской (до наших дней сохранились руины древнего поселения Пелузиум на севере Синайского полуострова). Во время гонений, воздвигнутых в Египте на христиан около 250 года, святой Епимах явился в Александрию. Разрушив языческих идолов, он обличил распространившиеся в то время ложные учения и с пламенной ревностью исповедал истинную веру Христову.</p>
				<p>За это святой Епимах был схвачен и предан мучительным пыткам, которые перенес мужественно и твердо. Среди свидетелей его казни стояла женщина с больным глазом. Капля крови мученика, упавшая на болящую, исцелила ее. После жестоких истязаний святой Епимах был усечен мечом (по другим сведениям, сожжен) около 250 года.</p>
				<p>Память его мученической кончины совершается Церковью 31 октября. 11 марта празднуется перенесение святых мощей мученика Епимаха в Константинополь.</p>
			</section>
			<section>
				<title>
					<p>Преподо́бнаго Софро́ния Затво́рника, в Да́льних пеще́рах почива́ющаго</p>
				</title>
				<p>
					<style>Тропа́рь, глас 1</style>:
				</p>
				<p>Пространна пути́, ве́дуща в па́губу,/ блаже́нне Софро́ние, угонза́я
					<a type="note" xlink:href="#note24">24</a>,/ затвори́лся еси́ в те́мне ме́сте пеще́рнем,/ иде́же де́нь и но́щь в моли́твах и слеза́х/ и в ручном де́ле подвиза́лся,/ обре́л еси́ ве́чный живо́т и наслажде́ние.
				</p>
				<p>
					<style>Конда́к, глас 4</style>:
				</p>
				<p>Яви́лся еси́ дре́вним отце́м ревни́тель,/ в те́мней пеще́ре све́тлым житие́м я́сно просия́в,/ и озари́л еси́ сердца́ пою́щих тя,/ Богому́дре о́тче Софро́ние.</p>
				<p>
					<style>Ин конда́к,</style>
					<style>глас 8</style>:
				</p>
				<p>В те́сней и те́мней кле́ти затвори́вся,/ власяни́цею и по́ясом желе́зным умерщвля́я те́ло твое́,/ псалмопе́нии непреста́нно благославосло́вил еси́,/ тем Све́та ве́чнаго и оби́тели Небе́сныя сподо́блься,/ и, а́нгельскими пе́нии наслажда́лся,/ моли́ся Го́сподеви, да не лиши́т и нас ве́чных красо́т.</p>
			</section>
			<section>
				<title>
					<p>Преподо́бный Софро́ний</p>
				</title>
				<p>Преподобный Софроний затворник Печерский, подвизался в Киево-Печерском монастыре в ХIII веке. Строгий подвижник и молитвенник, он всю жизнь носил на себе власяницу и тяжелый железный пояс. Ежедневно преподобный прочитывал всю Псалтирь. Мощи святого почивают в Дальних (Феодосиевых) пещерах Киево-Печерской Лавры.</p>
			</section>
		</section>
		<section>
			<title>
				<p>12-й де́нь</p>
			</title>
			<section>
				<title>
					<p>Святи́теля Григо́рия Двоесло́ва, Па́пы Ри́мскаго</p>
				</title>
				<p>
					<style>ВЕ́ЧЕР</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 6.</style>
				</p>
				<p>
					<style name="color-red"/>Подо́бен: Все отло́жше:
				</p>
				<p>Святи́тельства оде́ян оде́ждою, треблаже́нне,/ вшел еси́ во свята́я святы́х,/ хвалу́ Влады́це твоему́/ усе́рдно, всему́дре, чи́стыми устна́ми возсыла́я, я́коже А́нгел,/ и, просвеща́емь богоде́тельными светлостьми́,/ лю́ди ве́рная наста́вил еси́/ Богосло́вию ве́ры, Григо́рие Богосветле,/ я́ко Ри́ма Боже́ственный па́стырь,/ я́ко Це́ркве учи́тель,/ я́ко таи́нник Бо́жия благода́ти.</p>
				<p>Го́споду прилепля́яся вы́ну, иера́рше,/ и Боже́ственному Углю́ чи́сте соединя́емь,/ священноде́йственник Литурги́и был еси́,/ Преждесвяще́нных Честны́х Даро́в,/ лю́ди, преподо́бне, ве́рныя,/ во дни поста́ те́ми освяща́я/ и изымая сих ко́зней сопроти́внаго,/ ко огра́де Небе́сней до́бре вел еси́,/ столп о́гнен явля́яся/ сия́нием благоче́стия/ и Боже́ственных уче́ний озаре́ньми,/ о́тче Богоно́се Григо́рие.</p>
				<p>Непоро́чно соблю́л еси́/ святи́тельства пома́зание свято́е,/ свяще́нне Григо́рие,/ и того́ дарова́ния, я́ко тала́нты,/ возрасти́л еси́ благода́тию Христо́вою/ в любви́, и кро́тости,/ и теплоте́ ве́ры,/ в щедро́тах же и моле́ниих,/ и во всех, и́миже благоугожда́ется/ Еди́ный сла́вы Госпо́дь,/ отону́дуже, Богоглаго́ливе,/ благоче́стно упа́сл еси́/ слове́сное Христо́во ста́до/ на па́жити спаси́тельней.</p>
				<p>Я́ко со́лнце, ны́не возсия́/ Боже́ственная па́мять твоя́/ ми́ра конце́м, всече́стне,/ ве́рных всех та́йными сия́ньми/ ра́достно озаря́ющи,/ ю́же, собра́вшеся, почита́ем/ свяще́нными псалмы́ и пе́сньми,/ прося́ще тя Христу́ моли́тися/ о воспева́ющих тебе́, Богославне.</p>
				<p>
					<style>Сла́ва, глас 3</style>:
				</p>
				<p>Прия́в от Христа́, Григо́рие,/ корми́ло Ри́мския Це́ркве,/ кора́бль ея́ упра́вил еси́/ во спаси́тельное приста́нище/ и спасл еси́ ю от вра́жиих обурева́ний/ уче́нием Богому́дрых слове́с твои́х,/ святи́телю великоимени́те,/ дерзнове́ние у́бо име́я,/ моли́ся приле́жно ко Го́споду/ о ми́ре ми́ра и спасе́нии душ на́ших.</p>
				<p>
					<style>И ны́не,</style>
					<style>Богоро́дичен</style>. 
					<style>На стихо́вне стихи́ры,</style>
					<style>глас 4</style>.
				</p>
				<p>
					<style>Подо́бен:</style> Я́ко до́бля:
				</p>
				<p>Ве́ры Правосла́вныя побо́рника,/ благоче́стия учи́теля,/ ве́тхаго Ри́ма архипа́стыря,/ святи́телей украше́ние,/ христиа́н уте́шителя,/ ни́щих помо́щника и пита́теля,/ неду́гующих врача́,/ восхва́лим дне́сь достославнаго Григо́рия.</p>
				<p>
					<style>Стих:</style> Уста́ моя́ возглаго́лют прему́дрость/ и поуче́ние се́рдца моего́ ра́зум.
				</p>
				<p>Поста́вленный о Ду́се Свя́те/ смире́ния ра́ди твоего́, преподо́бне,/ на высо́ком све́щнице архиере́йства,/ светоза́рный был еси́ свети́льник Це́ркве,/ уясни́в той благоле́пие/ све́тлыми дея́нии и Боже́ственными уче́нии,/ пе́сньми же и моли́твами ко Го́споду/ в че́сть преждеосвяще́нных Небе́сных Даро́в Его́.</p>
				<p>
					<style>Стих:</style> Свяще́нницы Твой облеку́тся в пра́вду,/ и преподо́бнии Твой возра́дуются.
				</p>
				<p>О́гнь любве́ к Бо́гу и бли́жним/ име́я при́сно в се́рдце свое́м,/ гото́в сый положи́ти ду́шу/ за ста́до Христо́во усе́рднейше,/ показа́лся еси́ Христоподражатель/ и единонра́вен вои́стинну/ всехва́льным, свя́те, апо́столом,/ верхо́внаго быв прее́мник достойнейший.</p>
				<p>
					<style>Сла́ва, глас 2:</style>
				</p>
				<p>По́стническими по́двиги украси́вся/ и па́стырскими, о́тче Григо́рие,/ обои́ми воскрили́лся еси́,/ я́ко голуби́ца златоза́рная,/ и к жела́емому Христу́ душе́ю воспари́л еси́./ Да пода́ст у́бо и нам всех Влады́ка/ твои́м, Богоизбра́нне, хода́тайством/ по́двигом до́брым подвиза́тися/ и прича́стниками жи́зни ве́чныя бы́ти/ вели́кия ра́ди Того́ ми́лости.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Моли́твы Твои́х раб приими́, Богоро́дице,/ Засту́пнице на́ша и прибе́жище,/ к кому́ бо прибе́гнем,/ ра́зве Тебе́, Влады́чице?/ Ты покро́в и стена́ необори́мая,/ и предста́тельством Твои́м от бед сохраня́емся./ И ны́не не оста́ви нас, о Всеблага́я,/ на Тя бо упова́ние по Бо́зе/ возложи́хом, Благослове́нная.</p>
				<p>
					<style>Тропа́рь, глас 4</style>:
				</p>
				<p>И́же от Бо́га свы́ше Боже́ственную благода́ть восприе́мь,/ сла́вне Григо́рие,/ и Того́ си́лою укрепля́емь,/ ева́нгельски ше́ствовати изво́лил еси́./ Отону́дуже у Христа́ возме́здие трудо́в прия́л еси́, всеблаже́нне,/ Его́же моли́,/ да спасе́т души́ на́ша.</p>
				<p>
					<style>Сла́ва, и ны́не,</style>
					<style>Богоро́дичен</style>.
				</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии седа́лен, глас 4.</style>
				</p>
				<p>
					<style>Подо́бен:</style> Вознесы́йся:
				</p>
				<p>Госпо́дня благосла́внаго иера́рха в пе́снех свяще́нных восхваля́ем,/ соше́дшиися вси, вопию́ще к нему́:/ спаса́й моли́твами твои́ми почита́ющия тя,/ сокруши́ шата́ние злосла́вных папистов/ и ми́рное испроси́ житие́ правосла́вным,/ Григо́рие всему́дре.</p>
				<p>
					<style>Сла́ва</style>, 
					<style>и ны́не,</style>
					<style>Богоро́дичен</style>:
				</p>
				<p>Те́плое заступле́ние су́щим в беда́х/ и Помо́щницу на́шу и к Бо́гу премене́ние,/ Е́юже тли изба́вихомся,/ Богоро́дицу, ве́рнии, ублажа́ем.</p>
				<p>
					<style>По 2-м стихосло́вии седа́лен, глас 4.</style>
				</p>
				<p>
					<style>Подо́бен:</style> Ско́ро предвари́:
				</p>
				<p>Зре́ние у́мное очи́стив души́,/ зрел еси́ та́инства Бо́жия,/ и сим научи́л еси́ вся благочести́выя,/ и, возводя́ тех к высоте́ зре́ния,/ наста́вил еси́ почита́ти Бо́га в Тро́ице, треблаже́нне.</p>
				<p>
					<style>Сла́ва</style>, 
					<style>и ны́не,</style>
					<style>Богоро́дичен</style>:
				</p>
				<p>Препросла́вленная Госпоже́ и Влады́чице!/ Ты еси́ Небе́сных сил ра́дость,/ святи́телей добро́та и всех святы́х украше́ние,/ христиа́н стена́, гре́шных пу́ть/ и Пору́чница Тебе́ велича́ющих.</p>
				<p>
					<style>По полиеле́и седа́лен, глас 5.</style>
				</p>
				<p>
					<style>Подо́бен:</style> Собезнача́льное Сло́во:
				</p>
				<p>Огне́м любве́ всесожига́емь,/ Преждесвяще́нная Свята́я священноде́йствовал еси́,/ патриа́рхов похвало́, свяще́нне Григо́рие./ Но мо́лим тя те́пле:/ проси́ и нам низпосла́тися любви́ те́плей/ и неотъемлемому освяще́нию, сла́вящим тя.</p>
				<p>
					<style>Сла́ва</style>, 
					<style>и ны́не,</style>
					<style>Богоро́дичен</style>:
				</p>
				<p>Святы́х Свята́я, Де́во Чи́стая,/ святы́х Свята́го родила́ еси́,/ всех освяща́ющаго Христа́ Изба́вителя,/ Его́же моли́ очи́стити и спасти́ рабы́ Твоя́.</p>
				<p>
					<style>По 50-м псалме́ стихи́ра, глас 6</style>:
				</p>
				<p>Преподо́бне треблаже́нне,/ патриа́рха Авраа́ма доблестем подо́бник усе́рдный был еси́,/ а́лчныя при́сно пита́я,/ неиму́щим неоску́дна тре́бования подава́я./ И ны́не Христу́ моли́ся/ дарова́ти нам ве́лию ми́лость.</p>
				<p>
					<style>Кано́н, глас 2</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Христе́ Спа́се, Све́те ми́ра Незаходи́мый,/ свет у́мный ниспосли́ ра́зуму моему́ озаря́ющ,/ воспе́ти Ри́ма предста́теля, Боже́ственнаго Григо́рия.</p>
				<p>Да твою́ ми́ру пока́жет доброде́тель Предве́дый вся́ческая, всему́дре,/ на ви́димую отвсю́ду высоту́ святи́тельства возведе́ тя.</p>
				<p>Я́ко честно́е и чисте́йшее селе́ние, обре́тши тебе́, Богому́дре,/ всели́ся в тя Тро́ица Пресвята́я/ и дарова́ний испо́лни Боже́ственных, свя́те Григо́рие.</p>
				<p>
					<style>Богоро́дичен: </style>Чи́стое де́вства сокро́вище, Бо́жию Роди́тельницу,/ избавле́ние челове́ческаго ро́да и ра́дость А́нгелов пе́сньми прославля́ем.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Утверди́ нас в Тебе́, Го́споди,/ Дре́вом умерщвле́й грех,/ и страх Твой всади́/ в се́рдца нас, пою́щих Тя.</emphasis>
				</p>
				<p>Житие́ твое́ свя́то, о́браз Боже́ствен,/ нрав тих, ра́зумом укра́шен,/ сло́во же твое́, Богому́дре,/ растворе́но бы́сть со́лию благода́ти.</p>
				<p>Возжже́ тя Христо́с, я́коже свети́льник, Григо́рие светя́й на высоте́ Це́ркве, всеблаже́нне,/ и озаря́яй <style>ю</style> луча́ми твои́ми.</p>
				<p>Отто́ргнул еси́ ум от ми́ра всеце́ло/ и, все жела́ние ко Влады́це просте́р,/ благода́ть Ду́ха привле́кл еси́, иера́рше Григо́рие.</p>
				<p>
					<style>Богоро́дичен: </style>Вити́й велегласие умолче́,/ мудреце́в же остроу́мие обуя́
					<a type="note" xlink:href="#note25">25</a> рождество́м Твои́м, Богоневе́сто,/ недоумевающих разуме́ти Твое́ та́инство.
				</p>
				<p>
					<style>Седа́лен, глас 5</style>.
				</p>
				<p>
					<style>Подо́бен:</style> Собезнача́льное Сло́во:
				</p>
				<p>Присносла́внаго святи́теля воспои́м,/ Ри́ма па́стыря и Боже́ственнаго побо́рника Це́ркве,/ и со умиле́нием возопии́м к нему́:/ моли́ Христа́, Богоглаго́ливе Григо́рие,/ пода́ти умире́ние Це́рквам, ересе́й и раско́лов искорене́ние/ и душа́м на́шим ве́лию ми́лость.</p>
				<p>
					<style>Сла́ва</style>, 
					<style>и ны́не,</style>
					<style>Богоро́дичен</style>:
				</p>
				<p>Всесвята́я Де́во, поми́луй нас,/ прибега́ющих ве́рою к Тебе́, Благоутро́бней,/ и прося́щих те́плаго Твоего́ заступле́ния,/ мо́жеши бо, я́ко Блага́я, вся спасти́,/ я́ко су́щи Ма́ти Бо́га Вы́шняго,/ ма́терния Твоя́ моли́твы при́сно употребля́ющи.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ сла́вное Твое́ смотре́ние/ и просла́вих, Человеколю́бче,/ непостижи́мую Твою́ си́лу.</emphasis>
				</p>
				<p>Блиста́еши, му́дре, чудесы́/ и тьму́ страсте́й отгоня́еши дале́че Боже́ственными моли́твами.</p>
				<p>Пропове́дуя воплоще́ние Христо́во, Богогла́се, и Божество́ Его́,/ пле́мя лонгоба́рдов посрами́л еси́.</p>
				<p>Я́ко Моисе́й, в незаходи́мый мрак вшед,/ скрижа́ли прия́л еси́ Ева́нгелия, блаже́нне Григо́рие.</p>
				<p>
					<style>Богоро́дичен</style>; Небе́сную Ле́ствицу,/ Е́юже Бог сни́де и естество́ челове́к возвы́си,/ Де́ву ублажа́ем.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас,/ ра́зве бо Тебе́, ино́го бо́га не зна́ем.</emphasis>
				</p>
				<p>Подража́тель Христо́в, иера́рхов удобре́ние,/ дне́сь ве́рных призыва́ет Григо́рий/ соверши́ти его́ честну́ю па́мять и благода́ти приити́.</p>
				<p>Вели́чие Бо́гови воздава́я вы́ну, достосла́вне,/ возвели́чен еси́ досто́йно от Него́,/ ве́сть бо сла́вити Госпо́дь сла́вящия Его́.</p>
				<p>Ми́рно житие́ проше́д,/ к ми́рным дости́гл еси́, Богоприя́тне, селе́нием,/ мир бо, всяк ум превосходя́щ, Христа́, прия́л еси́.</p>
				<p>
					<style>Богоро́дичен: </style>Земля́ неора́нная свята́я,/ прозя́бшая Клас живота́, показа́лася еси́, Мари́е,/ Его́же яды́й благоче́стно, я́ко жи́зни причаща́яйся,/ не у́зрит сме́рти.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Неосла́бно Бо́гу сопребыва́я,/ озаре́ньми отту́ду яви́лся еси́ столп о́гнен, досточу́дне,/ лю́ди ве́рныя предводя́й.</p>
				<p>Мы́сленно невеще́ственным А́нгелом совокупля́лся, преподо́бне,/ с ни́ми спросла́вился еси́, преста́вився,/ я́коже и пре́жде кончи́ны был еси́ Небе́сный.</p>
				<p>Устне́ твои́, священнопропове́дниче,/ я́ко во́ду живу́ю, источи́ша словеса́ Ду́ха/ и се́рдца веселя́т ве́рно после́дующих тебе́.</p>
				<p>
					<style>Богоро́дичен: </style>Долгореши́тельница Е́вы была́ еси́, Чи́стая,/ Ты бо долг сея́ из Тебе́ возсия́вшим Но́вым Ада́мом/ бога́тно воздала́ еси́.
				</p>
				<p>
					<style>Конда́к, глас 3</style>:
				</p>
				<p>Подобонача́льник показа́лся еси́ Нача́льника па́стырем Христа́,/ и́ноков чреды́, о́тче Григо́рие ко огра́де Небе́сней наставля́я,/ и отту́ду научи́л еси́ ста́до Христо́во за́поведей Его́,/ ны́не же с ни́ми ра́дуешися и лику́еши в Небе́сных кро́вех.</p>
				<p>
					<style>И́кос:</style>
				</p>
				<p>Име́я Вели́каго Архиере́я, о иера́рше Григо́рие,/ проше́дшаго Небеса́, Иису́са, Сы́на Бо́жия,/ благочести́ваго держа́лся еси́ испове́дания,/ апо́стольски пра́во пра́вя сло́во и́стины./ Ева́нгельски у́бо пожи́в и да́нный тебе́ тала́нт до́бре возрасти́в,/ прише́л еси́ с дерзнове́нием к Вы́шнему Престо́лу благода́ти/ и, неизрече́нныя ра́дости сподобля́емь, лику́еши в Небе́сных кро́вех.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Богопроти́вное веле́ние беззако́ннующаго мучи́теля/ высо́к пла́мень вознесло́ е́сть,/ Христо́с же простре́ Богочести́вым отроко́м ро́су духо́вную,/ Сый благослове́н и препросла́влен.</emphasis>
				</p>
				<p>Кре́пость дарова́ся тебе́ от Бо́га, я́ко ве́рному Его́ служи́телю,/ сокруша́ти неви́димаго борца́ и спаса́ти ста́до Христо́во невре́дно.</p>
				<p>Же́ртву Безкро́вную Всеви́дцу принося́,/ Ааро́на вы́сший яви́лся еси́, Богоприя́тне,/ не в кро́ви тельчей и козлей,/ но Кро́вию Христо́вою освяща́я лю́ди.</p>
				<p>Сла́вившу ти во всем животе́ твое́м Тро́ицу Несозда́нную,/ ны́не со А́нгелы пое́ши Той и все́ми святы́ми пе́снь Трисвяту́ю, му́дре Григо́рие.</p>
				<p>
					<style>Богоро́дичен: </style>Прибе́жище на́ше непосты́дное еси́, Богороди́тельнице,/ тем мо́лим Тя приле́жно:/ покрыва́й и храни́ от зол сла́вящия Тебе́ рабы́ Твоя́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Пе́щь иногда́ о́гненная/ в Вавило́не де́йства раздели́те,/ Бо́жиим веле́нием халде́и опаля́ющая,/ ве́рныя же ороша́ющая, пою́щия:/ благослови́те, вся дела́ Госпо́дня, Го́спода.</emphasis>
				</p>
				<p>Боле́зней и страсте́й врач показа́лся еси́/ и духо́в лука́вых прогони́тель, преподо́бне,/ сый А́нгелов прее́мник, и престо́ла, и благода́ти,/ ве́ры же и чистоты́.</p>
				<p>Стра́сти и се́ятелей тех победи́л еси́ воздержа́нием/ и, безстра́стия дости́г, Григо́рие,/ Влады́це своему́ пел еси́:/ благослови́те, вся дела́ Госпо́дня, Го́спода.</p>
				<p>Ми́ром у́мным пома́зан, свя́те,/ ми́ра источи́л еси́ чу́вственная же и мы́сленная/ от слове́с твои́х Богодухнове́нных и от ра́ки моще́й твои́х,/ чуде́с соверши́тель быв.</p>
				<p>
					<style>Богоро́дичен: </style>Други́й ковче́г заве́та и дом, полн сла́вы Бо́жией, Тя ве́мы, Де́во,/ Тебе́ бо избра́ от всех родо́в Пребоже́ственный/ и в Тя всели́тися боголе́пно изво́ли.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Безнача́льна Роди́теля Сын, Бог и Госпо́дь,/ вопло́щся от Де́вы, нам яви́ся,/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</emphasis>
				</p>
				<p>Со́нмы, собери́теся, благочести́вых,/ соверши́ти торжество́ Боже́ственнаго Григо́рия,/ подае́т бо здра́вие телесе́м и душа́м свяще́ние,/ любо́вию почита́ющим его́.</p>
				<p>Плени́цами содержи́м безме́рных согреше́ний мои́х,/ к тебе́ прибега́ю, о́тче, ве́рою моля́ся,/ да прииму́ свобожде́ние от сих хода́тайством твои́м, Богоприя́тне.</p>
				<p>Возрасти́в тала́нт благода́ти, ра́достно преста́вился еси́, глаго́ля Влады́це:/ се принесо́х Ти дарова́нное приумно́жено./ Те́мже, я́ко благи́й и ве́рный раб,/ вшел еси́ в ра́дость Го́спода своего́.</p>
				<p>
					<style>Богоро́дичен: </style>Ски́ние Богопросла́вленная,/ ра́дуйся, Богоневе́сто,/ ра́досте А́нгелов и святи́телей красото́,/ ра́дуйся, ве́рных удобре́ние и челове́к всех похвале́, Всепе́тая.
				</p>
				<p>
					<style>Свети́лен:</style>
				</p>
				<p>Столп о́гнен, с Небесе́ сходя́щ на тя, Григо́рие,/ яви́ тя ри́мляном архипа́стыря досто́йнейша:/ ты бо, Боже́ственною любо́вию огнепали́м,/ яви́лся еси́ свети́льник Це́ркве в просвеще́ние мно́гих и спасе́ние.</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>К Тебе́, о Ма́ти Све́та, прибега́ем, вопию́ще:/ светоза́рным благода́ти Твое́й сия́нием разреши́ темнозра́чен о́блак страсте́й на́ших,/ да Све́та яви́мся о́бщники невече́рняго/ Твои́ми, Богоро́дице, моли́твами.</p>
				<p>
					<style>На хвали́тех стихи́ры,</style>
					<style>глас 1</style>:
				</p>
				<p>Сокро́вище даро́в духо́вных,/ свяще́ннейший Ри́ма первостоя́тель,/ труба́ Богодухнове́нная,/ Тро́ицы уго́дник и́скренний,/ да восхва́лится ны́не Григо́рий.</p>
				<p>Тайново́дствуя лю́ди,/ благоче́стно учи́л еси́ сло́ву Бо́жию,/ я́ко христотаи́нник апо́столов/ и светоза́рный богосло́в Правосла́вия,/ патриа́рхов похвале́, Григо́рие.</p>
				<p>От вся́кия ско́рби и собла́знов,/ от неду́гов душе́вных и теле́сных,/ вре́да же враго́в чу́вственных и мы́сленных/ спаса́й моли́твами твои́ми пою́щия тя,/ святи́телю Григо́рие.</p>
				<p>
					<style>Сла́ва, глас 2</style>:
				</p>
				<p>И́же в по́стнических труде́х соверше́нна,/ ве́чныя ра́ди жи́зни до́бре подвиза́вшася,/ оби́тели же и хра́мы во сла́ву Бо́жию созда́вшаго,/ воспои́м Григо́рия, глаго́люще:/ ра́дуйся, ле́пото архиере́ев,/ ве́рных утвержде́ние,/ доброде́тельми и уче́ньми озари́вый концы́,/ моли́ Всеблага́го Спа́са/ о соверша́ющих честну́ю па́мять твою́.</p>
				<p>
					<style>И ны́не,</style>
					<style>глас 5</style>:
				</p>
				<p>Святы́х Свята́я, Де́во Чи́стая,/ святы́х Свята́го родила́ еси́,/ всех освяща́ющаго Христа́ Изба́вителя,/ Его́же моли́ очи́стити и спасти́ рабы́ Твоя́.</p>
				<p>
					<style>По стихо́вне Трио́ди. Сла́ва</style>, 
					<style>глас 6</style>:
				</p>
				<p>Тезоиме́нно зва́ние твое́ бы́сть, Григо́рие,/ бо́дрствовав бо в себе́ при́сно,/ е́же по о́бразу соблю́л еси́ невреди́мо,/ отону́дуже па́стырь Ри́ма всеизряден был еси́/ и пропове́дник богосве́тел благоче́стия,/ Боже́ственнаго же священноде́йствия Преждесвяще́нных соверши́тель,/ те́мже с тремя́ вели́кими учи́тели и иера́рхи/ насле́дие прия́л еси́ Небе́сное,/ с ни́ми же не преста́й моли́тися/ дарова́ти нам ве́лию ми́лость.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Препросла́вленная Госпоже́ и Влады́чице,/ Ты еси́ Небе́сных сил ра́дость,/ святи́телей добро́та и всех святы́х украше́ние,/ христиа́н стена́, гре́шных пу́ть/ и Пору́чница Тебе́ велича́ющих.</p>
				<p>
					<style>НА ЛИТУРГИ́И СЛУ́ЖБА СВЯТИ</style>
					<style>́</style>
					<style>ТЕЛЕМ</style>
				</p>
			</section>
			<section>
				<title>
					<p>Святи́тель Григо́рий I Вели́кий, Па́па Ри́мский</p>
				</title>
				<p>Святитель Григорий I Великий, Па́па Римский, именуемый Двоесловом (или Собеседником), родился в Риме около 540 года в семье сенатора Гордия. Он принадлежал к древнему патрицианскому роду Анциев, несколько поколений которого были связаны с Церковью. Дедом святителя был Папа Римский Феликс III (483–492). Мать святителя Сильвия и тетки Тарсилла и Емилиана причислены Римской Церковью к лику святых.</p>
				<p>В юности святой Григорий получил превосходное образование и проявил прекрасные способности. В молодом возрасте он был назначен императором Иустином II (565–578) на должность префекта Рима (572–573). Будущего святителя ожидала блестящая государственная карьера, но он чувствовал иное, духовное призвание. Святой Григорий вел скромную богоугодную жизнь и всей душой стремился к иночеству. После смерти отца он истратил богатое состояние на устройство шести монастырей в Сицилии. В самом Риме, в родовом палаццо, святой Григорий также устроил монастырь, освященный во имя святого апостола Андрея Первозванного. В этом монастыре под руководством опытных старцев Илариона и Максимиана святой Григорий принял монашеский постриг и стал готовиться к миссионерской деятельности на Британских островах.</p>
				<p>Мысли об апостольском долге Церкви, стремление к духовному вдохновляли святого Григория в течение всей его жизни и нашли достойное отображение в его богословских творениях. Несмотря на слабое здоровье, святой Григорий неукоснительно соблюдал все правила монастырской жизни: его постничество, ночное бдение, молитва и послушание служили примером для остальных иноков обители. В 577 году святой Григорий был посвящен в сан диакона.</p>
				<p>Вскоре по поручению Папы Римского Пелагия II (578–590) он отправился в Константинополь в качестве папского апокрисиария. Шесть лет провел святой Григорий в столице империи, но усилия добиться от Византии помощи Италии против варваров-лангобардов оказались безрезультатными.</p>
				<p>Подвизаясь в эти годы в одном из константинопольских монастырей, святой Григорий изучал греческий язык и произведения восточной патристики. Здесь он написал «Толкование на Книгу Иова». В этом сочинении, как и во многих последующих, святой Григорий, толкуя тексты Священного Писания, прибегает к аллегорическому методу, который впоследствии оказал влияние на творения многих крупнейших богословов и поэтов Средневековья.</p>
				<p>После кончины Папы Римского Пелагия в 590 году его преемником римский сенат, клир и народ избрали святого Григория. Считая себя недостойным, он в течение семи месяцев отказывался от этого высокого избрания, но вынужден был принять посвящение, вняв настойчивым уговорам.</p>
				<p>В период первосвятительства святого Григория (590–604) Италия подвергалась постоянным нашествиям варварских племен лангобардов. Это было тяжелое время испытаний для Римской Церкви и всей страны. Святой Григорий с честью выдержал это испытание, проявил себя не только ревностным архипастырем, но и выдающимся государственным и общественным деятелем. «В настоящее время, — писал он, — епископ должен уметь заботиться не только о спасении души, но и о внешней пользе и безопасности паствы» («Послание», X, 19).</p>
				<p>Святитель Григорий стал подлинным духовным вождем Италии, он руководил защитой страны, направлял переговоры с лангобардами о заключении мира и выкупе пленных в нужное русло, обеспечивающее интересы Церкви.</p>
				<p>Мудро управляя Церковью, святитель Григорий способствовал избавлению Рима от голода, силой архипастырского слова умирял смуту и мятежи. Он был тонким и дальновидным политиком, с мнением которого считались императоры. Посланный святым Григорием в Англию христианский миссионер Августин в 597 году крестил короля Этельреда.</p>
				<p>В 602 году святитель Григорий получил признание главенства Рима над всей Западной Церковью (caput omnium ecclesiarum) от византийского императора Фоки (602–610), воцарение которого приветствовал особым посланием.</p>
				<p>С именем святителя Григория, учредившего в Риме церковную певческую школу, связан григорианский хорал. Это ровное и плавное, унисонное пение мужского хора. Упорядочив церковные напевы и строго распределив их в пределах богослужебного года, святитель Григорий создал канонизированный свод мелодий, так называемый антифонарий. После усвоения церковной музыкой многоголосия (на рубеже I и II тысячелетий по Р. X.) григорианский хорал остался и поныне является музыкально-тематической основой (cantus firmus) богослужения Римско-Католической Церкви.</p>
				<p>Много потрудился святитель Григорий и над упорядочением чинопоследования Божественной литургии. Он составил на латинском языке чин литургии Преждеосвященных Даров, которая до него была известна лишь в устном предании. Этот чин был утвержден на VI Вселенском Соборе в 680 году и принят всей тогда еще неразделенной Христианской Церковью.</p>
				<p>Отличаясь глубочайшим смирением и нищелюбием, святитель Григорий был необыкновенно благотворителен: в первый день каждого месяца он выдавал неимущим хлеб, овощи и рыбу, посылал помощь бедным монастырям. Если на улицах Рима находили мертвым какого-нибудь человека, обыкновенно нищего или бродягу, святитель Григорий в глубокой печали воздерживался от совершения Евхаристии в этот день, как бы считая себя виновником его смерти.</p>
				<p>За свое нищелюбие святитель Григорий удостоился чудесным образом зреть Господа Иисуса Христа.</p>
				<p>Неутомимо проповедуя народу и усиленно побуждая к этому все духовенство, святитель Григорий смягчал и облагораживал нравы не только римлян, но и варваров, нападавших на Италию. Вместе с тем он ревностно обличал ереси (в частности арианство и донатизм) и многих еретиков возвратил к правоверию.</p>
				<p>Святитель Григорий оставил после себя многочисленные творения, переведенные на многие языки мира, в том числе на славянский (X–XI вв., известны авторам древнейших славянских Прологов) и русский: «Беседы на пророка Иезекииля» (Казань, 1863), «Беседы на Евангелие» (СПб., 1860), «О пастырском служении»
					<a type="note" xlink:href="#note26">26</a> (Киев, 1872), «Диалоги» (Казань, 1858), «Послания» (в журнале «Христианское чтение». СПб., 1834—1841). До нас также дошли его многочисленные письма (854; по другим данным, 848), содержащие духовно-нравственные наставления. После появления сборника «Беседы, или диалоги, о жизни и чудесах италийских отцов и о бессмертии души» святого Григория стали называть Двоесловом или Собеседником (буквально — «ведущим диалог»). Жизнеописания святых в «Беседах» стали образцами для европейской агиографии. Характерной особенностью творений святителя Григория, оказавшей влияние на все европейское богословие, является полная замена античной мифологии образами и фактами, символами и преданиями, почерпнутыми из Библии, из Священной истории Ветхого и Нового Заветов. Отдельные античные реминисценции включены у него в систему христианского вероучения и подверглись существенному переосмыслению. В этом отношении можно говорить о влиянии святителя Григория на творчество Данте Алигьери, на творчество многих выдающихся писателей Средневековья и Предренессанса.
				</p>
				<p>Святитель Григорий возглавлял Церковь в течение 13 лет. Блаженная кончина святителя последовала 12 марта 604 года. Мощи его поныне почивают в соборе святого апостола Петра в Риме.</p>
				<p>Древнейшие сведения о жизни и деятельности святителя Григория содержатся в десятой книге «Церковной истории франков» его современника Григория Турского (538—594) (фрагменты переведены на русский язык, см.: М. Стасюлевич. История Средних веков, т. I. СПб., 1862), а также во второй книге «Церковной истории англов» Беды Досточтимого (VII в.). Жизнеописания святителя Григория написаны историками Павлом Диаконом (VIII в.) и Иоанном (872). Служба святителю Григорию Двоеслову происходит из Русского Пантелеймонов а монастыря на Афоне.</p>
				<p>
					<strong>Литература</strong>
					<strong>:</strong>
				</p>
				<p id="p1">
					<strong>1</strong>. J.P. Migne. Patralogia latina. Т. 75–78.
				</p>
				<p id="p2">
					<strong>2</strong>. А. Пономарев. Собеседования святителя Григория Великого о загробной жизни в их церковном и историко-литературном значении. СПб., 1889.
				</p>
				<p id="p3">
					<strong>3</strong>. В. Певницкий. Св. Григорий Двоеслов — его проповеди и гомилетические правила. Киев, 1871.
				</p>
				<p id="p4">
					<strong>4</strong>. Ф. Успенский. Церковно-политическая деятельность Папы Григория I Двоеслова. Казань, 1901.
				</p>
				<p id="p5">
					<strong>5</strong>. И. Н. Голенищев-Кутузов. Средневековая латинская литература Италии. М., 1972.
				</p>
				<p id="p6">
					<strong>6</strong>. Ф. Грегоровиус. История города Рима в Средние века. Т. 2, СПб., 1888.
				</p>
			</section>
			<section>
				<title>
					<p>Преподо́бнаго отца́ на́шего и испове́дника Феофа́на Сигриа́нскаго</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 8.</style>
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>О́тче Богому́дре Феофа́не,/ Богоявле́ния Христо́ва/ нарече́н тезоимени́т,/ живоно́сным стопа́м Того́ после́довал еси́/ и кра́сная жития́ оста́вил еси́,/ взира́я к жела́емому тебе́,/ добро́тою преизря́днейше,/ и Боже́ственными манове́нии, я́же к Нему́,/ изря́дными обожа́емь и коне́чными.</p>
				<p>О́тче Богому́дре Феофа́не,/ изгна́ния го́рькая,/ в не́мощи пребыва́я,/ терпели́вно претерпе́л еси́,/ не пощаде́в телесе́ за честны́я ико́ны, всехва́льне,/ я́ростию льво́в заточа́емь,/ и́мже руга́яся, сове́ты обуи́л еси́,/ и помышле́ния су́щая суему́дрена,/ и ум па́губный.</p>
				<p>Пои́стинне воздая́ния боле́зней твои́х/ благи́х Да́тель бога́тно тебе́ дарова́,/ отгоня́ти де́моны/ и цели́ти неду́ги/ пода́в, всеблаже́нне, си́лу,/ сподо́бив тя несказа́нныя ра́дости,/ иде́же лику́ют А́нгельстии чи́ни,/ вы́ну лице́ зря́ще Вседержи́теля.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Ра́дуйся, Све́та Боже́ственнаго носи́ло,/ светле́йшая звездо́ и се́нь свяще́ния:/ Свет нам возсия́ из пречи́стых чресл Твои́х,/ просвеща́я ми́ра концы́/ и освяща́я Свое́ю благода́тию;/ ра́дуйся, нача́ло спасе́ния, Пречи́стая;/ ра́дуйся, ужа́сное слы́шание и глаго́лание/ наде́ющимся на Тя.</p>
				<p>
					<style>Крестобогоро́дичен.</style>
					<style>Подо́бен то́йже:</style>
				</p>
				<p>Что зри́мое виде́ние,/ е́же мои́ма очи́ма ви́дится, о Влады́ко?/ Содержа́й всю тва́рь,/ на Дре́во воздви́жен быв,/ и умира́еши, всем дая́й жи́знь, —/ Богоро́дица, пла́чущися, глаго́лаше,/ егда́ узре́ на Кресте́ возноси́ма/ из Нея́ неизрече́нно возсия́вшаго/ Бо́га и Челове́ка.</p>
				<p>
					<style>Тропа́рь,</style>
					<style>глас 5</style>:
				</p>
				<p>Воздержа́нием житие́ украси́л/ и, у́ды умертви́в,/ победи́л еси́ вра́жия ко́зни, о́тче Феофа́не,/ преста́вился еси́ к Бо́гу в ве́чную жи́знь,/ я́ко досто́ин прича́стник,/ моля́ся непреста́нно/ поми́ловати ду́ши на́ша.</p>
				<p>
					<style>Кано́н, его́же краегране́сие: </style>Феофа́н пое́т тя, Феофа́на.
					<style> Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Бо́га, пло́тию я́вльшагося, стопа́м после́довал еси́,/ благоче́стием, о́тче, разже́гся,/ я́ко отсю́ду зва́ние прие́м, е́же пои́стинне тезоиме́нно,/ я́ко промышле́нием прообразовася.</p>
				<p>Насла́ждся жела́ннейшим раче́нием Влады́ки твоего́, пренебре́гл еси́ любо́вь мирску́ю;/ сраствори́в же ся Боже́ственней любви́,/ жите́йскую красоту́ в ничто́же вмени́л еси́, всеблаже́нне.</p>
				<p>Устреми́вся зверови́дно, гоня́ше Лев, томи́тель избра́нный,/ не терпя́ зре́ти почита́ему ико́ну Христо́ву,/ с ни́миже и тя, Феофа́не, изгнанию осуди́.</p>
				<p>
					<style>Богоро́дичен: </style>Две́рь, я́же к нам Твоего́, Го́споди, сни́тия,/ Восто́к, и Со́лнце, и Свет та́инственно Тя нарица́емаго/ преесте́ственно облиста́,/ сугу́ба естество́м Богочелове́ка.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною Му́дростию, Христе́:/ не́сть бо свят, па́че Тебе́, Человеколю́бче.</emphasis>
				</p>
				<p>Све́та Боже́ственнаго испо́лнен ви́ден был еси́, Феофа́не,/ любо́вию сраствори́вся жела́емому, блаже́нне./ Те́мже твою́ сла́вную па́мять почита́ем.</p>
				<p>Отре́к злочести́ваго Льва́ повеле́ния,/ преда́ния благоче́стно церко́вная удержа́л еси́./ Те́мже тя Христо́с чудесы́ просла́ви.</p>
				<p>Вжиля́емо наде́ждею и ве́рою, преподо́бне, твое́я пло́ти неможе́ние,/ душе́вною кре́постию утвержда́емь,/ Бо́гу присво́ил еси́ те́ло купнора́бное.</p>
				<p>
					<style>Богоро́дичен: </style>Созда́вый в нача́лех от пе́рсти мя, челове́ка,/ зи́ждется мене́ ра́ди во чре́ве Твое́м, Всенепоро́чная,/ дре́внее паде́ние исправля́я.
				</p>
				<p>
					<style>Седа́лен, глас 8</style>.
				</p>
				<p>
					<style>Подо́бен:</style> Прему́дрости:
				</p>
				<p>Рачи́тель любве́ Иису́совы быв,/ отрази́л еси́ сла́сти и жите́йский мяте́ж,/ и, мона́шествовав, пожи́л еси́ на земли́, я́ко небе́сный А́нгел,/ и чуде́с то́чиши дарова́ния, преподо́бне./ Те́мже во светоно́сней и святе́й твое́й па́мяти ве́рно восхваля́ем тя/ и согла́сно вопие́м ти:/ Богоно́се Феофа́не, моли́ Христа́ Бо́га прегреше́ний оставле́ние дарова́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>Я́ко Де́ву и еди́ну в жена́х,/ Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя/ А́гница зря́щи на Кресте́, восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ Сла́ва си́ле Твое́й, Го́споди.</emphasis>
				</p>
				<p>Небе́сное угото́вася жили́ще я́ко страда́льцу, тебе́, сла́вне:/ от земны́я бо, ра́дуяся, преложи́лся еси́ ски́нии, вопия́ Влады́це твоему́:/ Сла́ва си́ле Твое́й, Го́споди.</p>
				<p>Венцено́сец, Феофа́не, показа́лся еси́,/ честно́е бо изображе́ние Христо́во, Богоно́се блаже́нне, не отве́рглся еси́ чествова́ти./ Тем и взыва́л еси́:/ Сла́ва си́ле Твое́й, Го́споди.</p>
				<p>Проти́вяся повеле́нию мучи́теля злочести́ваго, преподо́бный/ плотска́го неможе́ния отню́д небреже,/ взыва́я Созда́вшему:/ Сла́ва си́ле Твое́й, Го́споди.</p>
				<p>Возвели́чился еси́ чудесы́, Богоно́се,/ и́бо Христо́с возмзди́ тя за терпе́ние./ Те́мже исцеле́ния то́чиши тре́бующим,/ я́коже от исто́чника, свяще́ннейше.</p>
				<p>
					<style>Богоро́дичен: </style>Превы́шши А́нгел показа́лася еси́, Еди́на:/ Сове́та бо Вели́каго А́нгела родила́ еси́, Сло́во,/ вся просвети́вшаго, ве́рою зову́щия:/ Сла́ва си́ле Твое́й, Го́споди.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой Свет,/ в мир прише́л еси́,/ Свет святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>Сло́вом всеблагочести́вым правосла́вно пропове́да преподо́бный Феофа́н/ ве́ры повеле́ния, ду́хом сия́я.</p>
				<p>Бога́тство всеразлично богому́дренне разда́л еси́ по повеле́нию Влады́ки,/ в нищете́ живу́щим после́дуя, всехва́льне.</p>
				<p>Име́я твою́ ду́шу по о́бразу Созда́вшего,/ пречи́стей Влады́чней покланялся еси́ ико́не, любо́вию облобыза́я.</p>
				<p>
					<style>Богоро́дичен: </style>Све́та безле́тнаго нам, под ле́ты бы́вшаго, родила́ еси́, Богома́ти,/ су́щим во тьме́ жития́, и мир просвети́ла еси́.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею кро́вию.</emphasis>
				</p>
				<p>Напра́ви к доброде́тели житие́ мое́, преподо́бне,/ поще́ния стезю́ моли́твами твои́ми, блаже́нне, углажда́я,/ по не́йже кре́пко правоше́ствовати мя, о́тче, сподо́би.</p>
				<p>Целому́дренно твою́ жи́знь соверши́л еси́, преподо́бне,/ с му́дростию, ю́же име́л еси́, с му́жеством же пра́вду/ и круго́м доброде́телей яви́лся еси́ украша́емь.</p>
				<p>На благосла́вие му́ченическое вшел еси́, Феофа́не, Богома́тере Отрокови́цы/ и му́чеников, о́тче, ико́ны я́ко поче́л еси́;/ гони́телем сопротивля́яся.</p>
				<p>
					<style>Богоро́дичен: </style>Всю Тя освяти́ Сло́во Свято́е, во Твою́ всели́вся утро́бу освяще́нную/ неизрече́нным сло́вом, Богоро́дице,/ Его́же моли́ спасти́ся рабо́м Твои́м.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен:</style> Вы́шних ища́:
				</p>
				<p>Свы́ше прие́м Боже́ственное открове́ние,/ со тща́нием изше́л еси́ от среды́ молвы́ жите́йския/ и, уедини́вся, преподо́бне, чуде́с прия́л еси́ де́йство/ и проро́чества досто́инство,/ бога́тства и супру́жницы лиши́вся.</p>
				<p>
					<style>И́кос:</style> На земли́ ничто́же предпоче́т,/ после́довал еси́, ра́дуяся, зову́щему Христу́/ и, и́го Его́ прия́т на ра́мо твое́ усе́рдно,/ поко́й обре́л еси́ в души́ твое́й./ Его́же и мне, ни́щему и уны́лому, низпосли́,/ глаго́лющему и ника́коже соверша́ющему,/ но еще́ упражня́ющемуся в жите́йских ве́щех и чудящемуся,/ ка́ко всех избежа́л еси́, сожи́тельницы и бога́тства лиши́вся?
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В пещи́ авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Е́же по о́бразу стяжа́в и по подо́бию,/ житие́м пресве́тлым, о́тче, прии́м, обою́ду украси́лся еси́,/ благослове́н еси́ в хра́ме, — вопия́, — сла́вы Твое́я, Го́споди.</p>
				<p>Испове́дания венце́м, о́тче, украси́лся еси́,/ де́лом обличи́л еси́ словеса́ злочести́вых,/ ве́рныя же извести́л еси́,/ благослове́н еси́ в хра́ме, — вопия́, — сла́вы Твое́я, Го́споди.</p>
				<p>Ума́ тверде́йшим усе́рдием теле́сныя, о́тче, боле́зни подъя́л еси́ терпели́вно,/ благода́рно Влады́це твоему́ вопия́:/ благослове́н еси́ в хра́ме сла́вы Твое́я, Го́споди.</p>
				<p>
					<style>Богоро́дичен: </style>Я́ко Богоро́дицу и Цари́цу всея́ тва́ри, вси ве́рнии, пое́м Тя, Чи́стую,/ и — е́же ра́дуйся! — Тебе́ взыва́ем:/ благослове́нна Ты в жена́х еси́, Всенепоро́чная Влады́чице.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ру́це распросте́р, Дании́л/ льво́в зия́ния в ро́ве затче́,/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Ви́дя блаже́нне, тве́рдость твоего́ противле́ния, Лев мучи́тель/ во изгна́ние тя осуди́ горча́йшее, вселука́вый,/ с весе́лием же вопия́, сие́ претерпе́л еси́:/ благослови́те, вся дела́ Госпо́дня, Го́спода.</p>
				<p>На первообра́зное ви́дя ико́ны че́сть преходя́щу,/ на три́знище поте́кл еси́, я́ко страда́лец зако́ннейший/ и, победи́тель показа́вся, вене́ц прия́л еси́, взыва́я:/ благослови́те, вся дела́ Госпо́дня, Го́спода.</p>
				<p>Небе́сную вме́сто земны́я ски́нию тебе́ даде́ вся́ческих Госпо́дь,/ вме́сто бо тесноты́ обре́л еси́ широту́ ра́дования в ра́йстей сла́дости,/ с му́ченики вопия́:/ благослови́те, вся дела́ Госпо́дня, Го́спода.</p>
				<p>Све́том облиста́лся еси́ мы́сленным Боже́ственнаго Ду́ха, блаже́нне Феофа́не,/ те́мже исцеле́ния то́чиши ны́не ве́рою к тебе́ притека́ющим/ и святу́ю твою́ ра́ку любо́вию почита́ющим и вопию́щим:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен: </style>Боже́ственною си́лою содержа́й тва́рь всю и управля́я я́ве,/ рука́ми держи́тся Твои́ми, Пречи́стая, я́ко Младе́нец,/ присносу́щный и сопресто́льный Отцу́ и Боже́ственному Ду́ху./ Ему́же вопие́м: благослови́те, вся дела́ Госпо́дня, Го́спода.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя го́ры, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́,/ тем, веселя́щеся, Тя, Богоро́дице, велича́ем.</emphasis>
				</p>
				<p>Все бога́тство расточи́л еси́ убо́гим, Богоно́се,/ пра́вду твою́ я́ве восприе́млеши, тебе́ возсия́вшую,/ вме́сто тле́нных пожина́я ве́чно пребыва́ющая.</p>
				<p>Неду́ги исцеля́еши, всеблаже́нне, Уте́шителевою си́лою,/ де́моны я́ве отго́ниши де́йством Сего́, преблаже́нне./ Тем, ве́рнии, зря́ще, тя, Богоно́се, ублажа́ем.</p>
				<p>Твой светоно́сный, Богому́дре, преставле́ния де́нь/ вся призыва́ет ве́рныя к прича́стию освяще́ния,/ его́же и ны́не, ра́дующеся, соверша́ем, свяще́ннейше.</p>
				<p>Дае́ши мне незави́стен дар,/ похвале́ний тебе́ словеса́ сплетшему усе́рдно, Богому́дре,/ единонра́вна тебе́, я́коже тезоименна сего́ показа́в/ мольба́ми твои́ми благоприя́тными, всеблаже́нне.</p>
				<p>
					<style>Богоро́дичен: </style>Зако́н похва́л побежда́ется Боже́ственною сла́вою Твое́ю, Де́во,/ но, я́ко Бла́га и Благосе́рда, Тя пою́щих приими́ похвалу́,/ грехо́в очище́ние воздаю́щи, Богоневе́стная.
				</p>
			</section>
			<section>
				<title>
					<p>Преподобный Феофан Исповедник, Сигрианский</p>
				</title>
				<p>Преподобный Феофан Исповедник, Сигрианский родился в 760 году в Константинополе у благочестивых и знатных родителей Исаака (родственника императора Льва Исаврянина и сына его Константина Копронима) и Феодотии. Исаак занимал при дворе почетные должности, был правителем острова на Эгейском море. Отец умер, когда мальчику, также названному Исааком, было 3 года. Опекуном Исаака стал сам император Константин V Копроним (741–775). Когда Исааку исполнилось 12 лет, его обручили с Мегало (в иночестве Ирина), дочерью патрикия Льва, приближенного императора Льва IV Хазара (775–780). В 18 лет Исаак женился на ней, но, по согласию с женой, хранил целомудрие. Император не любил девства. Чтобы отклонить Исаака от намерения удалиться в пустыню, он послал его с поручением в Кизик, потом определил его в свою гвардию. По пути в Кизик в Сигрианских горах (Малая Азия, в районе Мраморного моря) Исаак встретил прозорливого старца Григория по прозванию Стратигий. Старец открыл юноше, что императору жить осталось недолго, а после смерти императора он легко сможет исполнить свое благое намерение. Ирине он предрек, что ее муж будет удостоен мученического венца.</p>
				<p>Первое предсказание преподобного Григория вскоре исполнилось. Исаак и жена его отпустили своих слуг и раздали все свое богатство. Жена стала монахиней в Пригипповой обители на одном из Принцевых островов в Мраморном море. В иночестве Ирина угодила Богу и получила дар исцелять болезни, о чем впоследствии поведал святитель Мефодий, Патриарх Константинопольский (843–847; память 14 июня), писатель житий их обоих. Исаак же отправился к старцу Григорию Стратигию и был пострижен им в иноческий образ с именем Феофан (являющий Бога). Инок Феофан жил при старце довольно продолжительное время.</p>
				<p>Впоследствии преподобный Феофан, по благословению старца Григория, основал монастырь на острове Колонимос, где затворился в келлии и занимался переписыванием книг, достигнув в этом деле большого искусства. Через некоторое время он устроил еще одну обитель в Сигрианских горах, в 30-ти верстах от Кизика, назвал ее Мегагрит (Великое Село) и был в ней игуменом 27 лет.</p>
				<p>Преподобный Феофан, игумен Великого Села в Сигриане, присутствовал на VII Вселенском Соборе в Никее в 787 году. Там, где многие красовались прекрасными одеждами, колесницами и конями, он появился на плохом осле и в заплатанном рубище. Все, кто знал его прежнюю жизнь, когда он был богат, знатен и близок к императору, умилялись, видя его в таком смирении и нищете.</p>
				<p>За благочестивую добродетельную жизнь дана была ему от Господа благодать чудотворения. Он исцелял болезни и изгонял бесов. Однажды, плывя на корабле, преподобный Феофан утишил бурю. Достигнув возраста более пятидесяти лет, он заболел каменной болезнью и жестоко страдал. Хотя молитвой своей он исцелял других от болезни, но об исцелении своего недуга не просил, а все принимал от Господа с благодарением. В этой болезни и настало время исповеднической кончины по пророчеству прозорливого старца Григория, сказавшего некогда Ирине, что жених ее удостоится мученического венца.</p>
				<p>В 813 году императором стал иконоборец Лев Армянин (813–820). Он изгнал с престола святого Патриарха Никифора (806–815), отправил в заточение преподобного Феодора Студита († 826: память 11 ноября) с его учениками. Церковный историк Георгий Кедрин пишет, что, когда святой Патриарх Константинопольский Никифор ехал морем в заточение и на корабле проезжал мимо той местности, где находилась обитель преподобного Феофана, они, узнав об этом прозорливыми духовными очами, поклонились друг другу, ибо обоим им предстояло пострадать за почитание святых икон.</p>
				<p>В скором времени наступил черед и преподобного Феофана. Он был вызван императором Львом Армянином в Константинополь, и тот поначалу льстил ему, тщась лукавством пошатнуть истинную веру преподобного Феофана. Но, увидев неколебимую твердость, повелел сковать и заточить в темницу, а монастырь Мегагрит предать огню. Не победив веры словами, император хотел одолеть ее силой.</p>
				<p>После двухлетнего заточения в Константинополе преподобный Феофан был сослан на Самофракийский остров в Эгейском море. Прожив на этом острове всего 23 дня, святой Феофан преставился ко Господу. Честное тело его было предано погребению и положено в деревянной раке. Бог прославил святого угодника знамениями Своей милости. Много больных, притекая с верой к раке преподобного Феофана, получали исцеление. После смерти нечестивого императора Льва Армянина обитель Мегагрит в Сигрианских горах была восстановлена и туда перенесены были мощи преподобного Феофана. Святой Феофан оставил после себя «Хронику» (М., 1884, в переводе В. Н. Оболенского и Ф. А. Терновского), в которой описал историю Христианской Церкви с 285 до 813 года (закончив труд, начатый его другом Георгием Синкеллом, который довел свою хронику от сотворения мира до 285 года).</p>
				<p>Житие преподобного Феофана составил святитель Мефодий, Патриарх Константинопольский. Панегирик ему написал преподобный Феодор Студит. В нем, не скрывая неискушенности святого Феофана «в утонченной мудрости», преподобный Феодор Студит отмечает, что «чистотою сердца святой обрел благодать знания и превосходил разумом многих мнимых философов и грамматиков».</p>
			</section>
			<section>
				<title>
					<p>Преподо́бнаго Симео́на, Но́ваго Богосло́ва</p>
				</title>
				<p>
					<style>Зри 12 октября́ па́мять пра́зднуем и́же во святы́х отца́ на́шего Симео́на, Но́ваго Богосло́ва, пренесенную с 12 ма́рта.</style>
				</p>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На </style>Го́споди, воззва́х: 
					<style>стихи́ры, глас 2</style>.
					<style name="color-red"/>
				</p>
				<p>
					<style>Подо́бен:</style> Егда́ от Дре́ва:
				</p>
				<p>Егда́ уязви́лся еси́ сла́дкою стрело́ю любве́ Боже́ственныя,/ Симео́не преподо́бне,/ тогда́ презре́л еси́ пло́ть и кро́вь/ и роди́телей отве́ргл еси́ име́ние, Богому́дре,/ сро́дников пристра́стие,/ бога́тство и сла́ву тще́тную./ Те́мже, умерщвле́н быв су́щим в ми́ре,/ сокрове́нным во Христе́ житие́м пожи́л еси́, досточуднейше.</p>
				<p>Егда́ со́вести твое́я, о́тче,/ прилежа́ние име́л еси́/ и вся, ели́ка ти вменя́ше та, блаже́нне, сотвори́л еси́,/ учася, моля́ся, пла́ча и постя́ся,/ тогда́ облиста́ тя Свет Небе́сный,/ и́же на высоте́ Небе́сней/ яви́ ти о́блак све́тел,/ возвеща́я Наставившаго тя.</p>
				<p>Егда́ отцу́ твоему́, Симео́не, духо́вному повину́лся еси́/ и все мудрова́ние твое́/ и всю во́лю твою́ тому́ покори́л еси́,/ тогда́ кра́йним смире́нием обогати́лся еси́, о́тче,/ и от смире́ния Боже́ственное разсужде́ние обре́л еси́/ и прозре́ние Боже́ственное явля́емых творе́ний,/ словеса́ сокрове́нная испытующее.</p>
				<p>Егда́ восхожде́ния свяще́нная в твое́м се́рдце положи́л еси́/ и от си́лы к вя́щшей си́ле, о́тче, возше́л еси́,/ тогда́ Свет тя Небе́сный всего́ облиста́/ и прему́дрости дар даде́ бога́тый./ Те́мже мно́зи неве́дущии, —/ отку́ду толи́кая прему́дрость? — глаго́лаху,/ чудеси́ удивля́еми.</p>
				<p>
					<style>Сла́ва, глас 4</style>:
				</p>
				<p>Небеси́ и земли́ торжество́ быва́ет/ в па́мять твою́, Симео́не Богосло́ве,/ дне́сь бо А́нгели торжеству́ют/ и вся, я́же на Небесе́х, торжеству́ющая Це́рковь перворо́дных,/ посреде́ иму́ще дух твой всесве́тел,/ торжеству́ет же и я́же на земли́ во́инствующая Це́рковь правосла́вных,/ я́ко неотъе́млемое бога́тство и многотала́нтное сокро́вище стяжа́вши,/ Богодухнове́нная твоя́ списа́ния,/ и́хже и нам причасти́тися плода́,/ и́же е́сть в нас сами́х де́йственное стяжа́ние Боже́ственный благода́ти,/ умоли́ Христа́, Спа́са душ на́ших.</p>
				<p>
					<style>И ны́не,</style>
					<style>Богоро́дичен, глас то́йже:</style>
				</p>
				<p>От вся́ких бед рабы́ Твоя́ сохрани́,/ благослове́нная Богоро́дице,/ да Тя сла́вим, наде́жду душ на́ших.</p>
				<p>
					<style>На стихо́вне стихи́ры,</style>
					<style>глас 2</style>:
				</p>
				<p>
					<style>Подо́бен:</style> До́ме Евфра́фов:
				</p>
				<p>Колесни́цу доброде́телей/ четыреконную угото́вав,/ возше́л еси́ на ню, о́тче,/ и ко открове́нием Госпо́дним/ возвы́сился еси́.</p>
				<p>
					<style>Стих:</style> Уста́ моя́ возглаго́лют прему́дрость/ и поуче́ние се́рдца моего́ ра́зум.
				</p>
				<p>Пропове́дник у́мныя моли́твы/ показа́лся еси́,/ пра́вило трезве́ния Боже́ственнаго,/ орга́н прему́дрости/ и труба́ обоже́ния.</p>
				<p>
					<style>Стих:</style> Уста́ пра́веднаго ка́плют прему́дрость,/ устне́ же муже́й пра́ведных ка́плют благода́ти.
				</p>
				<p>Благода́ть испове́дует/ тебе́ вся Це́рковь,/ я́ко твои́ми словесы́/ ко обре́тению Боже́ственныя благода́ти/ возста́вися.</p>
				<p>
					<style>Сла́ва</style>, 
					<style>глас и Подо́бен то́йже:</style>
				</p>
				<p>Сла́ва Тебе́, о Тро́ице,/ О́тче, Сы́не и Ду́ше,/ я́ко во всем ми́ре Симео́на,/ о́трока Твоего́,/ Твое́ю благода́тию просла́вила еси́.</p>
				<p>
					<style>И ны́не,</style>
					<style>глас и Подо́бен то́йже:</style>
				</p>
				<p>О веще́ сла́дкия и И́мене,/ Мари́е, моли́ся/ Сы́ну Твоему́/ со преподо́бным Твои́м/ о нас, рабе́х Твои́х</p>
				<p>
					<style>Тропа́рь 
						<emphasis>(зри на вели́цей вече́рни)</emphasis>.
					</style>
					<style>Сла́ва, и ны́не,</style>
					<style>Богоро́дичен</style>.
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>Пое́м Блаже́н муж: 
					<style>1-й антифо́н. </style>На Го́споди, воззва́х: 
					<style>поста́вим стихо́в 8 и пое́м стихи́ры, глас 4:</style>
				</p>
				<p>
					<style>Подо́бен:</style> Я́ко до́бля:
				</p>
				<p>Богосло́вов со́нме и преподо́бных собо́ре,/ соше́дшеся дне́сь, да восхва́лим Симео́на преподобнейшаго/ и но́ваго су́ща Богосло́ва вои́стинну./ Сей бо, восприи́м все сия́ние Святы́я Тро́ицы,/ возгреме́ ми́ру та́инственнаго богосло́вия/ я́же па́че ума́ догма́ты.</p>
				<p>О́тчу псалти́рь, Сы́на кра́сный кимва́л,/ Свята́го Ду́ха Боже́ственный орга́н,/ Тро́ицы всея́ пропове́дника открове́ний,/ скрижа́ль честну́ю, тайнописанную благода́ти,/ пе́сньми восхва́лим Боже́ственными/ Симео́на Богоно́снаго, Богосло́вов похвалу́.</p>
				<p>Ве́лие чу́до благода́ти и стра́нное/ на тебе́, Симео́не ди́вне, соверши́ся./ Ты бо сый неприча́стен прему́дрости вне́шния,/ показа́лся еси́ вои́стинну Богосло́в Богодухнове́н,/ и учи́тель позна́лся еси́ Богому́др ми́рови,/ и свети́льник вселе́нныя свяще́нными твои́ми списа́ньми.</p>
				<p>Не́бо многозве́здное,/ разли́чными дарова́ньми пове́дающее сме́ртным всем/ благода́ти Боже́ственныя та́инства,/ и о́бразы просвеще́ния, и ме́ры непреле́стно,/ и глубины́ соверше́нства,/ Боже́ственными пе́сньми от всех досто́йно да восхва́лится/ Симео́н Богосло́в, Це́ркве удобре́ние.</p>
				<p>
					<style>И́ны стихи́ры, глас 8</style>.
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>О, пресла́внаго чудесе́,/ ка́ко тя Дух Бо́жий,/ Симео́не всеблаженнейше,/ предуве́дев издале́ча, от ми́ра отлучи́,/ я́ко да испо́лнит, я́же предуста́ви,/ и, бога́тыми Свои́ми дарова́ньми украси́в,/ тя ми́ра всего́ показа́ Богосветла свети́льника,/ сло́во жи́зни иму́ща, преподо́бне.</p>
				<p>О, пресла́внаго чудесе́,/ ка́ко в после́дняя времена́ Сам Дух Святы́й,/ И́же дре́вле просвети́ апо́столы благода́тию/ и учи́тели ми́ра сотвори́,/ Той просвеща́ет и тя, треблаже́нне,/ и равноапостольна показу́ет конце́м земли́,/ и наста́вника мно́гих, и учи́теля Богомудрейша.</p>
				<p>О́тче Симео́не блаже́нне,/ ты, кра́снаго Христа́ возлюби́в тепле́йше,/ поте́кл еси́ восле́д Боже́ственней благода́ти,/ до́ндеже всего́ Его́ ввел еси́ в ду́шу твою́ и се́рдце твое́./ О́ле любве́ твое́й!/ е́юже жил еси́ ты при́сно во Христе́/ и в тебе́ та́кожде при́сно живя́ше Той.</p>
				<p>У́глем Боже́ственным, преподо́бне, устне́ прикосну́в,/ и ум измени́ся Ду́хом,/ и о́гнь ве́сь был еси́,/ и о́гненная разуме́в словеса́, Богому́дре,/ и пропове́дал еси́, и руко́ю твое́ю сия́ написа́л еси́,/ и́мже прие́млющий о́гнь и те быва́ют/ и та́йно в ду́шу прие́млют Боже́ственное измене́ние.</p>
				<p>
					<style>Сла́ва,</style>
					<style>глас 6</style>:
				</p>
				<p>Возсия́ дне́сь Це́ркви,/ я́коже звезда́ у́тренняя,/ Богосло́ва Симео́на честно́е торжество́./ Прииди́те у́бо, слове́с его́ рачи́телие,/ воеди́но совоку́пльшеся,/ богосло́вными пе́сньми к нему́ рцем, глаго́люще:/ ра́дуйся, и́же по пе́рвом Богосло́ве Иоа́нне и второ́м Богосло́ве Григо́рии/ тре́тий яви́лся еси́ Богосло́в и напе́рсник;/ ра́дуйся, и́же но́ваго Изра́иля,/ я́ко столп о́гненный,/ веще́ственным
					<a type="note" xlink:href="#note27">27</a> исполне́нием за́поведей/ в зе́млю безстра́стия наставля́яй изве́стнейше;/ ра́дуйся, и́же, я́ко столп о́блачный,/ духо́вным виде́нием/ к соверше́нству возмо́жному челове́ком возводя́й,/ моли́ о нас, любо́вию соверша́ющих па́мять твою́.
				</p>
				<p>
					<style>И ны́не,</style>
					<style>Богоро́дичен: </style>Кто Тебе́ не ублажи́т:
				</p>
				<p>
					<style>Вход. </style>Све́те Ти́хий:
					<style> Проки́мен дне и чте́ния три преподо́бническая 
						<emphasis>(зри 4-ое марта)</emphasis>
					</style>
				</p>
				<p>
					<style>На лити́и стихи́ры самогла́сны</style>
				</p>
				<p>
					<style>Глас 1</style>: Небе́сный я́ко вои́стинну подоба́ет име́ти язы́к/ хотя́щим восхвали́ти Симео́на, Небе́снаго челове́ка./ Сей бо в Ду́се зре́нием несре́дственне/ соедини́вся Свято́му по естеству́,/ свят по прича́стию бы́сть;/ Пе́рвому Све́ту свет вторы́й нарече́ся,/ и по существу́ Бо́гу бог по благода́ти соде́яся./
				</p>
				<p>Те́мже святоле́пная, светосия́нная и Богообра́зная/ подоба́ет возда́ти ему́ в пе́снех,/ я́ко да мо́лится приле́жно Го́сподеви/ освяти́тися, просвети́тися и обожи́тися душа́м на́шим.</p>
				<p>
					<style>Глас 2</style>: Богому́дре о́тче Симео́не,/ тя чи́стый обре́т сосу́д/ вседе́тельная Свята́го Ду́ха благода́ть,/ всего́ Себе́ тя привлече́/ и духо́вныя Своя́ зако́ны,/ я́коже в кни́зе, на скрижа́лех се́рдца твоего́/ Боже́ственным Све́том начерта́./ Те́мже у́бо твой ум исто́чник показа́ многотеку́щий,/ источа́яй высо́каго Бо́жия ве́дения мы́сли,/ язы́ком же твои́м, я́коже тро́стию,/ подви́жническаго любому́дрия доброписа́ догма́ты/ и зало́г я Христо́вой Це́ркви оста́ви,/ и́хже ны́не чте́ния услади́вшеся,/ мо́лимтися о е́же сподо́битися плодо́в сих получи́ти/ и нам, ублажа́ющим тя.
				</p>
				<p>
					<style>Глас 3</style>: Благода́ть испове́мы твое́й свя́тости,/ Симео́не, о́тче наш преподо́бне,/ я́ко, честны́ми твои́ми списа́ньми/ пре́дняго заблужде́ния изба́вив,/ ко и́стинному пути́ спасе́ния нас наста́вил еси́,/ тем бо, я́ко в зерца́ле светле́йшем, чи́сте смотря́ще,/ вельми́ удаля́емся во Христе́ жития́ же и соверше́нства,/ о себе́ саме́х скорби́м,/ дале́че отло́жше самомне́ние, е́же в себе́ име́хом./ Я́ко вои́стинну твоя́ списа́ния су́ть Боготво́рный свет,/ и́мже познаю́щии преобража́ются ко обоже́нию/ и соединя́ются Христу́,/ спаса́ющему души́ на́ша.
				</p>
				<p>
					<style>Глас 3</style>: Кто не просла́вит,/ или́ кто я́коже свята́го тя не почти́т,/ Симео́не Богонауче́нне?/ Тя бо Свята́я Тро́ица/ освяща́ющею и Боготворя́щею Свое́ю просла́ви благода́тию,/ твое́ житие́ свя́то,/ чудесы́ мно́гими укра́шенно,/ кончи́на твоя́ свя́та,/ и списа́ния твоя́ светле́йше трубы́/ твою́ пропове́дят свя́тость,/ свят у́бо сый/ и к Бо́гу святы́х мно́гое иму́щий дерзнове́ние,/ моли́ о нас, любо́вию сла́вящих/ твое́ свято́е и́мя.
				</p>
				<p>
					<style>Глас 4</style>: Воспле́щим в свяще́нных пе́снех дне́сь, празднолю́бцы,/ в па́мять Симео́на, Но́ваго Богосло́ва./ Сей бо, чу́вственных вся́ческих отсту́пль,/ мы́сленне к себе́ обрати́ся,/ обраще́н же, моли́твою у́мною обогати́ся,/ обогати́ся же то́ю, презре́нную личи́ну страсте́й очи́сти,/ очи́стив же, мир по́мыслов стяжа́,/ умирився же, смири́ся,/ смири́в же ся, Боже́ственный любве́ сподо́бися,/ возлюби́в же Боже́ственное озаре́ние во уме́,/ в се́рдце воипоста́сное восприя́т Боже́ственныя благода́ти просвеще́ние./ Те́мже я́ко возлюби́в Боже́ственная/ и изве́стно сим научи́вся,/ я́ко науче́нный незави́стно научи́/ и обоже́ния преесте́ственный дар нам подаде́,/ моля́ся приле́жно Го́сподеви спасти́ся душа́м на́шим.
				</p>
				<p>
					<style>Глас 4</style>: Челове́че Бо́жий, и Но́вый Богосло́ве,/ и му́жу жела́ний духо́вных,/ ты, и́стинную ма́нну, Христа́, непреста́нно истека́ющую,/ име́я в се́рдце твое́м,/ Богословская твоя́ уче́ния нам предлага́еши,/ я́ко ма́нну духо́вную и Небе́сную,/ нача́льным и сре́дним и соверше́нным подлежа́щую/ и всем вся быва́ющую,/ я́коже в пусты́ни дре́вле ма́нна,/ и́миже просвеща́еши ум,/ се́рдце умиля́еши, услажда́еши ду́шу,/ слух поража́еши, помышле́ние изступля́еши,/ и от земли́ и земны́х сию́ прелага́еши,/ пресыще́ния не наво́диши,/ но но́вый всегда́ чту́щим обрета́ешися, —/ уста́ми твои́ми глаго́лаше Дух Пресвяты́й,/ просвеща́яй и освяща́яй души́ на́ша.
				</p>
				<p>
					<style>Сла́ва</style>, 
					<style>глас 5</style>:
				</p>
				<p>В свяще́нный о́блак духо́внаго зре́ния вшед,/ Симео́не Богови́днейший,/ преизбы́точеством светоли́тия непристу́пен сый,/ самому́, е́же не ви́дети, ниже́ ве́дети,/ ви́дети и ве́дети сподо́бился еси́ в нем/ Су́щаго и Непостижи́маго Бо́га и Неви́димаго,/ сие́ бо е́сть вои́стинну, е́же ви́дети и ве́дети./ Те́мже Его́, я́ко ничто́же су́ща вся́ческих зде́шних преесте́ственне лише́нием/ и отринове́нным Богосло́вием богосло́вил еси́,/ всех су́щих удале́н чу́вственных и мы́сленных,/ да́же себе́ сама́го,/ и, во еди́нем Бо́зе пребыва́я,/ Его́же моли́ спасти́ся па́мять твою́ почита́ющим.</p>
				<p>
					<style>И ны́не,</style>
					<style>Богоро́дичен, глас то́йже:</style>
				</p>
				<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый, сте́ну необори́мую,/ тве́рдую Предста́тельницу/ и прибе́жище душ на́ших.</p>
				<p>
					<style>На стихо́вне стихи́ры,</style>
					<style>глас 5</style>.
				</p>
				<p>
					<style>Подо́бен:</style> Ра́дуйся:
				</p>
				<p>Ра́дуйся, Богосве́тлый уме́ Богосло́вия,/ пра́вило верне́йшее,/ Тро́ицы уразуме́вый до́бре степе́ни и ме́ры,/ втору́ю и пе́рвую Божества́:/ Оте́ц бо — вина́ Сы́на, но не пе́рвейший,/ Сын же — па́ки от Отца́, но не вторы́й,/ Единосу́щна бо Тро́ица и Сопресто́льна,/ Несказа́нна, Непостижи́ма, Собезнача́льна,/ Неразде́льна и Соприсносу́щна вся —/ Оте́ц, Сын и Дух Святы́й,/ Ю́же ны́не моли́ душа́м на́шим пода́ти ве́лию ми́лость.</p>
				<p>
					<style>Стих:</style> Уста́ моя́ возглаго́лют прему́дрость/ и поуче́ние се́рдца моего́ ра́зум.
				</p>
				<p>Ра́дуйся, свяще́нный кни́жниче/ высо́каго Богосло́вия Ду́ха,/ сокро́вищнице виде́ний та́инственных Бо́га,/ язы́че Це́ркве сладкоглаго́ливый,/ уве́девый та́инства хище́ния несказа́нность,/ долгото́ и широто́, глубино́ и высото́ ве́дения,/ свя́тости печа́ть неудобоподража́емая,/ извая́ние благода́ти,/ о́бразе Христо́в одушевле́нный,/ Пе́рваго Све́та сия́ние,/ се́мене гро́ма порожде́ние,/ Христа́ моли́ пода́ти душа́м на́шим ве́лию ми́лость.</p>
				<p>
					<style>Стих:</style> Уста́ пра́веднаго ка́плют прему́дрость,/ устне́ же муже́й пра́ведных источа́ют благода́ти.
				</p>
				<p>Ра́дуйся, по́стников добро́то,/ иере́ев пресла́вная похвало́,/ благода́тей Боже́ственных до́ме,/ доброде́телей сокро́вище,/ сугу́быя любве́ жили́ще,/ кро́тости селе́ние,/ моли́твы де́ятелище, виде́ния и дея́ния хра́ме,/ смире́ния кра́сное приста́нище,/ свети́льниче разсужде́ния,/ звездо́ прозре́ния и предви́дения ве́лия,/ со́лнце, озаря́ющее концы́ земли́./ Христа́ моли́ душа́м на́шим пода́ти ве́лию ми́лость.</p>
				<p>
					<style>Сла́ва, глас 8</style>:
				</p>
				<p>Прииди́те, вся мно́жества ве́рных,/ в па́мять Богосло́ва Симео́на соше́дшеся,/ благода́рственное хвале́ние и сла́ву Бо́гу принесе́м, глаго́люще:/ Сла́ва е́же о нас человеколю́бию Твоему́, душелю́бче Го́споди,/ я́ко Симео́на, раба́ Твоего́, бога́тыми дарова́ньми украси́в,/ и Боже́ственным Твои́м Све́том озари́в,/ и Но́ваго Богосло́ва поста́вив,/ дарова́л еси́ нам я́ко свети́льника в просвеще́ние помраче́нных,/ и наста́вника заблу́ждших,/ и пе́стуна мона́шествующих, и жа́ло неради́вых,/ и́мже науча́емся иска́ти при́сно у́мным обраще́нием себе́,/ разу́мно стяжа́ти благода́ть Свята́го Ду́ха/ и обруче́ние отту́ду приити́/ соверше́ннаго на Небесе́х наслажде́ния,/ его́же и нас сподо́би, Бо́же,/ вели́кия ра́ди Твоея́ ми́лости.</p>
				<p>
					<style>И ны́не,</style>
					<style>Богоро́дичен</style>.
				</p>
				<p>На благослове́нии хле́бов тропа́рь преподо́бнаго, два́жды, и Богоро́дице Де́во: еди́ножды.</p>
				<p>
					<style>Тропа́рь, глас 3</style>.
				</p>
				<p>
					<style>Подо́бен:</style> Боже́ственныя ве́ры:
				</p>
				<p>Боже́ственное озаре́ние, Симео́не о́тче,/ восприя́в в души́ твое́й,/ свети́ло в ми́ре показа́лся еси́ светле́йшее,/ разгоня́я того́ мракобе́сие/ и всех уверя́я иска́ти, ю́же погуби́ша, благода́ть Ду́ха,/ Его́же приле́жно моли́/ дарова́ти нам ве́лию ми́лость.</p>
				<p>
					<style>Ин тропа́рь, новососта́вленный, глас 1</style>.
				</p>
				<p>
					<style>Подо́бен:</style> Ка́мени запеча́тану:
				</p>
				<p>Вне́шния му́дрости пребыва́я неприча́стен,/ Боже́ственныя же преиспо́лнен был еси́ последи́/ и Но́вый Богосло́в вои́стинну все́ми позна́ся, Симео́не./ Сего́ ра́ди твою́ па́мять, о́тче му́дре, почита́юще, тебе́ вопие́м:/ Сла́ва тя просла́вльшему Христу́,/ Сла́ва тя ди́вна Показа́вшему,/ Сла́ва Де́йствующему тобо́ю всем исцеле́ния.</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь: 
					<style>тропа́рь преподо́бнаго, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен,</style>
					<style>глас 1</style>.
				</p>
				<p>
					<style>Подо́бен:</style> Гроб Твой, Спа́се:
				</p>
				<p>Па́мять твоя́, му́дре Симео́не,/ соверша́ема до́бре от нас, лю́бящих тя чад твои́х,/ ум наш озари́, и се́рдце к вя́щшей любви́ Богодухнове́нных слове́с твои́х воздви́гла е́сть,/ и согре́ к соверше́нству, ему́же науча́еши те́ми я́сно.</p>
				<p>
					<style>Сла́ва, глас и подо́бен то́йже:</style>
				</p>
				<p>Се яви́ся нам Богосло́ва Но́ваго благознамени́тая и честна́я па́мять,/ в не́йже помина́ющи его́ святы́ню,/ велича́ется от ве́рных празднолю́бцев и пропове́дуется в Це́ркви,/ я́ко су́щи всем спаси́тельна.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Де́ва вои́стинну пре́жде рождества́, Де́во!/ Де́ва вои́стинну в рождестве́, Де́во!/ Присноде́ва по рождестве́ пребывавши, Де́во!/ Те́мже молю́ся:/ я́коже кня́зь де́вственных,/ де́вствовати мя умо́м, душе́ю же и те́лом, Де́во, укрепи́.</p>
				<p>
					<style>По 2-м стихосло́вии седа́лен, глас 4.</style>
				</p>
				<p>
					<style>Подо́бен:</style> Удиви́тся Ио́сиф:
				</p>
				<p>Удивля́ет всяк ум бы́вшее в тебе́, Богосло́ве Симео́не, чу́до,/ ты бо ви́ден был еси́ над земле́ю, внегда́ моли́тися, о́тче,/ четы́рех локтей стоя́, му́дре,/ я́коже не́кий безпло́тный, взе́мшийся иногда́, я́коже а́нгел Бо́жий,/ нося́й еще́ земно́е и до́лу тяготе́ющее те́ло./ О, каковы́я сла́вы сподо́бился еси́, всеблаже́нне.</p>
				<p>
					<style>Сла́ва, глас и подо́бен то́йже:</style>
				</p>
				<p>Богосло́ве, зри́телю Небе́сных благи́х,/ пе́вче Трисве́тлаго Еди́наго Божества́,/ и ны́не сла́вим тя, сла́вы сподо́бльшагося от Отца́, Сы́на и Ду́ха,/ дом и храм Боже́ственный бы́вши Пресвяты́я, преподо́бне, Тро́ицы,/ таи́нниче То́я и побо́рниче./ Ра́дуйся у́бо, похвало́ преподо́бных, Симео́не богосла́вне.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Неискусобра́чная Чи́стая,/ ка́ко восприе́млеши во утро́бе Содержа́щаго руко́ю дыха́ние вся́ческих?/ Пове́ждь нам сло́во та́инства Твоего́. —/ Всеи́стинно е́сть сие́, о челове́че,/ и преста́ни, испыту́я неудобозри́мую высоту́, и глубину́, и долготу́, и широту́/ неизрече́ннаго рождества́ Моего́!/ Побежда́ет бо вои́стинну ум всяк челове́ч же и а́нгельский.</p>
				<p>
					<style>По полиеле́и седа́лен,</style>
					<style>глас 8</style>.
				</p>
				<p>
					<style>Подо́бен:</style> Прему́дрости и Сло́во:
				</p>
				<p>Доброде́телей луг обше́д, Симео́не, и ища́ Писа́ний Ду́ха цве́ты добре́йшия,/ от ни́хже собра́л еси́ пра́вду пче́лы му́дрыя же и трудолю́бныя, о́тче,/ и, я́коже сот, дея́ние стяжа́л еси́ разу́мно,/ я́коже некта́рным и сладча́йшим ме́дом, всеблаже́нне,/ обогати́лся еси́ зре́нием де́ятельным, Боговиде́ния вино́вным./ Моли́ся Христу́ Бо́гу прегреше́ний оставле́ние дарова́ти нам,/ любо́вию чту́щим святу́ю па́мять твою́.</p>
				<p>
					<style>Сла́ва, глас и подо́бен то́йже:</style>
				</p>
				<p>Списа́ний твои́х кни́га, о́тче му́дре, врачева́ние е́сть духо́вное,/ дре́во жи́зни нетле́нное, некта́р безсме́ртия,/ еле́й и мед, от ка́мене происте́кший,/ аермо́нская роса́, сла́дости рай,/ изоби́лия рог, пе́сней пе́снь,/ сокро́вищнице му́дрости и ве́дения./ Сего́ ра́ди вопие́м ти:/ да́руй нам мы́сленно, Богосло́ве, сих сво́йства,/ любо́вию чту́щим сея́ чте́ния.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Солнцезра́чная колесни́це Дави́да,/ порфиропостла́нный одр Соломо́на,/ сви́ток Богоначерта́нный Иса́ии,/ и одушевле́нная ски́ния Моисе́я,/ и стена́ адамантова Амо́са Ты еси́,/ свети́льник златокова́нный,/ дще́рь Заха́рии, Дании́ла же гора́,/ скрижа́ль чернобе́лая Авваку́ма и наро́читый проро́ков глас/ Моли́ся Сы́ну Твоему́ и Бо́гу прегреше́ний оставле́ние дарова́ти/ покланя́ющимся ве́рою, Де́во, рождеству́ Твоему́.</p>
				<p>
					<style>Та́же степе́нна, 1-й антифо́н 4-го гла́са. Проки́мен, глас 4:</style> Уста́ моя́ возглаго́лют прему́дрость/ и поуче́ние се́рдца моего́ ра́зум. 
					<style>Стих:</style> Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Ле́тнюю па́мять твою́ дне́сь,/ Богосло́ве Симео́не, пра́зднуем,/ ты бо о́гнь, его́же прии́де Христо́с воврещи́ на зе́млю,/ в се́рдце твое́м восприи́м,/ пре́жде скуде́льный сосу́д,/ о́гнен ве́сь яви́лся еси́,/ я́коже разжже́нное желе́зо./ Те́мже и тя́жкая те́ла твоего́ дебе́лость/ прекова́ся Боже́ственным огне́м в легча́йшую и Боже́ственнейшую,/ по Боже́ственном же огни́ ле́гкаго дунове́ния/ ум твой Боже́ственнаго просвеще́ния сподо́блен,/ совокупле́нному те́лу твоему́ мно́гая предаде́ добро́ты зна́мения,/ сего́ ра́ди и священноде́йствующу ти Бо́гу
					<a type="note" xlink:href="#note28">28</a>,/ я́коже со́лнце, показа́лся еси́ зря́щим./ О, чудесе́, ко́их дарова́ний сподобля́ется/ бре́нное сме́ртных естество́/ благода́тию Христа́, спаса́ющаго души́ на́ша.
				</p>
				<p>
					<style>Кано́н Богоро́дице с ирмосами на 6 и свято́му два кано́на на 8. Кано́н пе́рвый, его́же краегране́сие:</style> Симео́на прославля́ю Богосло́ва. 
					<style>Глас 4</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Ду́ха орга́н показа́вся, свяще́ннейше Симео́не,/ и благода́ти гу́сли доброгласныя,/ и мене́ соде́лай благода́ти гу́сли,/ я́ко да твоя́ благода́ти воспою́ в благода́ти.</p>
				<p>Ум всесве́тлый Богосло́вия яви́ся,/ гром Небе́сный дне́сь огласи́ громогла́сная поуче́ния прему́дрости./ Просвети́теся, вси, и внемли́те.</p>
				<p>Разуме́ти кто мо́жет твоего́ Боже́ственнаго ве́дения, прему́дре,/ высоту́ неудобовосходи́мую, глубину́ неизсле́диму,/ неудобозри́мую широту́ и долготу́ вку́пе,/ его́же сподо́бился еси́, Богови́днейше?</p>
				<p>
					<style>Богоро́дичен: </style>Оде́ждо нарече́нная ца́рская вопло́щшагося Бо́га Сло́ва, Пречи́стая,/ Богоукраше́нную, ю́же погуби́х, оде́жду благода́ти Боже́ственныя/ па́ки ми оде́й хода́тайством Твои́м.
				</p>
				<p>
					<style>Ин кано́н, без краегранесия,</style>
					<style>глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Колесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца спа́се,/ пе́снь Бо́гови воспева́юща.</emphasis>
				</p>
				<p>Тро́ице Свята́я и Еди́нице Присносу́щная,/ Светотво́рный Исто́чниче, от Него́же вся́ко дая́ние бла́го низхо́дит,/ просвети́ се́рдце мое́, я́ко да воспою́ досто́йно/ пра́во о Тебе́ учивша и богосло́вивша добре́йше.</p>
				<p>Вся глубины́ Свята́го Ду́ха в Боже́ственном Ду́се испыта́в, о́тче,/ си́ми потопле́н не был еси́, присносла́вне,/ но, обре́т би́серы многоце́нныя, изве́л еси́ Богосло́вия догма́ты.</p>
				<p>Зерца́ло, о́тче, пресве́тлое новоочище́нное соде́лав ум и се́рдце,/ бога́тно ты восприя́л еси́ мо́лнии Ду́ха и блаже́н яви́ся,/ Бо́га бо в се́рдце твое́м узре́л еси́, я́коже сам пове́даеши.</p>
				<p>
					<style>Богоро́дичен: </style>Ты яви́лася еси́, Де́во, о́браз Богоизвая́нный,/ украше́ние тва́ри, чу́до А́нгелов,/ подо́бие изнача́льныя добро́ты, всесли́чное
					<a type="note" xlink:href="#note29">29</a> вещество́ Сло́ва воплоще́ния и Бо́га неподража́емое подража́ние.
				</p>
				<p>
					<style>Катава́сия по уста́ву.</style>
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
				</p>
				<p>Был еси́ храм освяще́н Бо́жий,/ я́коже же́ртву чи́сту, ум Твой име́я, свя́те,/ моли́тву — я́ко жертвоприноше́ние же/ и я́ко же́ртвенник — пра́вейшее се́рдце твое́.</p>
				<p>Моисе́я, спребыва́юща Бо́гу, я́коже дре́вле просла́вися лице́,/ та́ко, о́тче, и твое́ лице́, в неприступных пребыва́ющу ти,/ Боже́ственным Све́том просла́вися, всесве́тлое, я́коже со́лнце.</p>
				<p>Яви́ся во времена́ после́дняя кни́га твоя́, о́тче Симео́не,/ ле́ствица, нас возводя́щая от земли́ к Небе́сным,/ и звон свяще́ннейший, спя́щих возставляющий.</p>
				<p>
					<style>Богоро́дичен: </style>Я́коже мир, в ми́ре яви́лася еси́ в ма́лом, Превелича́йшая Де́во,/ от не су́щих бо вся́ческая в ми́ре Созда́вый,/ ми́ру Невместим, Тебе́ ве́сь вместим бы́сть.
				</p>
				<p>
					<style>Ин</style>
				</p>
				<p>
					<style>Ирмо́с:</style> Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.
				</p>
				<p>Ле́ствица показа́лся еси́ ты пе́сненная, прему́дре, кни́гою твое́ю вопия́/ и воззва́ние Боже́ственныя благода́ти сла́дкое,/ я́ко ве́сну, явля́я, ю́же по креще́нии, — увы́! — погуби́хом.</p>
				<p>Тебе́ распя́ся мир, о Симео́не преподо́бне, дея́нием,/ и ты, о́тче, ми́ру распя́лся еси́ му́дре умо́м,/ сугу́бое бо креста́ е́сть дея́ние, я́коже отцы́ глаго́лют сие́ преподо́бнии.</p>
				<p>С лучи́ Боже́ственными обща́яся, преподо́бне,/ и́миже естество́м прихо́дит тебе́ вся́ческих открове́ние,/ да́льняя зре́л еси́, я́коже зде су́ща, треблаже́нне,/ и, я́коже настоя́ща, — последи́ иму́щая бы́ти.</p>
				<p>
					<style>Богоро́дичен: </style>Я́коже коры́сть и сокро́вище обреты́й весели́тся,/ си́це обре́тше и аз, Де́во, Твое́ Боже́ственное и́мя/ и о́браз Твой, я́коже многоце́нное бога́тство,/ ра́дуюся, имену́я Тя и целу́я.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен:</style> Вознесы́йся на Крест:
				</p>
				<p>Мона́шествующих пра́вило и украси́тель,/ по́стников наста́вник и общежи́тельных детоводи́тель/ и всех наслажде́ние показа́лся еси́, свяще́ннейше Симео́не Богосло́ве,/ те́мже и ны́не моли́ся со дерзнове́нием Зижди́телю о нас,/ ве́рою и любо́вию чту́щих па́мять твою́, преподо́бне.</p>
				<p>
					<style>Сла́ва, глас и Подо́бен то́йже:</style>
				</p>
				<p>От Богоно́сных еди́н и и́стинен явля́яся,/ от богосло́вов же тре́тий сый/ и от преподо́бных еди́н и ве́лий ты бы́сть/ ме́рностию, любо́вию соверше́нною, Симео́не Богому́дре, и чистото́ю вся́ческою,/ и си́ми вся́ческими доброде́тельми, и́миже возвы́сился еси́ ко Го́споду, преподо́бне.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Не умолчи́м никогда́, Богоро́дице,/ си́лы Твоя́ глаго́лати, недосто́йнии,/ а́ще бо Ты не бы предстоя́ла моля́щи,/ кто бы нас изба́вил от толи́ких бед,/ кто же бы сохрани́л доны́не свобо́дны?/ Не отсту́пим, Влады́чице, от <style>Тебе</style>́,/ Твоя́ бо рабы́ спаса́еши при́сно от вся́ких лю́тых.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Неизсле́дный Бо́жий сове́т
						<strong>
							<a type="note" xlink:href="#note30">30</a>
						</strong>,/ е́же от Де́вы воплоще́ния/ Тебе́, Вы́шняго, проро́к Авваку́м усмотря́я, зовя́ше:/ Сла́ва си́ле Твое́й, Го́споди.
					</emphasis>
				</p>
				<p>Зако́ном Влады́ки повину́йся, му́дре, за́поведи вся испо́лнил еси́,/ в ни́хже обре́л еси́ сокры́та Христа́, сия́ запове́давша,/ и Его́ благода́тию обогати́лся еси́.</p>
				<p>Язы́к, вити́йствующий ри́торскими хитростьми́ и смышленьми,/ не мо́жет просла́вити дарова́ния твоя́,/ я́же па́че естества́ прия́л еси́, о́тче Симео́не Богопросла́вленне.</p>
				<p>Обре́л еси́ неудо́бь обрета́емое дре́вле и ны́не бога́тство, Симео́не Богопросла́вленне,/ е́же обожи́тися и восхи́титися уму́ твоему́ от земли́ к Небе́сным./ О, стра́ннаго слы́шания!</p>
				<p>
					<style>Богоро́дичен: </style>Словесе́м Твои́м после́дующе, Пречи́стая,/ вси ро́ди, ублажа́ем Тя, я́ко ро́ждшую Блаже́ннаго Бо́га,/ блаже́нны показа́вшего умы́ и челове́ки Боже́ственною благода́тию.
				</p>
				<p>
					<style>Ин</style>
				</p>
				<p>
					<style>Ирмо́с:</style> Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.
				</p>
				<p>Ты, обре́т Со́лнце ино́е, мы́сленное, в се́рдце и пу́ть соде́яв све́том Его́,/ дости́гл еси́, му́дре, Ду́ха си́лою гор преми́рных,/ и слы́шал, и ви́дел еси́,/ я́же не ле́ть су́ть слы́шати и ви́дети стра́стному ко́ему челове́ку.</p>
				<p>Иису́с тебе́ Еди́н бя́ше при́сно попече́ние,/ пи́ща язы́ка, се́рдца поуче́ние, дыха́ние, живо́т,/ Свет и сла́дость сладча́йшая,/ теплота́, просвеща́ющая помышле́ние, веселя́щая се́рдце,/ попаля́ющая стра́сти и слез источа́юща то́ки.</p>
				<p>Что ми зла́то, что ми ка́мень сапфи́р,/ что ми ина́го живота́ вожделе́ние?/ Мне пи́ща, сла́ва и весе́лие Богодухнове́нная твоя́ су́ть списа́ния, о́тче,/ в ни́хже наслажда́юся и, сия́я, источа́ю от оче́с сладча́йшия сле́зы.</p>
				<p>
					<style>Богоро́дичен: </style>О Мариа́м, мировожделе́нное и́мя!/ Ты, Де́во, посреде́ Бо́га стои́ши и челове́ков,/ и у́бо Бо́га соде́лала еси́ Челове́ка, челове́ки же — бо́ги благода́тию./ Благодари́м, Де́во, посре́дство Твое́ сие́, и́мже ве́сь мир спасла́ еси́.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ужасо́шася вся́ческая/ о Боже́ственней сла́ве Твое́й,/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>Любве́ горя́ огне́м в се́рдце твое́м,/ ве́сь во изступле́нии был еси́/ и Бо́гу еди́ному всему́, возлю́бленному от <style>Тебе</style>́, сраствори́лся еси́,/ я́коже еди́н дух бы́ти с Ним, свяще́ннейше.</p>
				<p>Се ны́не возсия́ Свет Боже́ственныя благода́ти!/ Се безсме́ртие ма́нны живо́тныя всем предлага́ется Симео́н, Боже́ственный оте́ц!/ Прииди́те и наслади́теся, живота́ жа́ждущии.</p>
				<p>Ри́торов красне́йший показа́вся ду́хом,/ я́же о Бо́зе и Боже́ственнем словеса́ боголе́пнейше богосло́вствовал еси́ нам,/ те́мже но́вый нарече́ся Богосло́в, тезоимени́те.</p>
				<p>
					<style>Богоро́дичен: </style>О Ма́ти всесве́тлая Све́та Пе́рваго,/ просвети́ ду́шу несве́тлую све́том Твои́м,/ я́ко да Свет ви́жду па́ки Пе́рвейший,/ И́же из Тебе́ озари́ нас и Тя просвети́вший,/ Сей бо от Све́та то́йжде.
				</p>
				<p>
					<style>Ин</style>
				</p>
				<p>
					<style>Ирмо́с:</style> Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя е́сть чужда́я тьма́, окая́ннаго?/ Но обрати́ мя и к све́ту за́поведей Твои́х/ пути́ моя́ напра́ви, молю́ся.
				</p>
				<p>О, мно́гаго дерзнове́ния, и́мже ко Влады́це всех обогати́лся еси́,/ ты бо, я́коже дру́гу, собесе́довал еси́ Ему́ в се́рдце твое́м/ и, я́коже отце́м ча́до обнимаемое, возглаша́л еси́:/ Иису́се, Иису́се мой сладча́йший!</p>
				<p>Бо́жия быв уста́, я́коже Бо́жии словеса́ глаго́ля, блаже́нне,/ ты бо Богодухнове́нными уче́ньми твои́ми и словесы́/ изве́л еси́ от недосто́йных мно́жество честны́х/ и досто́йны Небе́снаго Ца́рствия яви́л еси́.</p>
				<p>Ка́ко изреку́ ве́лие на тебе́ бы́вшее чу́до благода́ти?/ Ты бо свет сый, Свет зря и Све́ту совокупля́яся,/ во све́те и глаго́леши, и му́дрствуеши, и составля́еши списа́ния твоя́ светообра́зная.</p>
				<p>
					<style>Богоро́дичен: </style>И́маши, Влады́чице ми́ра, и́маши во́лею Твое́ю си́лу сопу́тствующую,/ я́ко еди́на ро́ждшая всеси́льнаго Сло́ва и Го́спода./ Те́мже, а́ще то́кмо восхоте́ла ми еси́ спасти́ся,/ легко́ аз, Де́во, спасу́ся.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
				</p>
				<p>Реку́ приснотеку́щую Боже́ственныя благода́ти,/ от мы́сленнаго Еде́ма истека́ющую,/ прииди́те, в пе́снех почти́м и живота́ струя́ми ея́ наслади́мся.</p>
				<p>Покая́ния учи́тель, пропове́дник просвеще́ния благода́ти,/ свяще́ннейший ны́не Симео́н ублажа́ется,/ поживший в ми́ре сем житие́м равноа́нгельским.</p>
				<p>Победи́в кре́постию Ду́ха, и труды́ воздержа́ния, и слеза́ми,/ Симео́не преподо́бне, стра́сти душе́вныя же и теле́сныя,/ к безстра́стию кра́йнему дости́гл еси́.</p>
				<p>
					<style>Богоро́дичен: </style>Бо́га безсе́менно зачала́ еси́, Де́во,/ и нетру́дно носи́ла еси́ во утро́бе Твое́й,/ нетле́нно же Сего́ родила́ еси́./ О, трегу́баго чудесе́!/ Кто не ужа́снется!
				</p>
				<p>
					<style>Ин</style>
				</p>
				<p>
					<style>Ирмо́с:</style> Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.
				</p>
				<p>Ду́ха Боже́ственную благода́ть, преподо́бне о́тче, в се́рдце, я́ко исто́чник, стяжа́в,/ и во́ды живы́я Богому́дрия пото́ки источи́л еси́,/ и бразды́ душе́вныя, жа́ждею истоще́нный, напои́л еси́.</p>
				<p>Даде́ся ти и чуде́с си́ла, и исцеле́ний благода́ть, о о́тче,/ я́ко да ничи́мже ме́ньше бу́деши святы́х,/ те́мже, и живы́й, и уме́рый, твори́л еси́ чудеса́ мно́га, му́дре,/ и исцеле́ния си́лою Ду́ха.</p>
				<p>Удивля́хуся лю́дие, слу́шающе му́дрость слове́с твои́х,/ и, я́коже иногда́ иуде́е вопия́ху о Христе́,/ си́це си́и, о́тче, взыва́ху:/ благода́ть слове́с мно́гая и му́дрость ему́ отку́ду даде́ся?</p>
				<p>
					<style>Богоро́дичен: </style>Ру́це Твои́ и сосцы́, о Влады́чице, Сы́ну Твоему́ хода́тайствующи, яви́,/ совокупи́ с Твои́ми, Де́во, страда́ньми О́наго крест, и копие́, и я́звы, и тро́сть,/ и та́ко уми́лостиви Его́ к нам, мно́го согреши́вшим.
				</p>
				<p>
					<style>Конда́к, глас 3.</style>
				</p>
				<p>
					<style>Подо́бен:</style> Де́ва дне́сь:
				</p>
				<p>Све́том просвеще́н Трисо́лнечным, Богому́дре,/ Богосло́в яви́лся еси́ Пребоже́ственныя Тро́ицы./ Свы́ше прему́дростию слове́с обогати́вся,/ источи́л еси́ Богому́дрия Боже́ственныя струи́,/ от ни́хже пию́ще, вопие́м:/ ра́дуйся, треблаже́нне Симео́не Богонауче́нне.</p>
				<p>
					<style>И́кос:</style>
				</p>
				<p>Пресвяты́й Дух, И́же пре́жде ры́бари некни́жныя умудри́/ и ри́торы и Богосло́вы их показа́,/ Той и в после́дняя времена́, в чи́стей твое́й душе́ всели́вся, Симео́не святе́йший,/ ри́тора ри́торов и Богосло́ва тя прему́дра из некни́жнаго и нему́драго соде́ла,/ добропи́шуща и ди́вно излага́юща догма́ты пресу́щественнаго Богосло́вия/ и та́инства Боже́ственнаго Све́та/ и я́же в души́ та́йно быва́ющая разли́чная де́йства Боже́ственныя благода́ти Свята́го Ду́ха,/ и́хже и мы чте́ния наслажда́ющеся, тя ублажа́ем, достоблаже́ннейше о́тче,/ я́ко преесте́ственна и Небе́сна челове́ка,/ и, святы́й пра́здник твой любо́вию соверша́юще, согла́сно вопие́м:/ ра́дуйся, треблаже́нне Симео́не преподо́бне.</p>
				<p>
					<style>И чте́тся месяцесло́в дня, си́речь 12 октября́. Та́же глаго́лем: В то́йже ме́сяц двенадцатаго числа́ па́мять пра́зднуем преподо́бнаго и Богоно́снаго отца́ на́шего Симео́на, Но́ваго Богосло́ва, пренесенную с 12 ма́рта, егда́ он преста́вися к Бо́гу, поели́ку сия́ па́мять совпадает с Вели́кой Четыредесятницей.</style>
				</p>
				<p>
					<style>Стихи́:</style>
				</p>
				<p>
					<emphasis>Пре́жде име́л еси́ язы́к вме́сто кни́ги,</emphasis>
				</p>
				<p>
					<emphasis>вме́сто же язы́ка и́маши ны́не кни́гу.</emphasis>
				</p>
				<p>
					<emphasis>Восхо́диши на двоюнадеся́тое Не́бо зве́здное, </emphasis>
				</p>
				<p>
					<emphasis>Симео́не!</emphasis>
				</p>
				<p>
					<emphasis>Того́ святы́ми моли́твами, Христе́ Бо́же наш,</emphasis>
				</p>
				<p>
					<emphasis>поми́луй и спаси́ нас. Ами́нь.</emphasis>
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>Излия́ся благода́ть во устне́ твои́ бога́тая свы́ше, о свяще́нне Симео́не,/ и полнота́ се́рдца даде́ся ти, я́ко песо́к морски́й,/ от тя Умудри́вшаго, я́коже иногда́ Соломо́ну.</p>
				<p>Многосве́тлое и всезлато́е благода́ти и сия́нное со́лнце Це́ркве Христо́вы,/ честну́ю проходя́щее всю тве́рдь и тре́звости сия́ющее блиста́ньми,/ Симео́н да похва́лится!</p>
				<p>Слове́снейший слове́сных, Богонауче́нный и духоно́сный,/ ты Богосло́в Христо́в показа́лся еси́ конце́м земли́, Симео́не преподо́бне,/ напе́рсный вторы́й и Григо́рий, огнедухнове́нный Богосло́в.</p>
				<p>
					<style>Богоро́дичен: </style>Огнеобра́зный престо́ле и пла́меннейшее Христа́ Всецаря́ высо́кое не́бо,/ от вся́кия стра́сти ни́зменныя мя свободи́/ и бре́ннаго обстоя́ния, Присноде́во Мари́е!
				</p>
				<p>
					<style>Ин</style>
				</p>
				<p>
					<style>Ирмо́с:</style> От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще:/ отце́в Бо́же, благослове́н еси́.
				</p>
				<p>Не памятозло́бив показа́лся еси́, христоподража́телен ве́сь и тиша́йший,/ враги́ бо, о́тче, и́же тя уби́ти иска́ху, благоде́тельствовал еси́ всегда́,/ до́ндеже их дарми́ дру́ги себе́ соде́лал еси́.</p>
				<p>Ты, ключе́й обогати́вся, Писа́ний Ду́ха благода́тию, преподо́бне,/ егда́ восхоте́л еси́, о́тче, отве́рзл еси́ нетру́дно/ и сло́вом показа́л еси́ сокро́вище Писа́ний утае́нное.</p>
				<p>Ты, очи́стив те́ло от страсте́й, треблаже́нне,/ ду́шу же свободи́в сладостра́стия и ум от пристра́стия,/ мертв был еси́ те́лом и пре́жде сме́рти плотски́я ду́хом воскреси́л еси́.</p>
				<p>
					<style>Богоро́дичен: </style>Боже́ственных сия́ний неистощи́мый исто́чник Ты, Де́во, была́ еси́,/ глуби́н сокрове́нных и непостижи́мости Бо́жия явле́ние/ и избра́нное Бо́гом пре́жде век наме́рение.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>О́троки благочести́выя в пещи́/ Рождество́ Богоро́дичо спасло́ е́сть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Яви́лся еси́ мы́сленный, всеблаже́нне, рай, во Еде́ме Богонасажде́нный,/ име́я посреде́ тебе́, я́ко дре́во жи́зни, цвету́щее сладкопло́дное, Христа́ прозя́бшаго, преподо́бне,/ о́крест же, я́ко древеса́, крася́щаяся плода́ми же и листа́ми, —доброде́тели вся́ческия.</p>
				<p>Уподо́бился еси́ купцу́, о не́мже рече́ Христо́с, Симео́не преподо́бне,/ ты бо, я́же стяжа́л еси́, вся про́дал еси́/ и би́сер прия́л еси́ многоце́нный, его́же сокры́л еси́ вну́трь се́рдца,/ и возвесели́лся еси́ о сем неизрече́нно.</p>
				<p>Но́вое не́бо узре́ся, о́тче,/ Го́спода, я́коже со́лнце превели́кое, све́тлое и златоза́рнейшее име́я в пе́рсех твои́х,/ и, я́коже луну́ всесве́тлую, среброблиста́ющую, благода́ть Ду́ха стяжа́в,/ и, я́коже све́тлыя зве́зды, честна́я списа́ния твоя́.</p>
				<p>
					<style>Богоро́дичен: </style>Свята́го Святы́х я́ко ро́ждши, во святы́х при́сно Почива́юща,/ и я́ко еди́на воздви́гшая побе́ду на враги́ неви́димыя, Пречи́стая,/ ум соблю́дшая па́че смы́сла неразу́мнаго,/ нарица́ешися от всех пра́ведно Пресвята́я.
				</p>
				<p>
					<style>Ин</style>
				</p>
				<p>
					<style>Ирмо́с:</style> Седмери́цею пе́щь/ халде́йский мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.
				</p>
				<p>Жела́ния Боже́ственная име́л еси́ в се́рдце твое́м, свя́те,/ я́же су́ть Бо́га Свет неизрече́нный,/ отону́дуже Богоприя́тен и обоже́н ве́сь был еси́,/ ве́сь пребыва́я в Возлю́бленном от <style>Тебе</style>́,/ и страстьми́ стражда́ Боже́ственныя одержи́мости и изступле́ния,/ и стиха́ми пе́сни любве́ спису́я,</p>
				<p>Тро́йчески узре́л еси́ Тро́ицу несозда́нную —/ Ум, Сло́во и Дух — умо́м, сло́вом и ду́хом,/ Еди́ницу же а́бие едини́чне воспе́л еси́,/ соедини́в воеди́но ум твой, сло́во и дух,/ и естество́м был еси́ по о́бразу Бо́жию,/ хоте́нием же показа́лся еси́ по подо́бию, о́тче.</p>
				<p>Глубины́ смире́ния дости́гл еси́, приснопа́мятне,/ е́же Сам Дух сотвори́ во утро́бе твое́й,/ отту́ду сподо́бился еси́ на высоту́ соверше́нства взы́ти, му́дре, ели́ко возмо́жно челове́ком,/ и Ду́ха испо́лнитися дарова́ний разли́чных,/ и А́нгел яви́тися, я́ко безпло́тный, во пло́ти.</p>
				<p>
					<style>Богоро́дичен: </style>Но́щь греха́ отвсю́ду обы́де мя, окая́ннаго,/ просвеще́ние бо бы́ти пи́щу непщева́х,/ отону́дуже измени́хся недо́брым измене́нием, к те́мным приходя́ деяниям./ Свет ро́ждшая, просвети́ мя, Де́во,/ и Боже́ственным измене́нием измени́ мя всего́.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
				</p>
				<p>Ра́дуйся ны́не ра́достию вои́стинну безконе́чною и неизрече́нною, Симео́не треблаже́нне,/ иде́же селе́ние ра́дости благода́тное,/ пла́кася бо зде вре́менне, на Небесе́х уте́шился еси́/ и весели́шися ве́чно ра́достным и блаже́нным весе́лием.</p>
				<p>Зри́ши сла́дкаго Иису́са лице́м к лицу́,/ Его́же пре́жде зре́ти сподо́бился еси́, но зерца́лом в гада́нии./ Наслаждайся у́бо, свя́те, взыгра́й и лику́й, приобща́яся ны́не Возлю́бленнаго тобо́ю,/ и нас, почита́ющих тя, помина́й.</p>
				<p>Приими́ пе́снь сию́, ю́же прино́сим, Симео́не преподо́бне,/ я́ко ме́ньший дар мно́гаго до́лга, его́же к тебе́ и́мамы,/ и награ́ду про́сим дарова́ти, Ду́ха благода́ть, и нам, моли́твами твои́ми,/ ю́же зло́бою мно́гою отврати́хом от себе́.</p>
				<p>
					<style>Богоро́дичен: </style>Творе́ния и Созда́теля Посредница несре́дственне пребыла́ еси́, Чи́стая,/ те́мже и полноту́ всех благода́тей прие́млеши, Всенепоро́чная,/ и подае́ши всем челове́ком же и А́нгелом,/ отону́дуже пода́ждь сию́ и нам, Влады́чице, непотре́бным рабо́м Твои́м.
				</p>
				<p>
					<style>Ин</style>
				</p>
				<p>
					<style>Ирмо́с:</style> Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бы́сть простра́ннейшее Небе́с/ Тем Тя, Богоро́дицу,/ А́нгелов и челове́к чинонача́лия велича́ют.
				</p>
				<p>Неве́сте Царя́ Христа́ — Це́ркви, му́дре, твоя́ словеса́ оста́вил еси́,/ я́ко невестину красну́ и пе́стру ри́зу,/ я́ко златоби́серный вене́ц, и сосу́д, и ковче́г,/ я́ко ого́рлицы
					<a type="note" xlink:href="#note31">31</a> же, и гри́вны
					<a type="note" xlink:href="#note32">32</a>, и пе́рстни, и ушеря́зи
					<a type="note" xlink:href="#note33">33</a>.
				</p>
				<p>Чин преступи́л еси́ ра́бский и нае́мников да́же превозше́л еси́/ и, я́коже сын отцу́, ны́не предстои́ши Христу́,/ и́скренний и и́стинный, зря́щий и зри́мый от Него́, обожа́емь несре́дственне,/ Христу́ сонасле́дник и насле́дник Бо́жий, свя́те.</p>
				<p>Вем, я́ко не сме́ет язы́к восхвали́ти тя, Симео́не,/ бо́га по благода́ти су́ща./ Но па́ки вем, я́ко твое́ человеколю́бие прие́млет и еди́ное наме́рение души́./ Сего́ ра́ди приими́ моя́ сия́ пе́ния, треблаже́нне,/ я́коже оте́ц отроча́те косноязы́чия.</p>
				<p>
					<style>Богоро́дичен: </style>Уте́шительницу предлага́ем к Бо́гу Тя, Де́во, раби́ Твои́ вси,/ те́мже, Чи́стая, моли́тву принеси́ Твоему́ Сы́ну, Отцу́ же и Ду́ху,/ Еди́ному всех Творцу́, Тро́ице Святе́й,/ я́ко да нас уще́дрит и спасе́т, всего́ ми́ра Спаси́тельнице.
				</p>
				<p>
					<style>Свети́лен, глас 2</style>.
				</p>
				<p>
					<style>Подо́бен:</style> Жены́, услы́шите:
				</p>
				<p>Богосло́ва вси Симео́на благопохва́лим,/ мона́шествующих удобре́ние и свяще́нников сла́ву,/ Богосло́вов похвалу́ и ве́рных украше́ние,/ благода́ти трубу́ и Це́ркве Христо́вы живоно́сное свети́ло.</p>
				<p>
					<style>Сла́ва, глас то́йже.</style>
				</p>
				<p>
					<style>Подо́бен:</style> Со ученики́ взы́дем:
				</p>
				<p>Чу́вственное у́бо со́лнце, заутро восходя́ще, просвеща́ет мир ве́сь,/ дости́гше же за́пада, оба́че своя́ скрыва́ет лучи́./ Ты же, преподо́бне о́тче, со́лнце яви́лся еси́ незаходи́мое,/ в но́щи и во дни свяще́нными словесы́ твои́ми просвеща́я ве́сь мир,/ те́мже со́лнца был еси́ чу́вственнаго вельми́ лу́чший.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>По Бо́зе, Пренепоро́чная, Ты Бог показа́лася еси́,/ Втори́чная иму́щи Святы́я Тро́ицы,/ ве́ры нача́ло пе́рвое и наде́жды основа́ние,/ утвержде́ние дея́ния и олта́рь Богозре́ния,/ краестро́чие проро́ков всех и Писа́ний скрижа́ль,/ небесе́ и земли́ зна́мение и стихи́я ми́ра.</p>
				<p>
					<style>На хвали́тех стихи́ры на 4, глас 1.</style>
				</p>
				<p>
					<style>Подо́бен:</style> Небе́сных чино́в;
				</p>
				<p>Прииди́те, ве́рных ли́цы,/ торжеству́им Но́ваго Симео́на Богосло́ва па́мять/ и сего́ о́бразу свяще́нному благоче́стно поклони́мся,/ первоо́бразу воздаю́ще чрез него́ че́сть и поклоне́ние.</p>
				<p>Блаже́нных наро́ди ны́не свеселя́тся/ ду́ху твоему́, о́тче, невеще́ственному на Небеси́,/ мы же, твои́ раби́,/ свяще́нная твоя́ списа́ния иму́ще и пользуя их,/ душе́вно на земли́ весели́мся.</p>
				<p>Тро́ичность души́ твое́й очи́стив, преподо́бне,/ от скве́рны вся́кий доброде́телей тро́ицею —/ поще́нием, и любо́вию, и моли́твою —/ Тро́ицы был еси́ Пребоже́ственныя храм свяще́нный,/ Симео́не, о́тче приснопа́мятне.</p>
				<p>Светонача́льныя Тро́ицы ны́не облиста́емь бога́тными луча́ми,/ Симео́не Богосло́ве,/ моли́ся непреста́нно о нас,/ ве́рою чту́щих тя/ и святу́ю твою́ па́мять ра́достно соверша́ющих, всехва́льне.</p>
				<p>
					<style>Сла́ва, глас 8</style>:
				</p>
				<p>Кто возглаго́лет широту́ любве́,/ ю́же к бли́жнему име́л еси́, Симео́не святе́йший?/ Ты бо, не то́кмо живы́й,/ словесы́ и де́лы ко двору́ Небе́сному наставля́л еси́ ста́до Христо́во,/ но и по сме́рти, я́коже оте́ц любе́зный,/ в сосцы́ возрасти́тельныя и в кре́пкую пи́щу/ Богому́друю твою́ кни́гу нам пре́дал еси́,/ е́юже пита́вши в му́жа соверше́нна/ и в ме́ру во́зраста Христо́ва возво́димся./ Вои́стинну удобри́шися пе́сненно се́рдце и уста́ твоя́/ от вина́ ди́внаго обоже́ния,/ его́же и нас улучи́ти сподо́би/ ко Го́споду моли́твами твои́ми.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Влады́чице, приими́ моли́твы раб Твои́х,/ и изба́ви нас/ от вся́кия ну́жды и печа́ли.</p>
				<p>
					<style>Славосло́вие вели́кое и отпу́ст. И быва́ет пома́зание бра́тии еле́ем от лампа́ды преподо́бнаго.</style>
				</p>
				<p>
					<style>Стихи́ры на целова́ние, глас 5:</style>
				</p>
				<p>Прииди́те, Тро́ицы рачи́теля/ и вели́каго в преподо́бных служи́теля Христо́ва,/ мона́шествующих похвалу́ и по́стников сла́ву 
					<strong>–</strong>/ Но́ваго Богосло́ва пе́сньми почти́м.
				</p>
				<p>Богоблагода́тнаго Симео́на любо́вию восхва́лим,/ ту́не просвеща́ющаго/ и́же с благогове́нием и внима́нием велича́йшим/ Боже́ственную его́ кни́гу чту́щих.</p>
				<p>В Боже́ственном до́му твое́м и хра́ме/ ны́не соше́дшеся,/ тебе́ припаде́м благогове́йно,/ просвеще́ния прося́ще и грехо́в разреше́ния,/ Симео́не, моли́твами твои́ми, я́же ко Го́споду.</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́нов преподо́бнаго, пе́снь 3-я пе́рваго кано́на и пе́снь 6-я втора́го кано́на. Проки́мен, глас 1:</style> Уста́ моя́ возглаго́лют прему́дрость/ и поуче́ние се́рдца моего́ ра́зум. 
					<style>Стих:</style> Уста́ пра́веднаго поуча́тся прему́дрости, и язы́к его́ возглаго́лет суд. 
					<style>Апо́стол к Гала́том, зача́ло 213. Аллилу́ия, глас 6</style>: Блаже́н муж, боя́йся Го́спода, в за́поведех Его́ восхо́щет зело́. 
					<style>Стих:</style> Си́льно на земли́ бу́дет се́мя его́. 
					<style>Ева́нгелие от Луки́, зача́ло 24. Прича́стен:</style> В па́мять ве́чную:
				</p>
				<p>
					<style>Примечание Преосвященного Парфения, епископа Левкийского.</style>
				</p>
				<p>
					<style>Не смущайся, человече, частым отождествлением святости с обожением преподобным Никодимом Святогорцем, автором сего Богослужебного последования, да и самим преподобным Симеоном, Новым Богословом, но смотри в православной Минеи следующие тексты:</style>
				</p>
				<p>
					<style>4 ма́рта, преподо́бнаго Гера́сима Иорданскаго, седа́лен по́сле 3-й пе́сни кано́на:</style> «положе́нием бог был еси́».
				</p>
				<p>
					<style>8 июля, великому́ченика Прокопия. Сла́ва стихи́р стихо́вных на вече́рне:</style> «положе́нием бог был еси́, обожа́емь прича́стием».
				</p>
				<p>
					<style>6 а́вгуста, Преображе́ние Госпо́дне, 2-го кано́на 9-я пе́снь, тропа́рь 1:</style> «Да Твое́ пока́жеши я́ве неизрече́нное второ́е сни́тие, я́ко да вы́шний Бог яви́шися, посреде́ стоя́ бого́в апо́стол на Фаво́ре».
				</p>
				<p>
					<style>4 сентября, проро́ка Моисе́я, 4-я стихи́ра на Го́споди, воззва́х: </style>«и е́же обожи́тися над фарао́ном, я́ко бог, обе́том и благода́тию стяжа́в».
				</p>
				<p>
					<style>20 ноября́, преподо́бнаго Григо́рия Декаполи́та, на у́трени свети́лен:</style> «Святы́ни храм был еси́, иера́рше, по Боже́ственному же прича́стию ны́не бог быва́еши и рая́ граждани́н».
				</p>
				<p>
					<style>23 ноября́, святи́теля Амфило́хия Икони́йскаго, свети́лен:</style> «бог положе́нием быв».
				</p>
				<p>
					<style>У святого Василия Великого есть мысль такая:</style> «Я человек, но мне поставлена задача быть богом».
				</p>
				<p>«Аз <style>рех</style>: бо́зи есте́, и сы́нове Вы́шняго вси» 
					<style>(<a xlink:href="https://azbyka.ru/biblia/?Ps.81:6&amp;c~r&amp;rus">Пс. 81, 6</a>; <a xlink:href="https://azbyka.ru/biblia/?Jn.10:34&amp;c~r&amp;rus">Ин. 10, 34</a>).</style>
				</p>
			</section>
			<section>
				<title>
					<p>Кано́н умили́тельный преподо́бному и Богоно́сному отцу́ на́шему Симео́ну, Но́вому Богосло́ву Творе́ние Гера́сима мона́ха, Микраянни́та</p>
				</title>
				<p>
					<style>Благослови́вшу свяще́ннику, начина́ем:</style> Го́споди, услы́ши: 
					<style>(псало́м 142), сла́ва, и ны́не: </style>Бог Госпо́дь: 
					<style>со стихи́.</style>
				</p>
				<p>
					<style>Та́же тропа́рь,</style>
					<style>глас 4</style>.
				</p>
				<p>
					<style>Подо́бен:</style> Вознесы́йся на Крест во́лею:
				</p>
				<p>Я́ко Све́та Трисо́лнечнаго зри́тель/ и та́инственнаго Богосло́вия сказа́тель,/ освяще́нне Симео́не, о́тче наш,/ испроси́ душа́м на́шим просвеще́ния свы́ше/ и страсте́й отгони́ от нас мглу,/ я́ко бо, служи́тель ве́лий Христо́в,/ всем подае́ши поле́зная, преподо́бне.</p>
				<p>
					<style>Сла́ва, то́йже. И ны́не,</style>
					<style>Богоро́дичен</style>.
				</p>
				<p>Не умолчи́м никогда́, Богоро́дице,/ си́лы Твоя́ глаго́лати, недосто́йнии,/ а́ще бо Ты не бы предстоя́ла моля́щи,/ кто бы нас изба́вил от толи́ких бед,/ кто же бы сохрани́л доны́не свобо́дны?/ Не отсту́пим, Влады́чице, от <style>Тебе</style>́,/ Твоя́ бо рабы́ спаса́еши при́сно от вся́ких лю́тых.</p>
				<p>
					<style>Псало́м 50 и кано́н, глас 8, без ирмосо́в, его́же краегране́сие:</style> Боже́ственный нам свет пода́ждь, Богосло́ве. 
					<style>Гера́сима.</style>
				</p>
				<p>
					<style>Пе́снь 1. Ирмо́с:</style>
					<emphasis>Во́ду проше́д:</emphasis>
				</p>
				<p>От Бо́га я́ко прия́л еси́ ще́дро, Симео́не Богому́дре, Свет Боже́ственный в душе́,/ отгони́ мрак ума́ моего́ и на дела́ Све́та мя подви́гни.</p>
				<p>Возгоре́лся еси́, Богопросла́вленне Симео́не, огне́м живоно́сным любве́ Христо́вой,/ сего́ ра́ди огне́м моли́тв твои́х попали́ те́рния страсте́й мои́х.</p>
				<p>От скве́рны вся́кия земны́я очи́сти, о́тче, се́рдца на́ша, Богосло́ве,/ моли́твами твои́ми ко Христу́/ и согреше́ний нам подава́й оставле́ние.</p>
				<p>
					<style>Богоро́дичен: </style>Всесве́тлое селе́ние Бо́жие,/ омраче́нную заблужде́нием зло́бы ду́шу мою́ просвети́, Богоро́дице,/ светоза́рным Твои́м предста́тельством и благода́тию.
				</p>
				<p>
					<style>Пе́снь 3. Ирмо́с:</style>
					<emphasis>Небе́снаго кру́га:</emphasis>
				</p>
				<p>Ум твой я́ко испо́лнив Боже́ственныя благода́ти,/ Богосло́вия яви́лся еси́ таи́нник Богому́дрый,/ и́мже наста́ви и озари́, о́тче, помышле́ние на́ше к житию́ Боже́ственному.</p>
				<p>Те́плая твоя́ моли́тва, я́же ко Христу́, преподо́бне,/ да бу́дет исто́чник ра́дости па́че ума́, и страсте́й врачева́ние,/ и наста́вник в Го́рняя, Симео́не блаже́нне, пра́зднующим тя.</p>
				<p>Тайноводи́тель яви́лся еси́ та́инств святы́х,/ сего́ ра́ди введи́ в та́йну, о́тче, умо́м Богому́дрым/ к лу́чшему позна́нию и та́инственным восхожде́нием Боже́ственнаго сою́за благохва́лящих тя.</p>
				<p>
					<style>Богоро́дичен: </style>Иису́са Спа́са и Вино́вника вся́ческих родила́ еси́ неизрече́нно, Де́во,/ мир обновля́юща от дре́вния кля́твы./ Сего́ ра́ди и мое́ се́рдце покая́ния дея́ньми обнови́, молю́ся.
				</p>
				<p>
					<style>Катава́сия:</style> Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.
				</p>
				<p>По 3-й пе́сни:</p>
				<p>Спаси́, Симео́не Богосло́ве освяще́нне,/ многообра́зных жите́йских обстоя́ний/ к те́плому заступле́нию твоему́ притека́ющих.</p>
				<p>При́зри благосе́рдием, Всепе́тая Богоро́дице,/ на мое́ лю́тое телесе́ озлобле́ние/ и исцели́ души́ мое́й боле́знь.</p>
				<p>
					<style>Ектения́:</style> Поми́луй нас, Бо́же: 
					<style>и седа́лен, глас 2.</style>
				</p>
				<p>
					<style>Подо́бен:</style> Моле́ние те́плое:
				</p>
				<p>Све́том Боже́ственным просвети́вый се́рдце твое́,/ просвеща́еши непреста́нно на́ша помышле́ния луча́ми слове́с твои́х, Симео́не Богосло́ве блаже́нне./ Сего́ ра́ди вопие́м ти ве́рно:/ от мра́ка страсте́й нас изба́ви.</p>
				<p>
					<style>Пе́снь 4.</style>
					<style>Ирмо́с:</style>
					<emphasis>Услы́шах, Го́споди:</emphasis>
				</p>
				<p>Ум Богому́дрый да́ждь ми, о́тче, уче́нием Боже́ственных слове́с твои́х,/ из ни́хже проистека́ет благода́ть оби́льная и услажда́ет души́ на́ша.</p>
				<p>Просвеще́нием Боже́ственнаго Ду́ха, твои́ми светоно́сными моли́твами, преподо́бне,/ просвети́ мое́ помышле́ние, Симео́не треблаже́нне, и наста́ви.</p>
				<p>Я́ко друг Христо́в и́стинный,/ Того́ вседуше́вно люби́ти, преподо́бне, укрепи́ мя благода́тию твое́ю/ и тле́ннаго отклони́ прикоснове́ния.</p>
				<p>
					<style>Богоро́дичен: </style>Спасе́ния сподо́би Твои́ми ма́терними моли́твами ко Го́споду, Богоро́дице Присноде́во,/ и́скренно Тя ублажа́ющих.
				</p>
				<p>
					<style>Пе́снь 5.</style>
					<style>Ирмо́с:</style>
					<emphasis>Просвети́ нас:</emphasis>
				</p>
				<p>Сла́вы Боже́ственныя Богосло́в но́вый яви́лся еси́./ Сего́ ра́ди изба́ви безсла́вия мя страсте́й, Симео́не,/ Уте́шителя Богодухнове́нный орга́н.</p>
				<p>Одожди́, Симео́не Богоблаже́нне, свы́ше ро́су благода́ти нам,/ изсо́хшим ко́знями супоста́та.</p>
				<p>Уста́ Бо́жия многому́дрыя, Симео́не, узре́л еси́,/ сего́ ра́ди исхити́ из уст врага́, и́хже ле́стию лука́вый поглоти́.</p>
				<p>
					<style>Богоро́дичен: </style>Престо́л Бо́жий, Богоро́дице, узре́лася еси́ одушевле́нный/ и черто́г пресве́тлый, Чи́стая,/ Ро́ждшагося от крове́й Твои́х ми́лости ра́ди.
				</p>
				<p>
					<style>Пе́снь 6.</style>
					<style>Ирмо́с:</style>
					<emphasis>Моли́тву пролию́:</emphasis>
				</p>
				<p>Уязви́ся чи́стое се́рдце твое́ сия́нием Боже́ственныя Тро́ицы./ Сего́ ра́ди и мое́ се́рдце богому́дро яви́ Боже́ственный сосу́д, молю́ся, дыха́ния Бо́жия,/ Симео́не Богосло́ве блаже́нне.</p>
				<p>Ум твой зерца́ло Боже́ственное яви́ся, отража́ют, свет невеще́ственный ми́ру./ Сего́ ра́ди ум наш соде́лай чист, о́тче,/ и восприе́млющ твое́ю благода́тию Небе́сное прича́стие, Симео́не, жития́ све́тлостию.</p>
				<p>Просвети́вый чу́вства твоя́ душе́вная, о́тче, всеце́ло освяти́лся еси́./ Сего́ ра́ди си́лы душе́вныя на́ша ко Христу́, Симео́не, окрыли́,/ да освяще́ния живота́ доброде́тельнаго причасти́мся, свя́те.</p>
				<p>
					<style>Богоро́дичен: </style>Зижди́тель и Творе́ц вся́ческих, воплоти́выйся от чи́стых Твои́х крове́й,/ святе́йшую Тя показа́ вся́ческих и небе́с ши́ршую, Пречи́стая./ Сего́ ра́ди стесне́ния страсте́й изба́ви нас, Богоро́дице.
				</p>
				<p>
					<style>Катава́сия:</style> Моли́тву пролию́ ко Го́споду и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.
				</p>
				<p>
					<style>По 6-й пе́сни:</style> Спаси́, Симео́не: При́зри благосе́рдием: 
					<emphasis>
						<style>(зри выше).</style>
					</emphasis>
					<style> Ектения́ ма́лая.</style>
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен:</style> Крове́й твои́х:
				</p>
				<p>Я́ко Богосло́в Бо́жий Боже́ственнейший/ и моли́твенник наш ве́лий ко Го́споду,/ при́сно, Симео́не, моли́ дарова́ли нам грехо́в проще́ние/ и живота́ исправле́ние, преподо́бне.</p>
				<p>
					<style>Проки́мен преподо́бнаго и Ева́нгелие от Матфе́я, зача́ло 43.</style>
				</p>
				<p>
					<style>Стихи́ра, глас 6.</style>
				</p>
				<p>
					<style>Подо́бен:</style> Все отло́жше:
				</p>
				<p>Все се́рдце твое́ свет озари́в Боже́ственный,/ столп небосве́тлый показа́ тя, Симео́не, конце́м земли́,/ всех наставля́ют к животу́ лу́чшему./ Сего́ ра́ди тебе́ мо́лимся:/ изба́ви нас от тьмы́, искуше́ний же и ско́рби/ и вся́кия напа́сти ны́не те́мнаго миродержи́теля/ и дела́ Све́та помоги́ нам твори́ти,/ да Го́рней све́тлости прича́стницы бу́дем.</p>
				<p>
					<style>Спаси́, Бо́же, лю́ди Твоя́: Го́споди, поми́луй, 12. Ми́лостию и щедро́тами:</style>
				</p>
				<p>
					<style>Пе́снь 7. Ирмо́с:</style>
					<emphasis>От Иуде́и доше́дше:</emphasis>
				</p>
				<p>Да́ром Боже́ственным обогати́выйся, Симео́не Богосло́ве досточу́дне,/ уз веще́ственных и вся́каго пристра́стия нас изба́ви,/ я́ко наста́вник и просвети́тель наш к Бо́гу.</p>
				<p>Оби́ды вся́кия, коварнаго велиа́ра, Симео́не преподо́бне,/ и вре́да, и бед, и вся́каго лука́ваго обстоя́ния нас твои́м предста́тельством изба́ви ско́ро.</p>
				<p>Возделати Боже́ственный страх — нача́ло доброде́тельнаго жития́, блаже́нно,/ и тве́рдо ше́ствовати по стезя́м Го́спода, Симео́не,/ сподо́би име́ющих бога́тство тя, предста́теля те́плаго, Богосло́ве.</p>
				<p>
					<style>Богоро́дичен: </style>От пречи́стаго чре́ва Твоего́ воплоти́выйся неизрече́нно Преесте́ственный,/ обожи́ естество́ на́ше, па́дшее пре́жде преступле́нием,/ Богороди́тельнице Чи́стая, сме́ртных спасе́ние.
				</p>
				<p>
					<style>Пе́снь 8. Ирмо́с:</style>
					<emphasis>Небе́снаго:</emphasis>
				</p>
				<p>То́ки слов, о Симео́не Богосло́ве, ороси́ наш ум и се́рдце, я́ко да безстра́стия возрасти́м цве́ты.</p>
				<p>Свы́ше при́зри на ны, чад твои́х, о́тче,/ предстоя́щих твоему́ Боже́ственному о́бразу,/ и пода́ждь всем оте́ческая твоя́ дая́ния.</p>
				<p>Прему́дростию Боже́ственною озаря́емь, о́тче,/ мудрова́ния, я́же супроти́в нас, стра́шнаго велиа́ра вконе́ц упраздни́ и разори́.</p>
				<p>
					<style>Богоро́дичен: </style>Уврачу́й, Де́во, сокруше́ние души́ мое́й благоутро́бным Твои́м судо́м и сострада́нием,/ да Тя сла́влю, Препросла́вленная.
				</p>
				<p>
					<style>Пе́снь 9. Ирмо́с:</style>
					<emphasis> Вои́стинну Богоро́дицу:</emphasis>
				</p>
				<p>Не преста́й, Богосло́ве, та́инственне подава́ти оте́ческая предста́тельства твоего́/ ще́драя дарова́ния нам, ча́дом твои́м.</p>
				<p>Но́вый Богосло́ве, Симео́не вели́кий,/ вели́ких боле́зней и скорбе́й изба́ви несумне́нным се́рдцем тя блажа́щих.</p>
				<p>Вод греха́ изба́ви мя, о́тче,/ и пото́ков благода́ти испо́лни ны́не жа́ждущую ду́шу мою́, Симео́не преподо́бне.</p>
				<p>
					<style>Богоро́дичен: </style>Изведе́ от чре́ва Твоего́ зрак мой, Де́во,/ И́же во о́бразе Бо́жии Сло́во, я́ко Сопресто́льное,/ и вхо́ды живота́ разшири́л е́сть ми.
				</p>
				<p>Досто́йно е́сть: 
					<style>и велича́ния:</style>
				</p>
				<p>Ра́дуйся, Богопросла́вленне Симео́не, Но́вый Богосло́ве Це́ркве Христо́вой,/ ра́дуйся, Небе́сных зри́телю та́инств Све́та Трисо́лнечнаго,/ свети́льниче многосве́тлый.</p>
				<p>Восше́дый ве́сь превы́ше земны́х,/ непристу́пной мглы дости́гл еси́ с пло́тию, Симео́не треблаже́нне, зре́ний Го́рних,/ и ве́сь обожился еси́ Святы́м Ду́хом.</p>
				<p>Уста́ твоя́ Боже́ственная, я́ко исто́чник,/ источи́ ми́ру то́ки Боже́ственных увещаний, жи́зни ве́чныя,/ подаю́ще нам, Симео́не Богому́дре, обоже́ния благода́ть.</p>
				<p>Сло́во твое́ Боже́ственная ма́нна жи́зни, мед из ка́мени,/ роса́ Боже́ственныя прохла́ды, некта́р безстра́стия и вода́ нетле́ния/ зри́тся на́ми, о Симео́не, о Ду́хе.</p>
				<p>Изба́ви небреже́ния худа́го, тя́жкия ле́ности и земны́х удово́льствий нас, Богосло́ве,/ и воздви́гни всех к стяжа́нию награ́ды бде́нием лу́чшим.</p>
				<p>Сла́ву трисо́лнечную и све́тлую прие́мля в селе́ниях Небе́сных,/ да́ждь всем, о́тче, Свет Боже́ственный с Небесе́/ и бу́дущия сла́вы нас сподо́би.</p>
				<p>
					<style>Трисвято́е, обы́чныя тропари́, ектени́й и отпу́ст и пое́м стихи́ру, глас 2</style>.
				</p>
				<p>
					<style>Подо́бен:</style> Егда́ от Дре́ва:
				</p>
				<p>О́тче Богосло́ве Симео́не,/ сосу́де Небе́сных дарова́ний,/ Богосло́вия исто́чниче,/ Свята́го Ду́ха орга́не доброгла́сный,/ вся́кия ско́рби изба́ви/ и вся́кия ну́жды душе́вныя и теле́сныя/ моли́твами твои́ми всех, ве́рно тя чту́щих,/ и подава́й нам с Небесе́ свет,/ дави́дски стезя́м всегда́.</p>
				<p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли.</p>
				<p>Все упова́ние мое́ на Тя возлага́ю,/ Ма́ти Бо́жия,/ сохрани́ мя под кро́вом Твои́м.</p>
			</section>
			<section>
				<title>
					<p>Преподо́бный Симео́н, Но́вый Богосло́в</p>
				</title>
				<p>Преподобный Симеон, Новый Богосло́в родился в 949 году в местечке Галате в Пафлагонии (Малая Азия) от богатых и знатных родителей Василия и Феофании. Большая часть жизни преподобного Симеона совпала с одним из лучших периодов византийской истории, когда царствовал император Василий II (976–1025). Одиннадцатилетним подростком, сочетавшим в себе большие способности и кроткий, благоговейный нрав, преподобный Симеон был отправлен в Константинополь для обучения в столице. Закончив так называемые грамматические курсы, юноша был лично представлен императору, который включил его в число царедворцев. Перед молодым человеком открывалась блистательная карьера на государственном поприще, к которой его усердно склонял занимавший важное место при дворе родной дядя.</p>
				<p>Но к иному были направлены желания и помыслы благочестивого юноши, не прельщенного суетностью столичной жизни. Под влиянием духовных книг молодой человек стремился вступить на путь иночества. Господь послал ему в духовные руководители престарелого монаха Студийского монастыря Симеона Благоговейного. Богомудрый старец отговорил его от поспешных решений, советуя вооружиться терпением в ожидании того момента, когда благие устремления юной натуры превратят-ся в глубоко осознанную внутреннюю потребность и жизненную необходимость.</p>
				<p>Внимательно наблюдая за развитием своего послушника, пребывавшего в миру, старец Симеон наставлял его в чтении духовной литературы, помогал душеполезными назиданиями и советами. Один из таких советов стал для преподобного Симеона руководящим правилом всей его жизни: внимать и слушаться совести, которая является гласом Божиим в душе человека, внушает ему лишь то, что приближает к Богу.</p>
				<p>Вступив на путь суровой аскезы, преподобный Симеон ограничил себя хлебом и водой, все более и более углублялся в молитву во время продолжительных ночных бдений. «Слезы текли из его глаз, он умножал коленопреклонения, как если бы Господь присутствовал Сам, и молитвенно призывал Матерь Божию» — так, повествуя словно о некоем вымышленном юноше, преподобный Симеон рассказывает о своих молитвенных подвигах. Он сподобился благодатного просветления, во время которого ощутил себя окруженным неземным светом, «перестал ощущать и себя, и все окружающее».</p>
				<p>Такого рода подвижничество редко обходится без искушений. Не избежал их и преподобный Симеон. По прошествии шести лет жизни в Константинополе и постоянного общения со своим духовным отцом ему пришлось уехать к себе на родину, где он переменил образ жизни, поддавшись многим соблазнам. «Я был в таком состоянии, как если бы никогда не понимал или не слыхал святых слов Христовых, — писал впоследствии преподобный Симеон. — Но любовь и вера ко святому старцу осталась в моем несчастном сердце. И из-за нее, я думаю, Человеколюбивый Бог после прошествия стольких лет помиловал меня по его молитвам».</p>
				<p>Восприняв свое избавление от пут зла как великую милость благодатного Промысла, преподобный Симеон принял твердое решение вступить на иноческий путь. С благословения старца Симеона он стал послушником Студийского монастыря в возрасте двадцати семи лет. Здесь он следовал наставлениям своего духовного отца столь усердно, что вызвал неудовольствие со стороны игумена монастыря, который изгнал его из обители. Перейдя в соседнюю небольшую обитель во имя святого Маманта, именуемую Ксирокеркской, молодой послушник принял монашество. Предаваясь уединению, чтению и богомыслию, он целыми неделями соблюдал строгий пост, вкушал одни овощи и семена, лишь по воскресеньям присутствуя за братской трапезой. Малое время, отведенное для сна, он проводил на полу, подстилая овчину поверх рогожи. Никогда не произносил праздных слов, хранил трезвенное самоуглубление и старался не выходить из своей келлии. Принимая священнический сан в таком благорасположении, преподобный Симеон вторично сподобился великой благодати Божией: во время рукоположения он ощутил себя озаренным и проникнутым неземным духовным светом. Эта милость была воспринята им как знак особой ответственности, лежащей на совести пастыря стада Божьего, который «должен быть чист и телом, и тем паче душою, не запятнан никаким грехом, смиренен по внешнему нраву и сокрушен сердцем по внутреннему настроению». По свидетельству сподвижников преподобного Симеона, во время принесения Бескровной Жертвы лицо его становилось ангелоподобным и излучало такой яркий свет, что на него трудно было смотреть.</p>
				<p>В 980 году, когда преподобному Симеону исполнился 31 год, монахи обители святого Маманта избрали его своим игуменом. По свидетельству Никиты Стифата, автора Жития преподобного Симеона Нового Богослова, монастырь святого Маманта был в то время «не столько прибежищем и стадом монахов, сколько местом жительства мирских людей», что же до монахов из немногочисленной братии, то они «страдали от духовного голода». В своем первом Огласительном слове «О любви», адресованном братии монастыря, преподобный Симеон призвал монахов положить начало новой жизни в совершенной любви к Господу и людям.</p>
				<p>Приступив со страхом и благоговением к исполнению своих игуменских обязанностей, преподобный Симеон сделал предметом своих постоянных забот не только духовную, но и хозяйственную жизнь обители. Монастырь святого Маманта нуждался в то время в серьезных восстановительных работах, ибо большая часть монастырских зданий пришла в негодность. В конце концов обитель была обновлена, монастырская церковь отремонтирована, в ней был постлан мраморный пол, стены украшены иконами, а для богослужебных нужд была приобретена вся необходимая утварь. Улучшена была и монастырская трапеза.</p>
				<p>Со временем преподобному Симеону удалось превратить монастырь святого Маманта в цветущую обитель с многократно увеличенным числом насельников. Имя преподобного Симеона приобрело известность среди жителей Константинополя. За духовным руководством к нему обращались многие высокопоставленные лица.</p>
				<p>Однако нововведения преподобного Симеона, требовавшего неукоснительного соблюдения строгого монашеского устава, оказались не по силам для некоторой части насельников святой обители. Дело дошло до открытого выступления тридцати монахов, дерзнувших подать жалобу на своего игумена Патриарху Константинопольскому Сисинию II (996–999). Внимательно во всем разобравшись, Патриарх распорядился наказать жалобщиков изгнанием из монастыря и полностью поддержал преподобного Симеона, который, однако, по великой доброте своей простил своих недругов и сумел уговорить Патриарха вернуть заблудшее стадо в лоно родной обители.</p>
				<p>Через несколько лет, в 1005 году, преподобный Симеон передал игуменство своему ученику монаху Арсению, а сам поселился в одинокой келлии при монастыре для неотлучного пребывания с Богом в молитве и богомыслии.</p>
				<p>С этого времени начался новый этап в жизни святого подвижника. Дар учительства, который прежде выражался в частных и церковных поучениях, раскрылся теперь во всей своей полноте в многочисленных писаниях, дошедших до нас под общим названием «Слова преподобного Симеона, Нового Богослова». В это же время он приступает к написанию своих замечательных «Гимнов», законченных уже позже, в период своего изгнания.</p>
				<p>Изгнание преподобного Симеона из возрожденной им обители святого Маманта явилось результатом двухлетних преследований со стороны митрополита Никомидийского Стефана, человека хотя и образованного, но завистливого, весьма ревниво относившегося к славе богомудрого затворника. После тщетных попыток обнаружить что-либо предосудительное в писаниях и жизни преподобного Симеона митрополит Стефан придрался к установленному преподобным обычаю праздновать память своего духовного наставника Симеона Благоговейного. Сочтя этот обычай чрезмерно торжественным и необоснованным, митрополит Стефан, заручившись поддержкой отдельных архиереев, поднял кампанию против преподобного с такой шумихой, что в дело пришлось вмешаться самому Патриарху. Последний не усмотрел ничего зазорного в почитании преподобным Симеоном своего учителя, но, желая положить конец смуте, предложил ему найти себе место для жизни подальше от Константинополя.</p>
				<p>Так преподобный Симеон оказался в пустынной местности, принадлежавшей одному из его почитателей Христофору Фагуре, который предоставил ему возможность жить при небольшом храме во имя святой Марины. Он же выделил необходимые средства для основания обители, в которой преподобный Симеон собрал новое братство, установил в нем строгий устав и вновь удалился в молитвенное уединение.</p>
				<p>Здесь в тишине затвора, изредка нарушаемой приходящими за духовным наставлением, преподобный Симеон всецело предался богословскому и поэтическому творчеству. Молитвенные гимны, воплощенные им в стихотворной форме, охватывают широкий круг богословских тем, таких, как Святая Евхаристия и другие Таинства, монашество и мир, сознательный мистический опыт просветления и обожения, тайна спасения, учение о Пресвятой Троице и многие другие. Основной пафос и главная отличительная особенность богословского учения преподобного Симеона, Нового Богослова, заключаются в утверждении возможности ощутить и воспринять Бога еще в этой жизни — обожения, достигаемого посредством покаяния и причащения Телу и Крови Христовой. «Не говорите, — пишет он, — что невозможно принять Божественный Дух, не говорите, что без Него возможно спастись, не говорите, что кто-нибудь причастен Ему, сам того не зная, не говорите, что Бог невидим людям, не говорите, что люди не видят Божественного света или что это невозможно в настоящие времена! Это никогда не бывает невозможным, друзья! Но очень даже возможно желающим» (Гимн 27-й).</p>
				<p>С особенной силой преподобный Симеон призывал своих братьев следовать за Христом, Который есть «путь, истина и жизнь» (<a xlink:href="https://azbyka.ru/biblia/?Jn.14:6&amp;c~r&amp;rus">Ин. 14, 6</a>).</p>
				<p>Но это невозможно без созидания в себе сокрушенного и смиренного сердца. Смирение является «главной чертой христианина», мерой его близости к Богу, точно так же, как гордость есть мера удаленности от Бога. «Пусть некто возьмет все свое имущество, — пишет Симеон Новый Богослов, — и раздаст бедным, пусть постится, совершает бдения, спит на голой земле, творит молитвы день и ночь, а не взыщет от Бога стяжать себе сердце сокрушенное и смиренное, такой не получит никакой пользы от трудов своих» (Слово 31-е).</p>
				<p>Вся жизнь преподобного Симеона, Нового Богослова, явила яркий пример стяжания смиренного и сокрушенного сердца.</p>
				<p>Последние тринадцать лет жизни в изгнании были отмечены исполнением многочисленных предсказаний и исцелениями по молитвам преподобного, советовавшего помазывать болящих елеем из лампады, теплившейся перед образом святой Марины.</p>
				<p>12 марта 1022 года в возрасте семидесяти трех лет преподобный Симеон преставился ко Господу. Автор его жизнеописания Никита Стифат свидетельствует, что день кончины преподобного был заранее им предсказан.</p>
				<p>Тридцать лет спустя были обретены святые мощи преподобного Симеона. Память его совершается 12 марта, в день преставления, а также 12 октября, т. к. день преставления приходится на период Великого поста.</p>
				<p>Служба преподобному Симеону, Новому Богослову, написана преподобным Никодимом Святогорцем. Перевод на церковнославянский язык выполнен профессором Московской Духовной Академии Б. А. Нелюбовым (использован также перевод епископа Левкийского Парфения).</p>
				<p>
					<strong>Источники и литература:</strong>
				</p>
				<p id="p1">
					<strong>1</strong>. Словеса зело полезныя. Изд. Козельской Введенской Оптиной пустыни. М., 1852.
				</p>
				<p id="p2">
					<strong>2</strong>. Двенадцать слов в рус. пер. с эллино-греч. Изд. Козельской Введенской Оптиной пустыни. М., 1869.
				</p>
				<p id="p3">
					<strong>3</strong>. Слова. В пер. на рус. яз. с новогреч. епископа Феофана (Говорова). Вып. 1. Житие преподобного Симеона, составленное Никитою Стифатом. Слова 1–52. М., 1879. Вып. 2. Слова 53–92. Деятельные и Богословские главы. Подвижническое слово. М., 1882. Тоже. Изд. 2-е Афонского Русского Пантелеимонова монастыря. Вып. 1. М., 1890. Вып. 2. М., 1892.
				</p>
				<p id="p4">
					<strong>4</strong>. Деятельные и Богословские главы, 152. Слово о вере. — Слово о трех образах молитвы. — Добротолюбие, кн. 1, ч. 1. Изд. 2-е. М., 1822. То же: «Христианское чтение», 1823, XII, с. 3 слл.; 1821,1, с. 142 слл.
				</p>
				<p id="p5">
					<strong>5</strong>. Отдельные изречения. — В кн.: Сборник отеческих изречений и извлечений из писаний некоторых церковных учителей и новейших православных богословов. Сост. иеромонахом Далматом. Вып. 1. Сергиев Посад, 1897. Вып. 2. М., 1899.
				</p>
				<p id="p6">
					<strong>6</strong>. Божественные гимны преподобного Симеона Нового Богослова. Перевод с греческого с изображением святого отца, вступительной статьей, предисловием к гимнам ученика преподобного Симеона Никиты Стифата. Перевел иеромонах Пантелеймон. С рисунками М. В. Боскина. а) XXXIII с.  +280 с.  +IX с. Сергиев Посад. 1917; б) XXXII с.  +280 с.  +ХХХII с.  +68 с.  +IХ с. (с дополнительными указателями). Сергиев Посад. 1917.
				</p>
				<p id="p7">
					<strong>7</strong>. Константин Нечаев (ныне архиепископ Волоколамский Питирим). Значение христианской любви в аскетических воззрениях преподобного Симеона Нового Богослова. Ркп. Загорск, МДА, 1951.
				</p>
				<p id="p8">
					<strong>8</strong>. Архиепископ Василий (Кривошеин). Преподобный Симеон Новый Богослов (949–1022). 1980.
				</p>
			</section>
			<section>
				<title>
					<p>Преподо́бнаго Феокти́ста (XIV в.), бы́вшаго Драгутина, краля́ Се́рбскаго</p>
				</title>
				<p>
					<style>ВЕ́ЧЕР</style>
				</p>
				<p>
					<style>На</style> Го́споди, воззва́х: 
					<style>предваря́ет самогла́сен дне, два́жды, и му́ченичен, и подо́бны Трио́ди 3, та́же преподо́бнаго на 4, стихи́ры самогла́сны, глас 5</style>:
				</p>
				<p>Покая́ния огне́м попали́л еси́ греха́ ве́щь, преподо́бне,/ возненави́дев жите́йския молвы́ и тя́жесть бога́тства,/ сла́дость же теле́сную измени́л еси́/ кро́тким а́нгельским подо́бием/ и со сожи́тельницею свое́ю два́десят и три лет/ чи́сто и свя́то, я́ко со сестро́ю, пожи́л еси́,/ тем тя пое́м и ублажа́ем.</p>
				<p>Возложи́в Бо́гу себе́ сама́го,/ послужи́л еси́ Ему́ де́лы милосе́рдия,/ раздава́я тре́бующим мно́гая дарова́ния,/ благода́тию же Ду́ха Свята́го/ стяжа́л еси́ смире́нную му́дрость/ и ли́ку преподо́бных причта́лся еси́,/ тем тя мо́лим, о́тче Феокти́сте,/ с ни́миже помина́й нас,/ на земли́ тебе́ помина́ющих.</p>
				<p>На земли́ до́бре пожи́л еси́,/ мирска́го пристра́стия отбе́гл еси́,/ житие́ же свое́ удобри́в доброде́тельми,/ отгна́л еси́ тьму́ ересе́й, му́дре,/ терпе́ние же стяжа́в мно́гое,/ ве́ру, воздержа́ние и и́стинну любо́вь,/ показа́лся еси́ оте́ц сиро́т,/ вдови́ц предста́тель сострада́телен и смире́н,/ сего́ ра́ди ве́рно тя вси восхваля́ем.</p>
				<p>Кро́ток, непоро́чен, незло́бив/ и преподо́бен был еси́,/ благоуми́лен и тих ду́хом,/ себе́ самому́ наложил еси́ мно́жайша терпе́ния та́йная/ и был еси́ му́ченик без кро́ве,/ те́мже мо́лим тя,/ не забу́ди нас, ве́рныя лю́ди твоя́,/ и́же тя благоче́стно почита́ем.</p>
				<p>
					<style>Сла́ва</style>, 
					<style>глас 2</style>:
				</p>
				<p>А́ще и владетель на земли́ был еси́,/ но, после́дуя стопа́м преподо́бно пожи́вших на земли́,/ яви́лся еси́ сострада́телен и смире́н/ и Боже́ственныя любве́ испо́лнен,/ тем и сочета́лся еси́ преподо́бным и всем избра́нным,/ с ни́миже тя мы почита́ем и сла́вим.</p>
				<p>
					<style>И ны́не,</style>
					<style>Богоро́дичен, глас то́йже:</style> Пре́йде се́нь зако́нная:
				</p>
				<p>
					<style>Вход. Проки́мен. И чте́ния дне и преподо́бнаго 3 
						<emphasis>(зри страницы 4-ое марта).</emphasis>
					</style>
				</p>
				<p>
					<style>И про́чее после́дование преждесвяще́нныя. А́ще же не соверша́ется Литурги́я преждеосвяще́нная, пое́м на стихо́вне Трио́ди самогла́сен дне, два́жды, и му́ченичен.</style>
				</p>
				<p>
					<style>Сла́ва, преподо́бнаго, глас 6</style>:
				</p>
				<p>Жи́знь твою́ на земли́ целому́дренно соверши́л еси́,/ преподо́бне о́тче Феокти́сте,/ с му́дростию, ю́же име́л еси́,/ бога́тство всеразлично богому́дренне раздава́л еси́,/ помога́я сооруже́нию и обновле́нию мно́гих оби́телей и хра́мов,/ после́дуя же преподо́бно живу́щим,/ поко́й обре́л еси́ души́ твое́й.</p>
				<p>
					<style>И ны́не,</style>
					<style>Богоро́дичен, глас то́йже:</style> Богоро́дице, Ты еси́ лоза́ и́стинная:
				</p>
				<p>
					<style>Тропа́рь,</style>
					<style>глас 4</style>:
				</p>
				<p>Боже́ственнаго стра́ха огне́м ду́шу свою́ распали́л еси́,/ очи́стився покая́нием и украси́вся кро́тостию и смире́нием,/ восте́кл еси́ к невече́рнему Све́ту — Христу́,/ преподо́бне о́тче Феокти́сте,/ И ны́не, трисо́лнечным све́том озаря́емь,/ на Небеси́ лику́еши,/ моли́ о нас, ве́рою почита́ющих честну́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен</style>.
				</p>
				<p>
					<style>НА У́ТРЕНИ</style>
				</p>
				<p>
					<style>По шестопса́лмии</style>
					<style>ектения́ и посе́м</style> Бог Госпо́дь: 
					<style>Тропа́рь преподо́бнаго, два́жды. Сла́ва, И ны́не, Богоро́дичен воскре́сен и обы́чныя кафизмы.</style>
				</p>
				<p>
					<style>По 1-й и но 2-й кафизме седа́льны Трио́ди. Ектени́й же не глаго́лем. По 3-й же кафизме глаго́лет иере́й ектению́ ма́лую.</style>
				</p>
				<p>
					<style>Та́же седа́лен, глас 4</style>:
				</p>
				<p>Укрепля́емь си́лою свы́ше,/ победи́л еси́ вся неви́димых враг ополче́ния,/ те́мже, возше́д на высоту́ доброде́телей,/ возведи́ и нас на го́ру Боже́ственнаго ра́зума.</p>
				<p>
					<style>Сла́ва, глас то́йже:</style>
				</p>
				<p>Ми́лостынею на земли́ стяжа́л еси́ Небе́сная,/ терпе́нием же и смире́нием дости́гл еси́ высо́кая,/ ны́не же неизрече́нным све́том сия́я,/ просвети́ и на́ша помышле́ния.</p>
				<p>
					<style>И ны́не,</style>
					<style>Богоро́дичен, глас то́йже:</style>
				</p>
				<p>Пречи́стеи ру́це Твои́, Де́во Ма́ти, просте́рши,/ покры́й ны, на Тя упова́ющия и Сы́ну Твоему́ зову́щия:/ всем пода́ждь, Христе́, ми́лости Твоя́.</p>
				<p>
					<style>А́ще ли суббо́та, кроме́ пе́рвыя неде́ли поста́, по 1-й кафизме седа́лен:</style> Укрепля́ем си́лою свы́ше
					<style>: два́жды.</style>
				</p>
				<p>
					<style>Сла́ва, и ны́не, Богоро́дичен, глас 4</style>:
				</p>
				<p>Прему́дрость и Сло́во О́тчее несказа́нно ро́ждшая,/ души́ мое́й лю́тую уврачу́й я́зву/ и се́рдца боле́знь укроти́.</p>
				<p>
					<style>По 2-й кафизме седа́лен:</style> Ми́лостынею на земли́: два́жды. 
					<style>Сла́ва, и ны́не, Богоро́дичен, глас то́йже:</style> Пречи́стеи ру́це Твои́:
				</p>
				<p>
					<style>По полиеле́и седа́лен, глас 5:</style>
				</p>
				<p>Нескве́рнен храм Тро́ицы соде́лал еси́ се́рдце и ду́шу свою́,/ хра́мы же свяще́нныя Го́споду в хвалу́ созда́л еси́/ си́лою же Боже́ственною истреби́л еси́ собо́рище ересе́й,/ упраздня́я сих губи́тельное зломы́слие.</p>
				<p>
					<style>Сла́ва, и ны́не, Богоро́дичен, глас то́йже:</style>
				</p>
				<p>Храм яви́лася еси́ Емману́ила и две́рь,/ е́юже Еди́н вни́де и изы́де, я́коже Сам ве́сть,/ Того́ моли́, Богора́дованная, от рабо́ты грехо́вныя изба́вит вся,/ при́сно блажа́щия Тя ве́рно.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Высо́к благоро́дием, изя́щен благоду́шием,/ ра́зума му́дростию и чистото́ю сия́я,/ све́тлым смире́нием и благоче́стием себе́ украси́л еси́/ и всех удиви́л еси́,/ Феокти́сте Богоблаже́нне.</p>
				<p>
					<style>Кано́н, его́же краегране́сие: </style>Преподо́бнаго пою́ Феокти́ста. 
					<style>В Богоро́дичнах же и в седа́льне:</style> прота Мирко. 
					<style>Глас 7</style>.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>От струй Чермна́го/ сте́ну сотво́ршему лю́дем/ и покры́вшему глубино́ю фарао́на со всево́инством,/ пои́м Го́сподеви, сла́вно бо просла́вися.</emphasis>
				</p>
				<p>Преподо́бнаго Феокти́ста, уго́дника Твоего́,/ пе́ти отве́рзи ми, Христе́, устне́/ и разори́ о́блак неве́дения моего́.</p>
				<p>Разу́мно в коне́ц уклони́вся бесо́вския тьмы́ и мглы страсте́й,/ сочета́лся еси́ ли́ку мона́шествующих,/ соверши́в тече́ние твоего́ му́жества.</p>
				<p>Ему́же служи́л еси́, Христу́, моли́ся вы́ну,/ да изба́вит от зла и просвети́т вся, пою́щия тя.</p>
				<p>
					<style>Богоро́дичен: </style>Превы́шшую Херуви́м, высочайшу Небе́с,/ лу́чшую тва́ри, му́дрых му́чеников огражде́ние,/ еди́ну Богоро́дицу пе́сньми почти́м.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>На вода́х зе́млю основа́вый,/ Сло́ве, Христе́ Бо́же,/ и на́ша се́рдца сла́вити Тя утверди́.</emphasis>
				</p>
				<p>Пронза́емь жела́нием чистоты́,/ ца́рское владение премени́л еси́,/ возлюби́в па́че сладча́йшее А́нгельское подо́бие.</p>
				<p>Оте́честву своему́ ве́рен блюсти́тель был еси́,/ отгоня́я от него́ вся ересе́й па́губная уче́ния.</p>
				<p>Достохва́льне Феокти́сте блаже́нне,/ моли́ Христа́ Бо́га исцеле́ние и спасе́ние да́ти всем,/ с ве́рою к тебе́ притека́ющим и в по́мощь тя призыва́ющим.</p>
				<p>
					<style>Богоро́дичен: </style>Родила́ еси́ без се́мене Бо́га Спа́са/ и пребыла́ еси́ па́ки Де́ва, стра́нно чу́до./ Тем Тя, Ма́терь Емману́илеву, благоче́стно испове́дуем.
				</p>
				<p>
					<style>Седа́лен, глас 2:</style>
				</p>
				<p>О́браз быв и́стиннаго покая́ния и смире́ния,/ совокупи́лся еси́ ли́ку преподо́бных оте́ц,/ с ни́миже помина́й, мо́лим тя, и нас,/ и вся пою́щия и хвалящия тя.</p>
				<p>
					<style>Сла́ва, и ны́не, Богоро́дичен, глас то́йже:</style>
				</p>
				<p>Ты же́нское поползнове́ние испра́вила еси́,/ ро́ждши Сло́ва Христа́, исправля́юща низве́рженныя,/ и ве́рных утвержде́ние Ты еси́,/ мы же наде́ждею Твое́ю крепи́мся и любо́вию Тя непреста́нно сла́вим.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах слух Твой, Го́споди,/ я́ко яви́лся еси́ на земли́,/ за е́же спасти́ ны,/ тем вопие́м: Сла́ва си́ле Твое́й, Го́споди.</emphasis>
				</p>
				<p>О́тче Феокти́сте приснопа́мятне,/ не преста́й приле́жно моли́ти о нас,/ да изба́вимся от вся́кия ско́рби твои́ми моли́твами.</p>
				<p>Боголе́пно сконча́в житие́ твое́ на земли́, восприи́м а́нгельское подо́бие,/ жене́ же и сы́ну своему́ Владиславу советовал еси́/ разу́мно жи́ти и оте́чество блюсти́.</p>
				<p>Неподви́жима и кре́пка тя столпа́ ве́дуще,/ се дне́сь, вси лю́дие, му́жи и жены́, ста́рцы со младе́нцы,/ всяк во́зраст и вся́ко состоя́ние,/ све́тло тя пра́зднуем.</p>
				<p>
					<style>Богоро́дичен: </style>Апо́столов ра́дость, преподо́бных же удобре́ние/ Тя, Богоро́дице, мо́лим ве́рно:/ ра́дости ве́чныя сподо́би ны, пою́щия Тя непреста́нно.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>У́тренюет дух мой к Тебе́, Бо́же,/ зане́ Свет еси́/ и Твоя́ повеле́ния бы́ша исцеле́ния рабо́м Твои́м,/ Человеколю́бче.</emphasis>
				</p>
				<p>А́ще и во бра́ке был еси́,/ но благослове́нное целому́дрие соблю́л еси́,/ отбегав сла́дости привре́менныя.</p>
				<p>Глаго́л Бо́жий нося́ в се́рдцы свое́м,/ и́мже жил еси́,/ и́мже и благосла́вно тече́ние преподо́бно сконча́л еси́.</p>
				<p>Огня́, и му́ки, и вся́каго искуше́ния/ изба́ви мольба́ми твои́ми вся,/ светоно́сную па́мять твою́ соверша́ющия и благоче́стно тя блажа́щия.</p>
				<p>
					<style>Богоро́дичен: </style>Мно́гими беда́ми содержи́маго и молво́ю греха́ бе́дствуемаго,/ наста́ви мя к безво́лненному стремле́нию тишины́ Ду́ха,/ Ты бо еси́ приста́нище христиа́н,/ тем Тя пое́м во вся ве́ки.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Возопи́х, Го́споди,/ внегда́ скорбе́ти ми к Тебе́,/ углебо́х бо в тиме́нии глубины́ прегреше́ний мно́гих,/ и, я́влься, возведи́ мя от тли.</emphasis>
				</p>
				<p>Па́мять твоя́ возсия́ нам дне́сь,/ све́том невеще́ственным просвеща́ющая се́рдца на́ша,/ моле́бно тя ве́рою восхваля́ющих.</p>
				<p>Отце́в преподо́бных ли́ку сопричасти́вся,/ сконча́л еси́ ми́рно житие́ свое́,/ тем ны́не с ни́ми на Небесе́х сликовству́еши.</p>
				<p>Ю́ностныя преступле́ния и́стинным покая́нием упраздни́л еси́,/ слеза́ми же ду́шу очи́стив,/ преподо́бно усну́л еси́.</p>
				<p>
					<style>Богоро́дичен: </style>Изба́ви мя вся́каго сопроти́внаго прило́га змии́на,/ Ма́ти Де́во Чи́стая,/ и се́рдце мое́ просвети́ ве́рою Тя сла́вящаго, Всенепоро́чную.
				</p>
				<p>
					<style>Конда́к, глас 7</style>:
				</p>
				<p>Ве́рою и́стинною укра́шен быв,/ просия́л еси́ доброде́тельми,/ хра́мы и оби́тели ще́дро помога́л еси́,/ богоми́лов же душетли́тельную е́ресь искорени́л еси́,/ сего́ ра́ди вопие́м ти:/ преподо́бне Феокти́сте, блаже́нне,/ со все́ми преподо́бными предстоя́ Христу́,/ моли́ся о всех нас.</p>
				<p>
					<style>И́кос:</style>
				</p>
				<p>Зако́н Бо́жий от души́ возлюби́в,/ зрел еси́ к жи́зни гряду́щей,/ сосу́д был еси́ доброде́тели,/ о че́сти земне́й и сла́сти небре́г,/ пло́ть же свою́, я́коже рабы́ню, ду́ху покори́л еси́,/ отста́вив тле́ную и мимотеку́щую сла́ву,/ восприя́л еси́ ца́рство нетле́нное,/ сего́ ра́ди вопие́м ти:/ преподо́бне Феокти́сте, блаже́нне,/ со все́ми преподо́бными предстоя́ Христу́,/ моли́ся о всех нас.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>А́нгелом о́троки в пещи́ спасы́й/ и пла́мень в ро́су им проложи́вый,/ благослове́н еси́, Го́споди,/ Бо́же оте́ц на́ших.</emphasis>
				</p>
				<p>Фимиа́м благоуха́нен ты еси́,/ отгоня́яй злосмра́дие е́реси богоми́льския,/ тя велича́ем и приле́жно мо́лим:/ при́зри и ны́не на лю́ди вопию́щия:/ благослове́н еси́, Го́споди, Бо́же оте́ц на́ших.</p>
				<p>Единонра́вен преподо́бным яви́лся еси́,/ не пощаде́в пло́ти свое́й любве́ ра́ди Боже́ственныя,/ ны́не же моли́ся за ны песнопою́щия:/ благослове́н еси́, Го́споди, Бо́же оте́ц на́ших.</p>
				<p>Одр име́л еси́ гроб, ка́мением и те́рнием постланый,/ изнуря́я пло́ть свою́ любве́ ра́ди Бо́жия,/ душе́ю же всегда́ взыва́л еси́:/ благослове́н еси́, Го́споди, Бо́же оте́ц на́ших.</p>
				<p>
					<style>Богоро́дичен: </style>Ро́ждшая Жи́знь, умертви́вшую сме́рть,/ живу́щий мой грех умертви́, Де́во Ма́ти Пречи́стая,/ да вы́ну Тя вси велича́ем.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Пе́щь, дре́вле огне́м опаляемую,/ Богочести́вии попра́ша о́троцы,/ не бо стра́ху мучи́телеву покори́шася,/ но, любо́вию же па́че Богоче́стия пали́ми, глаго́лаху:/ благослови́те, вся дела́ Госпо́дня, Го́спода.</emphasis>
				</p>
				<p>Ко́ль вели́ко отечестволю́бие твое́, ве́ми вси,/ и́бо пре́жде сме́рти свое́й жене́ и сы́ну Владиславу глаго́лал еси́:/ разу́мно жи́ти и оте́чество блюсти́,/ сла́ву же Бо́гу возноси́ти, вопию́ще:/ благослови́те, вся дела́ Госпо́дня, Го́спода.</p>
				<p>Ты еси́ вели́чие на́ше и похвала́, Богому́дре Феокти́сте,/ от скве́рны богоми́льския тобо́ю свободи́хомся и научи́хомся пе́ти:/ благослови́те, вся дела́ Госпо́дня, Го́спода.</p>
				<p>Иа́спис ду́хом был еси́, просиява́ющий мно́гими доброде́тельми,/ ны́не же на Небесе́х непреста́нно вопие́ши:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен: </style>Красну́ и избра́нну всечи́стую разуме́в Тя Сын Бо́жий, Всенепоро́чная,/ Сын Твой бы́сть,/ сы́ны сотвори́ благода́тию, Богоро́дицу Тя чту́щия.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Воплоще́ннаго Сло́ва безсе́менно от <style>Тебе</style>́/ боголе́пно родила́ еси́,/ Де́во Богоро́дице,/ и Тя велича́ем.</emphasis>
				</p>
				<p>Столп доброде́телей яви́лся еси́,/ та́йно подвиза́лся и ко всем милосе́рдствуя,/ помина́й нас, твоя́ певцы́,/ да тя непреста́нно велича́ем.</p>
				<p>Твой све́тлый пра́здник соверша́юще, мо́лим тя, преподо́бне:/ моли́ся Христу́ Бо́гу, оте́чество твое́ сохрани́ти/ и мир дарова́ти ро́ду се́рбскому,/ да тя всегда́ велича́ем.</p>
				<p>А́нгели дне́сь сликовству́ют с на́ми, в песнопе́нии па́мяти твое́й,/ ты же не забу́ди нас,/ но твои́ми моле́нии от напа́стей, бед и скорбе́й спаси́ нас,/ да тя вси велича́ем.</p>
				<p>
					<style>Богоро́дичен: </style>Ору́жие на́ше и стена́ Ты еси́, Богоро́дице,/ и заступле́ние к Тебе́ прибега́ющим,/ Тебе́ и ны́не на моли́тву подвиза́ем,/ изба́ви нас от враг на́ших,/ да Тя вси велича́ем.
				</p>
				<p>
					<style>Свети́лен:</style> Свы́ше озаря́ем Боже́ственным све́том,/ просия́л еси́ доброде́тельми, еще́ в ми́ре быв,/ мона́шески подвиза́лся еси́,/ напосле́док восприи́м а́нгельский о́браз,/ к Све́ту невече́рнему преше́л еси́.
				</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>Свет ро́ждшая, Чи́стая,/ просвети́ о́чи души́ моея́,/ да не пости́гнет мя глубоча́йшая тьма́ грехо́вная,/ ниже́ глубина́ отча́яния да покры́ет мя,/ но спаси́ мя и окорми́ ко приста́нищу Боже́ственнаго хоте́ния.</p>
				<p>
					<style>На хвали́тех стихи́ры на 4, глас 4:</style>
				</p>
				<p>А́ще и владетель был еси́,/ но покая́ние па́че всех возлюби́л еси́,/ и́мже и безстра́стием житие́ свое́ украшал еси́,/ доброде́тельми же просия́в, Богоблаже́нне Феокти́сте,/ благоче́стно черто́г измени́л еси́./ Те́мже у Престо́ла Всецаря́ предстоя́,/ не преста́й моля́ся за ве́сь род свой.</p>
				<p>А́ще и владе́тель был еси́,/ но те́сным путе́м ходи́ти возжеле́л еси́,/ во́лею черто́г гро́бом измени́л еси́,/ ктому́ же о́стрым ка́мением и те́рнием постла́ным,/ и, та́ко та́йно подвиза́йся, Богому́дре Феокти́сте,/ в нетле́ния приста́нище я́ве дости́гл еси́.</p>
				<p>Прииди́те, лю́дие,/ ублажи́м Феокти́ста Богоизбра́ннаго,/ покая́нием себе́ очи́стившаго/ и сама́го себе́ Бо́гу возложи́вшаго,/ черто́г, и́же на земли́, Небе́сным премени́вшаго,/ и́бо со сожи́тельницею свое́ю вя́щше не́жели два́десят лет,/ чи́сто и свя́то пожи́вшаго, я́коже со сестро́ю,/ и возопии́м ему́:/ не преста́й моля́ся за ны, о́тче преподо́бне.</p>
				<p>Воспои́м дне́сь Феокти́ста блаже́ннаго,/ и́стинным покая́нием ю́ностныя преступле́ния упраздни́вшаго/ и слеза́ми ду́шу очи́стившаго,/ доброде́тельми просия́вшаго,/ богоми́лов же душетле́нную е́ресь искорени́вшаго,/ и помо́лимся ему́:/ Богоблаже́нне о́тче,/ моли́ся со все́ми преподо́бными/ о спасе́нии душ на́ших.</p>
				<p>
					<style>Сла́ва, глас 6:</style>
				</p>
				<p>Торжеству́й дне́сь ве́село, вся земле́ Се́рбская,/ лику́й и весели́ся, Це́рковь Бо́жия,/ пра́зднующи па́мять Феокти́ста Богому́драго,/ пе́ньми и пе́сньми духо́вными восхваля́ющи его́ и вопию́щи:/ не забу́ди род свой на земли́, о́тче преподо́бне,/ но при́сно моли́ Христа́ Бо́га,/ во е́же спасти́ всех нас.</p>
				<p>
					<style>И ны́не,</style>
					<style>Богоро́дичен, глас то́йже:</style>
				</p>
				<p>Испроси́ нам долго́в разреше́ние/ и жития́ исправле́ние,/ славосло́вящим вели́чия Твоя́,/ Благослове́нная Ма́ти Бо́жия,/ и благочести́вым ра́зумом Тя сла́вящим.</p>
				<p>
					<style>На стихо́вне в Трио́ди, самогла́сен, два́жды, и му́ченичен. Сла́ва, свята́го, глас 5, самогла́сен:</style>
				</p>
				<p>Соверши́в до́бре тече́ние,/ получи́л еси́ ко Христу́ восхожде́ние,/ и́бо, зако́н Бо́жий от души́ возлюби́в,/ зрел еси́ вы́ну к жи́зни гряду́щей,/ те́мже, соше́дшеся в па́мять твою́,/ велича́ем Христа́ Бо́га на́шего,/ прославля́ющаго уго́дники Своя́.</p>
				<p>
					<style>И ны́не,</style>
					<style>Богоро́дичен, глас то́йже:</style>
				</p>
				<p>Еди́на, украси́вшая челове́чество рождество́м Твои́м, Прекра́снейшая,/ еди́на бо родила́ еси́ Творца́ всех,/ изба́ви нас от се́ти льсти́ваго врага́/ и поста́ви нас на ка́мени Христо́вых хоте́ний,/ Того́ моля́щи приле́жно/ мир да́ти нам, и спасе́ние, и ве́лию ми́лость.</p>
				<p>
					<style>Та́же Трисвято́е, тропа́рь, ектения́ и три покло́ны вели́кия, час 1-й с кафизмою и отпу́ст. А́ще ли суббо́та, на стихо́вне не пое́м, но пое́м славосло́вие вели́кое.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>А́ще суббо́та, Блаже́нны преподо́бнаго, пе́сни 3-я и 6-я, и про́чая слу́жба преподо́бническая. </style>
				</p>
			</section>
		</section>
		<section>
			<title>
				<p>13-й де́нь</p>
			</title>
			<section>
				<title>
					<p>Пренесе́ние моще́й и́же во святы́х отца́ на́шего Ники́фора, Патриа́рха Царягра́да</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 1.</style>
				</p>
				<p>
					<style>Подо́бен:</style> Небе́сных чино́в:
				</p>
				<p>Прему́дрости твоея́ струи́,/ почерпа́емы мы́сленными о́блаки,/ источа́ют ми́ру исто́чник правосла́вия,/ из ни́хже сла́дость, ве́рнии, почерпа́ющии,/ ересе́й излия́ния,/ я́коже Ме́ррских отвраща́емся вод.</p>
				<p>Твое́ чисте́йшее те́ло,/ во гро́бе лежа́, не растле́ отню́д,/ но це́ло обре́теся, всеблаже́нне Ники́форе,/ е́же со тща́нием прине́сше,/ ра́довахуся правосла́вия пито́мцы,/ благосла́вне тя, Богому́дре, блажа́ще.</p>
				<p>Храм Бо́жий бы́вша тя/ Боже́ственными дея́ньми,/ храм апо́стольский зва́нием почте́нный,/ прие́млет, всеблаже́нне,/ по погребе́нии свяще́нно погреба́емаго/ и спогре́бша вся ерети́ческая злосмра́дная буесло́вия.</p>
				<p>
					<style>Сла́ва</style>, 
					<style>и ны́не,</style>
					<style>Богоро́дичен: </style>Прегреше́ний пучи́ною обурева́емь,/ к ти́хому приста́нищу прибе́г —/ пречи́стей моли́тве Твое́й,/ Богороди́тельнице, взыва́ю Ти:/ спаси́ мя,/ кре́пкую Твою́ десни́цу просте́рши рабу́ Твоему́,/ Всенепоро́чная.
				</p>
				<p>
					<style>Крестобогоро́дичен:</style>
				</p>
				<p>Воздви́жена я́ко ви́де на Кресте́ А́гнца,/ непоро́чная Де́ва,/ пла́чущи, вопия́ше:/ сла́дкое Мое́ Ча́до,/ что но́вое и пресла́вное виде́ние?/ ка́ко содержа́й вся́ческая го́рстию,/ на Дре́ве пригвожда́ешися пло́тию?</p>
				<p>
					<style>Кано́н, глас 2. Игна́тия. </style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Грехо́в гро́бом лю́те содержи́ма мя/ безсме́ртным манове́нием Твои́м и благоутро́бною Твое́ю возста́ви дла́нию/ и оживи́, Ще́дре, я́ко всеси́лен.</p>
				<p>Ро́дная доброде́телей соверше́нства четвероча́стно стяжа́в/ и, я́ко на колесни́цу, вшед, Богоно́се,/ в коне́ц Боговиде́ния взя́лся еси́ от дея́ния.</p>
				<p>Ты, жи́зни нетле́нныя вкуси́в,/ от ча́ши, преподо́бне, Боже́ственныя пил еси́ тре́звенное пи́во,/ тем и му́дрости прия́телище был еси́.</p>
				<p>Отгна́н быв престо́ла, и сла́вы, и па́ствы твое́й/ руко́ю ну́жною, преподо́бне, е́реси яротле́нных звере́й,/ ны́не к твое́й огра́де вшел еси́.</p>
				<p>
					<style>Богоро́дичен: </style>О́тчее Сло́во сло́вом зачала́ еси́, и па́че сло́ва родила́ еси́,/ и по рождестве́ па́че естества́ и сло́ва/ Де́ва, я́ко пре́жде рождества́, па́ки пребыла́ еси́.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Утверди́ нас в Тебе́, Го́споди,/ Дре́вом умерщвле́н грех,/ и страх Твой всади́/ в се́рдца нас, пою́щих Тя.</emphasis>
				</p>
				<p>Ору́жием Креста́ защити́вся,/ Боже́ственное воображе́ние Влады́ки напису́я,/ покланя́ешися благоче́стно, оте́ческим после́дуя уче́нием.</p>
				<p>Па́ства, па́стыря тя жела́ющи, ту́ю по и́мени зову́щаго/ и во́лки отгоня́ща жезло́м ве́ры,/ к тебе́ притека́ет, му́дре.</p>
				<p>Я́коже дре́вле Ио́сифа Боже́ственнаго целому́дреннаго те́ло Изра́иль прено́сит,/ та́ко ны́не Це́рковь Христо́ва ра́ку моще́й твои́х почита́ет.</p>
				<p>
					<style>Богоро́дичен: </style>Храм и свяще́нное жили́ще Сло́ва су́щи, Богоро́дице,/ прегреше́ний очище́ние, Пресвята́я, бу́ди ми, Присноде́во.
				</p>
				<p>
					<style>Седа́лен, глас 3</style>.
				</p>
				<p>
					<style>Подо́бен:</style> Боже́ственный ве́ры:
				</p>
				<p>Побе́дами венча́л еси́ Це́рковь,/ пре́лесть отгна́в злосла́вия,/ победоно́сец су́що быв,/ и освяща́еши ми́ра концы́ пренесе́нием святы́х моще́й твои́х,/ о́тче преподо́бне, Христа́ Бо́га моли́/ дарова́ти нам ве́лию ми́лость.</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>Боже́ственная ски́ния была́ еси́ Сло́ва, еди́на Пречи́стая Ма́ти Де́во,/ чистото́ю А́нгелы превозше́дшая,/ па́че всех мене́ пе́рсть бы́вша,/ оскверне́на плотски́ми прегреше́ньми, очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница, Сло́ва нетле́нная Де́ва Ма́ти,/ на Кресте́ зря́щи пове́шена из Нея́ без боле́зни прозя́бшаго,/ ма́терски подо́бно рыда́ющи, вопия́ше:/ увы́ Мне, Ча́до Мое́, ка́ко стра́ждеши во́лею,/ хоти изба́вити от страсте́й безче́стия челове́ка?</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ сла́вное Твое́ смотре́ние/ и просла́вих, Человеколю́бче,/ непостижи́мую Твою́ си́лу.</emphasis>
				</p>
				<p>Киво́т свяще́ния, из него́же исто́чник исцеле́ний почерпа́ем,/ ра́ка твой бы́сть чту́щим тя.</p>
				<p>Е́реси отгна́л еси́ и па́ствы огра́ду утверди́л еси́,/ уче́нии Боже́ственными огради́в.</p>
				<p>По до́лгу почита́ем твои́х моще́й, блаже́нне, мирополо́жницу,/ я́ко жи́зни точа́щую благово́ние ве́рным.</p>
				<p>
					<style>Богоро́дичен: </style>Мы́сленный Тя рай, я́ко жи́зни дре́во прие́мшую,/ во чре́ве, Де́во, Христа́,/ тем, Тя чту́ще, прославля́ем.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас,/ ра́зве бо Тебе́, ино́го бо́га не зна́ем.</emphasis>
				</p>
				<p>Врази́ посрамля́ются, ересенача́льницы с ни́ми неи́стовятся,/ твою́ ра́ку зря́ще, Богому́дре,/ ве́рне почита́емую от царя́ и всея́ па́ствы твое́я.</p>
				<p>Свяще́нная твоя́ ра́ка де́монов лука́выя ду́хи, я́коже стра́шный бич, отгоня́ет/ и побе́ду на ты́я, Ники́форе,/ сла́вы Боже́ственныя от Бо́га прие́млет.</p>
				<p>Со́вести горни́ло, огне́м ду́ха воспале́но,/ я́ко зла́то, ве́рою тя показа́ све́тло,/ ерети́чествующих облича́я ме́рзость.</p>
				<p>
					<style>Богоро́дичен: </style>Украси́вшися, Чи́стая, наи́тием Пресвята́го Ду́ха,/ Бо́га сосце́ма дои́ши и Сего́ держи́ши объя́тии,/ всю тва́рь дла́нию содержа́щаго.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валялся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>За ве́ру стра́сти претерпе́л еси́,/ оте́ческих ра́ди честны́х преда́ний изгна́ния поне́сл еси́,/ и́миже сла́ву стяжа́л еси́ пречестну́ю.</p>
				<p>Тве́рда ве́ра твоя́ и противле́ние мучи́телей безу́мие поколеба́,/ столп же о́гнен был еси́ честне́й Це́ркви, блаже́нне.</p>
				<p>Я́ко све́тлых би́сер и ка́мения, му́дре, па́че светле́йши,/ ра́ку и пе́рсть Це́рковь твоя́ иму́щи,/ правосла́вия венце́м удобря́ется.</p>
				<p>
					<style>Богоро́дичен: </style>Неизрече́нный о́браз рождества́ Твоего́ язы́цы земноро́дных и А́нгелов честву́ют,/ Тя, тва́рей, Влады́чице, вы́шшую всех, сла́вяще.
				</p>
				<p>
					<style>Конда́к, глас 1.</style>
				</p>
				<p>
					<style>Подо́бен:</style> Лик А́нгельский:
				</p>
				<p>Лик патриа́ршеский святу́ю твою́ па́мять/ хвала́ми и пе́сньми, Ники́форе, честву́ет,/ в преложе́нии бо прия́т ду́шу твою́, сла́вне./ Тем дне́сь честна́я Це́рковь, велича́ющи Христа́ Царя́,/ сла́вит Еди́наго Человеколю́бца.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>О́бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.</emphasis>
				</p>
				<p>Боже́ственною си́лою нетле́нны соблюдо́шася погреба́тельныя ри́зы,/ и ко́сти твоя́ Боже́ственным манове́нием сопряже́ния не отреши́шася, блаже́нне,/ нечи́стых духо́в разсыпа́ют злоу́мие./ Мы же вопие́м:/ благослове́н еси́, Бо́же оте́ц на́ших.</p>
				<p>Стека́ются лю́дие, ца́рь же благочести́вый и сано́вных мно́жество,/ и, возло́жше сла́вную твою́ ра́ку на вы́ях, Богоприя́тне,/ я́коже киво́т пресвя́т, дорино́сят и пою́т:/ благослове́н еси́, Бо́же оте́ц на́ших.</p>
				<p>Боже́ственный храм Сло́ва ученико́в да прии́мет ве́рно,/ апо́столов собесе́дника и му́чеников сожи́теля,/ патриа́рхов степе́нь и отце́в соседа́теля,/ благослове́н еси́, — вопия́, — Бо́же оте́ц на́ших.</p>
				<p>
					<style>Богоро́дичен: </style>Зря Моисе́й купину́ неопали́му, пре́жде горя́щу огне́м в Сина́и,/ Ма́ти Пречи́стая, прообразу́ющу ложесна́ Твоя́:/ О́гнь бо заче́нши Боже́ственный, не опали́лася еси́,/ но родила́ еси́ све́та Соде́теля, Бо́га и Челове́ка.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте, дела́, я́ко Го́спода/ и превозноси́те во вся ве́ки.</emphasis>
				</p>
				<p>В приста́нище жи́зни от мно́гих треволне́ний дости́гл еси́, о́тче, Ду́ха ве́тром,/ и бре́мя до́брое немо́кренною ного́ю твое́ю спасл еси́,/ и ны́не наслажда́ешися та́мошния тишины́.</p>
				<p>Гроб ви́дяще, ве́рнии, в но́вый же́ртвенник прия́т,/ в не́мже Боже́ственная соверша́ются всесожже́ния ве́рно/ и вну́трь мертвеца́ свяще́ннейшаго, Чудодетеля и Бо́га превозно́сим.</p>
				<p>Ра́дуется ста́до све́тло,/ пра́зднует мона́хов све́тлый лик,/ и ве́рных царе́й благочести́вая порфи́ра, и вся́кое си́льных торжество́/ в честно́м моще́й твои́х пренесе́нии.</p>
				<p>
					<style>Богоро́дичен: </style>Сло́вом Сло́во во утро́бе,/ вся́ческая сло́вом соста́вльшаго, заче́нши безсе́менно, Богороди́тельнице,/ Чи́стая Де́во, па́че сло́ва родила́ еси́./ Его́же превозно́сим во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
				</p>
				<p>О твое́м торжестве́ и боле́знех твои́х, о́тче, А́нгельская сликовству́ют мно́жества,/ Пресвята́го Го́спода благода́рственно сла́вяще,/ и мир свы́ше нам испроша́ют,/ ве́рно чту́щим твоя́ мо́щи.</p>
				<p>Моще́й твои́х благода́ть я́ко че́стно врачевство́ да бу́дет не́мощем на́шим,/ и моли́тва, всехва́льне, очисти́лище всем,/ и к Бо́гу пу́ть и во́ждь/ ве́рою и любо́вию чту́щим тя, блаже́нне.</p>
				<p>Победи́тельными всеору́жии ве́рныя защити́в, Всецарю́,/ руко́ю Твое́ю ве́рныя на ва́рвары укрепи́,/ и Твою́ Це́рковь, я́ко тве́рдое основа́ние ве́рных,/ преподо́бнаго моли́твами православящую, сохрани́.</p>
				<p>
					<style>Богоро́дичен: </style>Я́ко кре́пкое предста́тельство, я́ко наде́жду, и сте́ну, анки́ру
					<a type="note" xlink:href="#note34">34</a>,/ и покро́в тверд, и необори́мое утвержде́ние,/ и небу́рное приста́нище, и еди́но прибе́жище, Чи́стая,/ стяжа́вше Тя вси, спаса́емся, Всепе́тая.
				</p>
			</section>
			<section>
				<title>
					<p>Перенесение мощей святителя Никифора Исповедника, Патриарха Константинопольского</p>
				</title>
				<p>Святой Никифор происходил из знатного рода, получил блестящее образование, был видным сановником при дворе императрицы Ирины (797–802). В качестве императорского уполномоченного присутствовал на VII Вселенском Соборе в Никее в 787 году, где явил себя ревностным защитником Православия. Тяготясь придворною жизнью, оставил двор и принял монашество. В 806 году он был возведен на Константинопольский патриарший престол и возглавлял Константинопольскую Церковь до 815 года, когда за почитание святых икон низвержен был с престола императором-иконоборцем Львом Армянином и сослан на лежащий в Мраморном море остров Проконнис (ныне этот остров называется Мармара). Здесь он тринадцать лет провел в заточении и, преставившись ко Господу в 828 году, был погребен при храме святого мученика Феодора в монастыре, который сам основал.</p>
				<p>При императрице святой Феодоре (память 11 февраля) и святом Патриархе Мефодии, возвратившем Христианской Церкви почитание икон, вспомнили и об умершем в заточении Патриархе Никифоре. Святитель Мефодий сам отправился на остров Проконнис. Обретенные там мощи святого Никифора были перенесены с псалмопением 13 марта в Константинополь.</p>
				<p>В соборе Святой Софии совершено было всенощное бдение над честными мощами, а утром они были перенесены в храм в честь святых Апостолов. Рука святителя хранится в Хиландарском монастыре на Афоне. Память святителя Никифора совершается также 2 июня.</p>
			</section>
		</section>
		<section>
			<title>
				<p>14-й де́нь</p>
			</title>
			<section>
				<title>
					<p>Пра́зднование Пресвяте́й Влады́чице на́шей Богоро́дице в че́сть ико́ны Ея́, нарица́емыя Фео́доровская, и́же во гра́де Костроме́</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры на 4, глас 1:</style>
				</p>
				<p>
					<style>Подо́бен:</style> Небе́сных чино́в:
				</p>
				<p>Ны́не свяще́нных ли́цы,/ благогове́ющии к Бо́жией Ма́тери,/ к весе́лию град Кострому́/ и все ве́рных сосло́вие созыва́ют,/ возвеща́юще Цари́цы/ пречу́днаго о́браза прише́ствие.</p>
				<p>И́же чуде́снаго о́браза/ Пресвяты́я Влады́чицы прише́ствие/ благогове́йно прие́мше костромсти́и жи́телие,/ ра́дости вси испо́лнишася,/ призыва́юще всех дне́сь/ на пресла́вное торжество́ Бо́жия Ма́тере.</p>
				<p>С чи́нми свяще́нных дне́сь/ вси ро́ди ве́рных,/ духо́вно возвесели́мся,/ пра́зднующе торжество́ Бо́жия Ма́тере,/ яви́вшия нам исто́чник приснотеку́щий,/ незави́стныя да́ры исцеле́ний всем подаю́щий.</p>
				<p>Фео́доре, му́чениче Христо́в, ра́дуйся и лику́й,/ при́сный ра́бе Всепе́тыя Богома́тере,/ я́ко сподо́бился еси́ Тоя́ всечестну́ю ико́ну/ рука́ми твои́ми подъя́ти и носи́ти,/ и гра́ду Костроме́ препода́ти,/ я́коже ца́рскую у́тварь, во спасе́ние душ на́ших.</p>
				<p>
					<style>Сла́ва,</style>
					<style>и ны́не,</style>
					<style>глас 5</style>:
				</p>
				<p>Собра́вшеся, ве́рнии,/ на свяще́нное торжество́ Де́вы дне́сь,/ предочи́стим себе́ воздержа́нием страсте́й,/ да Чи́стую нескве́рными устна́ми/ и чи́стыми душа́ми воспои́м, глаго́люще:/ ра́дуйся, преизя́щная красото́ и похвало́ гра́ду Твоему́,/ ему́же при́сно благотвори́ши,/ хода́тайствующи поле́зная всем,/ с любо́вию к Тебе́ притека́ющим.</p>
				<p>
					<style>На стихо́вне стихи́ры,</style>
					<style>глас 2</style>:
				</p>
				<p>
					<style>Подо́бен:</style> Егда́ от Дре́ва:
				</p>
				<p>Я́коже прише́ствием иногда́ ко Елисаве́ти Твои́м/ подви́гла еси́ со устна́ми утро́бу ея́/ к благохвале́нию Твоего́ вели́чия,/ си́це и ны́не прише́ствие Твоего́ чуде́снаго о́браза пра́зднующим/ моли́твами Твои́ми исхода́тайствуй благода́ть,/ по достоя́нию воспева́ти Тебе́, Благослове́нная в жена́х,/ и благослове́нный Плод чре́ва Твоего́.</p>
				<p>
					<style>Стих:</style> Слы́ши, Дщи, и ви́ждь,/ и приклони́ у́хо Твое́.
				</p>
				<p>Не́сть красна́ пе́снь во усте́х гре́шника,/ я́коже рече́ Писа́ние,/ сего́ ра́ди мы, пови́ннии мно́гим грехо́м,/ не мо́жем досто́йне пе́ти Тя,/ просла́вленную от Сама́го святы́х Святе́йшаго./ Те́мже, припа́дающе, вопие́м Ти:/ Богоблаже́нная Отрокови́це,/ Твои́м предста́тельством соде́лай,/ да чи́стыми душа́ми и нескве́рными устна́ми/ блажи́м Тя, Всепе́тая.</p>
				<p>
					<style>Стих:</style> Лицу́ Твоему́ помо́лятся/ бога́тии лю́дстии.
				</p>
				<p>А́ще к высоте́ вели́чия и чуде́с Твои́х/ не довле́ет немощно́е сло́во и ум наш,/ Ты Сама́, Богороди́тельнице,/ недостаю́щее в нас Твои́ми моли́твами ны́не испо́лни,/ хода́тайствующи нам благода́ть Ду́ха,/ И́мже дви́жима иногда́, Предте́чева Ма́ти/ Тебе́, Ма́терь Го́спода Своего́,/ по достоя́нию велича́ше.</p>
				<p>
					<style>Сла́ва, и ны́не, глас то́йже. Самогла́сен:</style>
				</p>
				<p>Се покровительствуемый Тобо́ю град наш,/ в ра́дости Ду́ха срета́я/ све́тлый пра́здник прише́ствия всечестна́го Твоего́ о́браза,/ уми́льно взыва́ет к Тебе́:/ прииди́ к нам, Богоневе́сто,/ и неви́димо ста́ни с на́ми,/ вложи́ пе́ние во уста́ на́ша/ и о́ным предначни́ торжество́.</p>
				<p>
					<style>Тропа́рь пи́сан на вели́цей вече́рни.</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры на 8, глас 2:</style>
				</p>
				<p>Прииди́те, во гла́се шу́ма пра́зднующаго/ воспои́м Го́сподеви, благоде́явшему нам/ явле́нием чуде́снаго о́браза Пречи́стыя Твое́й Ма́тере,/ прославля́юще бога́тство благода́ти,/ ю́же предста́тельством Ей излива́ет оби́льно на всех,/ под се́нь пречи́стаго лица́ Ей притека́ющих с ве́рою,/ Иису́с Человеколю́бец и Спас душ на́ших.</p>
				<p>Благознамени́т бы́сть Изра́илю де́нь о́ный,/ в о́ньже руко́ю Моисе́я от го́рькия рабо́ты/ во блаже́нную свобо́ду лю́дие Бо́жии превожда́хуся,/ си́це и нам ра́достен наро́читый сей пра́здника на́шего де́нь,/ я́ко дне́сь руко́ю вели́каго кня́зя и госуда́ря Михаи́ла Фео́доровича,/ от Костромски́х преде́лов возсия́вшаго,/ вся страны́ оте́чествия на́шего умири́л еси́, Го́споди,/ да в ми́ре глубо́це прославля́ем/ благодея́ния и чудеса́ Твоя́.</p>
				<p>Благи́ми преизоби́ловаше дом Аведда́ров,/ бы́вшу иногда́ в нем киво́ту Заве́та,/ си́це и град наш, име́я в селе́нии свое́м о́браз Твой, Влады́ко,/ и Пренепоро́чныя Твое́й Ма́тере,/ наслажда́ется бога́тых даро́в Твои́х,/ прославля́я Тебе́ и с Тобо́ю ро́ждшую Тя,/ Хода́таицу ми́ра и ве́лия ми́лости.</p>
				<p>Обраща́ше дре́вний Изра́иль в бе́гство полки́ чужи́х,/ разруша́ше тверды́ни иноплеме́нных градо́в/ и всех бе́дственных нахожде́ний от супоста́тов свобожда́шеся,/ егда́ ковче́г Заве́та имя́ше с собо́ю,/ но сия́ дре́вния ми́лости/ преизоби́льно удиви́л еси́ на гра́де на́шем, Го́споди,/ егда́ нечести́вых, на достоя́ние Твое́ ополчи́вшихся,/ стра́хом смяте́нных бежа́ти вспя́ть сотвори́л еси́,/ пода́в нам зна́мение по́мощи Твое́й/ в чуде́снем о́бразе одушевле́ннаго Твоего́ Киво́та.</p>
				<p>
					<style>Сла́ва, и ны́не,</style>
					<style>глас 6</style>:
				</p>
				<p>Соше́дшеся, ве́рных совокупле́ния,/ на пресла́вное торжество́ Бо́жия Ма́тере,/ согла́сно воспои́м благодея́ния и чудеса́,/ и́миже Госпо́дь сла́вы,/ в Костромски́х преде́лех пресла́вно просла́ви Ма́терь Свою́:/ се бо чуде́сно яви́ нам всечестны́й о́браз Ея́./ О Всеми́лостивый Го́споди, Спа́се наш,/ творя́й чудеса́ еди́н,/ удиви́ и на нас дре́вния о́ныя Твоя́ ми́лости,/ име́я о сем моля́щую Тя Ма́терь Твою́,/ Покрови́тельницу и Предста́тельницу гра́ду на́шему,/ да и мы, при́сно исполня́ющеся благи́х до́му Твоего́,/ непреста́нно славосло́вим Тя,/ я́ко Ты вчера́, и дне́сь, и во ве́ки То́йже еси́/ Госпо́дь и Промысли́тель наш.</p>
				<p>
					<style>Вход. Проки́мен дне. И чте́ния три.</style>
				</p>
				<p>Бытия́ чте́ние 
					<style>(глава́ 28):</style>
				</p>
				<p>Изы́де Иа́ков от студенца́ кля́твеннаго/ и и́де в Харра́нь./ И обре́те ме́сто, и спа та́мо,/ за́йде бо со́лнце./ И взят от ка́мения ме́ста того́, и положи́ возгла́вие себе́,/ и спа на ме́сте о́ном, и сон ви́де:/ и се ле́ствица, утвержде́на на земли́,/ ея́же глава́ досяза́ше до Небе́с,/ и А́нгели Бо́жии восхожда́ху и низхожда́ху по ней./ Госпо́дь же утвержда́шеся на ней и рече́:/ Аз Бог Авраа́мов, отца́ твоего́,/ и Бог Исаа́ков, не бо́йся,/ земля́, иде́же ты спи́ши на ней,/ тебе́ дам <style>ю</style> и се́мени твоему́./ И бу́дет се́мя твое́, я́ко песо́к земны́й,/ и распространи́тся на мо́ре, и ли́ву, и се́вер, и на восто́ки./ И возблагословя́тся о тебе́ вся коле́на земна́я и о се́мени твое́м./ И се Аз с тобо́ю, сохраня́яй тя на вся́ком пути́, а́може а́ще по́йдеши./ И возвращу́ тя в зе́млю сию́,/ я́ко не и́мам тебе́ оста́вити,/ до́ндеже сотвори́ти Ми вся, ели́ка глаго́лах тебе́./ И воста́ Иа́ков от сна своего́ и рече́:/ я́ко е́сть Госпо́дь на ме́сте сем, аз же не ве́дех./ И убоя́ся, и рече́:/ я́ко стра́шно ме́сто сие́,/ не́сть сие́, но дом Бо́жий,/ и сия́ врата́ Небе́сная.</p>
				<p>Проро́чества Иезеки́илева чте́ние 
					<style>(главы́ 43 и 44):</style>
				</p>
				<p>Та́ко глаго́лет Госпо́дь:/ бу́дет от дне осма́го и про́чее,/ сотворя́т иере́и на олтари́ всесожже́ния ва́шего/ и я́же спасе́ния ва́шего,/ и прииму́ вы, — глаго́лет Адонаи́ Госпо́дь./ И обрати́ мя на пу́ть врат святы́х вне́шних, зря́щих на восто́ки,/ и сия́ бя́ху затворе́на./ И рече́ Госпо́дь ко мне:/ врата́ сия́ затворе́на бу́дут и не отве́рзутся,/ и никто́же про́йдет сквозе́ их,/ я́ко Госпо́дь Бог Изра́илев про́йдет и́ми, и бу́дут затворе́на./ Я́ко игу́мен ся́дет в них сне́сти хлеб,/ по пути́ Ела́мских врат вни́дет и по пути́ его́ изы́дет./ И введе́ мя по пути́ врат святы́х, су́щих к се́веру, пря́мо хра́му,/ и ви́дех, и се испо́лнь сла́вы храм Госпо́день.</p>
				<p>При́тчей чте́ние 
					<style>(глава́ 9):</style>
				</p>
				<p>Прему́дрость созда́ Себе́ дом/ и утверди́ столпо́в се́дмь./ Закла́ Своя́ же́ртвенная, и раствори́ в ча́ши Свое́й вино́,/ и угото́ва Свою́ трапе́зу./ Посла́ Своя́ рабы́, созыва́ющи с высо́ким пропове́данием на ча́шу, глаго́лющи:/ и́же е́сть безу́мен, да уклони́тся ко Мне./ И тре́бующим ума́ рече́:/ прииди́те, яди́те Мой хлеб и пи́йте вино́,/ е́же раствори́х вам./ Оста́вите безу́мие, и жи́ви бу́дете,/ и взыщи́те ра́зума, да поживете́,/ и испра́вите ра́зум в ве́дении./ Наказу́яй злы́я, прии́мет себе́ безче́стие,/ облича́яй же нечести́ваго, опоро́чит себе́,/ обличе́ния бо нечести́вому — ра́ны ему́./ Не облича́й злых, да не возненави́дят тебе́,/ облича́й прему́дра, и возлю́бит тя./ Да́ждь прему́дрому вину́, и прему́дрший бу́дет,/ сказу́й пра́ведному, и приложи́т приима́ти./ Нача́ло прему́дрости — страх Госпо́день,/ и сове́т святы́х — ра́зум./ Разуме́ти бо зако́н — по́мысла е́сть блага́го,/ сим бо о́бразом мно́гое поживе́ши вре́мя,/ и приложа́тся тебе́ ле́та живота́.</p>
				<p>
					<style>На лити́и стихи́ры, глас 4:</style>
				</p>
				<p>Воспои́м, ве́рнии,/ е́же о нас Бо́жия благоволе́ния вели́чие,/ я́ко прославля́яй разли́чными чудеса́ми/ вся прочил ца́рствия Своего́ преде́лы Госпо́дь/ призре́ и на смире́ние нас, рабо́в Свои́х,/ дарова́в гра́ду на́шему зна́мение Своего́ всеблага́го о нас про́мысла,/ чудеса́ми зде просла́вленный Ма́тере Свое́я о́браз./ К нему́ же ве́рою притека́юще,/ прие́млем вся блага́я и спаси́тельная нам,/ да та́ко непреста́нно Богома́терь воспева́ем/ и рожде́ннаго из Нея́ Иису́са Человеколю́бца/ и Спа́са душ на́ших.</p>
				<p>
					<style>Глас 6</style>:
				</p>
				<p>Пусты́ня, я́же бя́ше несла́вна и ненаселе́нна иногда́,/ за явле́ние Бо́жие,/ многоча́стне и многообра́зне в ней бы́вшее,/ сотвори́ся напосле́док духо́вный прему́дрости учи́лищем/ изше́дшему из Еги́пта Изра́илю,/ си́це и мра́чное о́ное ме́сто,/ в не́мже Богосве́тлое пречестна́го сего́ явле́ние о́браза/ просия́ благода́тию изображе́ннаго на нем Богомладе́нца Иису́са/ и предста́тельством Пречи́стыя Ма́тере Его́,/ устро́ися ме́сто душе́внаго све́та,/ и́мже духо́внии вожди́ но́ваго Изра́иля наставля́ются/ ко благоуспе́шному вели́каго сего́ служе́ния прохожде́нию./ Сего́ ра́ди мы, бра́тие,/ толи́кую благода́ть пресла́вным явле́нием/ чуде́сныя о́ныя ико́ны прие́мше,/ благодари́м Просвети́теля душ на́ших/ и, благодаря́ще, воззове́м к Нему́:/ Све́те И́стинный,/ просвеща́яй вся́каго челове́ка, в мир гряду́щаго,/ не преста́й при́сно исполня́я/ све́том Твоего́ Богоразу́мия,/ всех му́дростию, я́же свы́ше просвеща́емых,/ во сла́ву И́мене Твоего́/ и во спасе́ние Твоего́ достоя́ния.</p>
				<p>
					<style>Сла́ва, и ны́не,</style>
					<style>глас 8</style>:
				</p>
				<p>Отку́ду мне сие́,/ да прии́де Ма́ти Го́спода моего́ ко мне? —/ взыва́ше Ти Предте́чева ма́ти,/ егда́ пришла́ еси́ в дом Заха́риин, Богома́ти Пресвята́я,/ си́це покрови́тельствуемый Тобо́ю град Кострома́,/ прие́мля во преде́лы своя́ всечестны́й о́браз Твой/ и с ним бога́тство Небе́сных дарова́ний,/ а́ки Са́мую Тебе́ и с Преве́чным Сыно́м Твои́м прие́млет,/ те́мже от неопи́санныя ра́дости недоумева́ет:/ ко́е сло́во принесе́т Ти?/ Или́ ки́ими благохвале́нии/ в настоя́щий пра́здник явле́ния ико́ны Твое́я возвели́чит Тя?/ То́чию, е́же Дух Святы́й подаде́ иногда́ Елисаве́ти,/ сие́ вси взыва́ем о Тебе́:/ отку́ду нам сие́?/ Я́ко цельбоно́сным о́бразом Свои́м/ прии́де Ма́ти Го́спода на́шего,/ ра́ди Ей подаю́щаго нам мир и ве́лию ми́лость.</p>
				<p>
					<style>На стихо́вне стихи́ры самогла́сны, глас 4:</style>
				</p>
				<p>Принесе́нней бы́вшей ико́не Твое́й,/ Богоневе́сто Влады́чице,/ во избра́нный Тобо́ю град наш,/ испо́лнися премно́гия ра́дости вели́кий кня́зь/ и с ним вси ве́рных собо́ри,/ иму́ще с собо́ю ви́димое зна́мение Твоего́ о себе́ благоволе́ния,/ на не́же и мы, сы́нове их, при́сно взира́юще,/ в весе́лии ду́ха прино́сим Ти дне́сь и Ро́ждшемуся из Тебе́/ пе́снь благодаре́ния.</p>
				<p>
					<style>Стих:</style> Слы́ши, Дщи, и ви́ждь,/ и приклони́ у́хо Твое́.
				</p>
				<p>Во о́блацех дугу́ положи́вый во зна́мение/ ве́чнаго земли́ с Небеса́ми ми́ра,/ дал еси́ зна́мение гра́ду на́шему/ Твоего́ всеблага́го о нем про́мысла, Влады́ко,/ утверди́в во святи́лищи его́ всечестну́ю Ма́тере Твое́я ико́ну,/ на ню́же взира́юще,/ воспомина́ем ве́лия и пресла́вная,/ я́же явля́еши к нам,/ ве́рою Тя сла́вящим/ и к хода́тайству Ма́тере Твое́я с любо́вию прибега́ющим.</p>
				<p>
					<style>Стих:</style> Лицу́ Твоему́ помо́лятся/ бога́тии лю́дстии.
				</p>
				<p>Волсви́, прише́дшии от восто́к,/ узре́вше звезду́,/ е́юже ко Христу́, в Вифлее́ме ро́ждшемуся, руководи́ми бя́ху,/ возра́довахуся ра́достию ве́лиею зело́,/ си́це и мы, ве́рнии, ра́дуемся и весели́мся,/ благодаря́ще Человеколю́бца Иису́са,/ чрез ико́ну сию́ руководя́щаго нас к позна́нию/ вочелове́чения Его́ от Пренепоро́чныя Де́вы.</p>
				<p>
					<style>Сла́ва, и ны́не,</style>
					<style>глас 8</style>:
				</p>
				<p>Во днех пло́ти Твое́я, Иису́се, Бо́же наш,/ преде́лы еди́наго до́му Изра́илева/ проше́л еси́, благоде́тельствуя/ и всяк неду́г и вся́ку я́зю в лю́дех Его́ исцеля́я,/ но по днех воста́ния Твоего́,/ седя́ со Отце́м на Престо́ле вели́чествия,/ вся концы́ вселе́нныя сла́вою чуде́с/ и мно́жеством щедро́т Твои́х испо́лнил еси́,/ и́хже да не лише́н бу́дет и смире́нный град наш/ со преде́лы свои́ми:/ благоволи́л еси́, дарова́в ему́ пречестну́ю Ма́тере Твое́я ико́ну,/ всем, к Тебе́ ве́рою приходя́щим,/ ощуща́ти Боже́ственную Твою́ си́лу./ Сего́ ра́ди и мы, толи́ких дарова́ний наслажда́ющеся,/ в ра́дости Ду́ха взыва́ем Ти:/ Сла́ва Твоему́ всеблаго́му о нас про́мыслу,/ Еди́не Человеколю́бче и Спа́се душ на́ших.</p>
				<p>
					<style>На благослове́нии хле́бов тропа́рь, глас 4:</style>
				</p>
				<p>Прише́ствием честны́я Твое́й ико́ны, Богоотрокови́це,/ обра́дованный дне́сь Богохрани́мый град Кострома́,/ я́коже дре́вний Изра́иль к киво́ту Заве́та,/ притека́ет ко изображе́нию лица́ Твоего́/ и воплоти́вшагося от <style>Тебе</style>́ Бо́га на́шего,/ да Твои́м Ма́терним к Нему́ предста́тельством/ при́сно хода́тайствуеши всем,/ под се́нь кро́ва Твоего́ прибега́ющим,/ мир и ве́лию ми́лость. Три́жды.</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь: 
					<style>тропа́рь Богоро́дице, три́жды.</style>
				</p>
				<p>
					<style>По 1-м стихосло́вии седа́лен, глас 4:</style>
				</p>
				<p>Сте́кшеся на пе́ния чуде́с,/ я́же хода́тайством Ма́тере Свое́й яви́ нам Госпо́дь сил во сла́ву Свою́,/ подража́им, ве́рнии, Богоприя́тней доброде́тели Ея́,/ к сла́ве рожде́ннаго из Нея́ Иису́са Человеколю́бца и Спа́са душ на́ших.</p>
				<p>
					<style>Сла́ва, и ны́не:</style>
				</p>
				<p>Я́коже светоно́сное Тя и сладча́йшее со́лнце,/ о́бразом Твои́м Боже́ственным, Влады́чице, приходя́щую,/ град наш Кострома́ со стра́хом срета́ет,/ освяща́ющую на́ша души́ и телеса́,/ тем мо́лим Тя, Всепречи́стая:/ моли́твами Твои́ми изба́ви ны от вся́кия напа́сти и ско́рби.</p>
				<p>
					<style>По 2-м стихосло́вии седа́лен, глас 3:</style>
				</p>
				<p>Блаже́нно чре́во бы́сть При́сноде́вы, я́ко носи́вшее Христа́ Госпо́дня,/ блаже́ннейше же бы́сть се́рдце Ея́, я́ко прие́мшее и сохра́ншее словеса́ Его́./ Сего́ ра́ди и мы, бра́тие, подража́им любому́дрию Ея́,/ да услы́шим от пра́веднаго Мздовоздая́теля сла́дкий о́ный глас:/ блаже́ни и вы, слы́шавшии сло́во Мое́ и сохра́ншии е.</p>
				<p>
					<style>Сла́ва, и ны́не:</style>
				</p>
				<p>Я́ко иму́щая неизрече́нное дерзнове́ние/ к ро́ждшемуся из Тебе́ Христу́, Бо́гу на́шему,/ Пречи́стая Госпоже́ Богоро́дице,/ умоли́ поми́ловатися всем, пою́щим Боже́ственная вели́чия Твоя́/ и испове́дающим Тя, су́щую Богороди́тельницу.</p>
				<p>
					<style>По полиеле́и седа́лен, глас 6:</style>
				</p>
				<p>Да хода́тайство, е́же о нас, Богоотрокови́цы де́йственно бу́дет ко Спа́су на́шему,/ сотвори́м вся, от Христа́ повеле́нная,/ и та́ко моли́твы Ма́тере Его́ исхода́тайствуют блага́я,/ исполня́ющая лише́ние и нищету́ душ и теле́с на́ших.</p>
				<p>
					<style>Сла́ва, и ны́не:</style>
				</p>
				<p>Боже́ственный приспе́ пра́здник чуде́снаго прише́ствия во град Кострому́/ пречестны́я ико́ны Всенепоро́чныя и еди́ныя Богома́тере,/ ра́дуйтеся у́бо вси, христоимени́тии лю́дие,/ прославля́я вели́чие Бо́га на́шего/ и Того́ ро́ждшия Присноде́вы.</p>
				<p>
					<style>Степе́нна, 1-й антифо́н, 4-го гла́са. Проки́мен, глас 4:</style> Помяну́ и́мя Твое́/ во вся́ком ро́де и ро́де. 
					<style>Стих:</style> Слы́ши, Дщи, и ви́ждь, и приклони́ у́хо Твое́. Вся́кое дыха́ние: 
					<style>Ева́нгелие от Луки́, зача́ло 4.</style>
				</p>
				<p>
					<style>По 50-м псалме́ стихи́ра, глас 8:</style> Отку́ду мне сие́ —да прии́де Ма́ти: 
					<emphasis>
						<style>(зри сла́вник на лити́и).</style>
					</emphasis>
				</p>
				<p>
					<style>Кано́н, глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Отве́рзый ум разуме́ти Писа́ния ученико́м Твои́м, Го́споди,/ отве́рзи ны́не и на́ша се́рдца к разуме́нию вели́чия Твоего́ и Ма́тери Твое́я,/ да с Не́ю боголе́пно просла́вим Тя.</p>
				<p>Отве́рсти толку́щим две́ри милосе́рдия Твоего́ обетова́вый, Влады́ко наш,/ отве́рзи нам утро́бы человеколю́бия Твоего́,/ име́я на сие́ моля́щую Тя Хода́таицу.</p>
				<p>Отве́рсто иногда́ бы́сть моли́твою Илиино́ю не́бо,/ ра́ди беззако́нновавшаго Изра́иля заключе́нное,/ отве́рст да бу́дет и нам, гре́шным, вход в Небе́сная предста́тельством Твои́м, Богороди́тельнице.</p>
				<p>Отве́рзшая рождество́м Твои́м врата́ ве́чная, Богороди́тельница Пречи́стая,/ отве́рзи предста́тельством Твои́м заключе́нный серде́ц на́ших две́ри,/ да Сын Твой и Бог наш вни́дет и освяти́т я.</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Твоя́ песносло́вцы, Богоро́дице,/ Живы́й и Незави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
				</p>
				<p>Твоего́ плотска́го е́же на земли́ смотре́ния/ да незабве́нно устро́иши воспомина́ние,/ дал еси́ нам, Влады́ко, ико́ну Твою́ и Ро́ждшия Тя,/ те́мже, взира́юще на о́ную, мо́лим Тя:/ руководи́ нас к позна́нию и любле́нию Тебе́,/ воплоще́ннаго Бо́га и Спа́са душ на́ших.</p>
				<p>Твое́й Пренепоро́чныя Ма́тере всечестны́й о́браз любо́вию объе́млюще,/ из глубины́ души́ взыва́ем к Тебе́, живу́щему на Небесе́х:/ начертай на сердца́х на́ших кра́сный о́браз доброде́телей Ея́,/ да велича́ем Тя, Го́спода и Спа́са на́шего.</p>
				<p>Твой всечестны́й о́браз, Влады́чице, любе́зно на земли́ прие́млюще,/ зове́м к Тебе́, су́щей во сла́ве Небе́сней,/ да при́сно хода́тайствуеши нам благода́ть мы́слити и твори́ти досто́йная Твоего́ вели́чия,/ е́же сотвори́ Тебе́ Си́льный.</p>
				<p>Твои́х благодея́ний воспомина́ние, твори́мое дне́сь,/ дви́жет се́рдца на́ша со устна́ми к благохвале́нию Твоему́, Влады́чице,/ но сотвори́, да и кра́сный лик Твои́х доброде́телей/ привлече́т се́рдца на́ша к любле́нию и подража́нию о́ных.</p>
				<p>
					<style>Седа́лен, глас 3:</style>
				</p>
				<p>Си́и лю́дие устна́ми чтут Мя,/ се́рдце же их дале́че отстои́т от <style>Мене</style>́, —/ рече́ иногда́ Госпо́дь Вседержи́тель ко иуде́ем, еди́н вне́шний вид благоче́стия являющим./ Но да и мы не ту́южде с ни́ми ча́сть и осужде́ние восприи́мем, бра́тие,/ вся́чески блюде́мся дел, подо́бных лицеме́рию./ Сего́ ра́ди пра́зднующе и всечестны́й сей пра́здник,/ да не яви́мся извне́ то́чию благогове́йны,/ вну́трь же у́ду зли и нечести́вии пред Испыту́ющим се́рдца и утро́бы,/ в простоте́ се́рдца поклони́мся Ему́, я́коже Сам рече́, Ду́хом и и́стиною,/ да та́ко бу́дем подража́тели Пресвяте́й Де́ве,/ в Не́йже не глас то́чию, но па́че душа́ велича́ше Го́спода/ и Дух ра́довашеся о Бо́зе, Спа́се Свое́м.</p>
				<p>
					<style>Сла́ва, и ны́не:</style>
				</p>
				<p>Покро́ва Твоего́ Боже́ственнаго, Пречи́стая Богоро́дице Влады́чице,/ да не отъи́меши от рабо́в Твои́х, мо́лят Тя уго́дники Сы́на Твоего́:/ великому́ченик Фео́дор Стратила́т и преподо́бнии чудотво́рцы,/ страны́ сея́ Костромски́я и Га́лицкия засту́пницы,/ и́хже моле́ние приими́ и поми́луй нас.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спа́се зову́щия:/ сла́ва, Христе́, си́ле Твое́й.</emphasis>
				</p>
				<p>Седя́й одесну́ю Престо́ла вели́чествия на высо́ких,/ снизше́л еси́ к дольнейшим страна́м земли́/ и, всели́вся во чре́во смиренному́дрыя Ма́тере Де́вы,/ яви́л еси́ ми́рови, я́ко Ты призира́еши на смире́ние рабо́в Твои́х/ и дае́ши им благода́ть Твою́,/ ея́же да и мы сподо́бимся, да́руй нам бы́ти ревни́тели смиренному́дрыя Твое́я Ма́тере.</p>
				<p>Седя́й на ра́мех Херуви́м и Серафи́м,/ благоволи́л еси́ пло́тию седе́ти на объя́тиях Чисте́йшия Отрокови́цы,/ да сим пока́жеши нам, я́ко Ты, Свя́те святы́х,/ обита́еши в сердца́х еди́ных любителей чистоты́ и целому́дрия,/ его́же рачи́тели и нас покажи́ моли́твами ро́ждшия Тя.</p>
				<p>Седя́щему во сла́ве на Престо́ле Божества́/ сподо́билася еси́ Ма́терь бы́ти,/ ра́ди изя́щнейшия чистоты́ и смиренному́дрия,/ и́хже люби́тели и нас покажи́ моли́твами Твои́ми,/ да и мы сподо́бимся ча́сти, угото́ванной рачи́телем чистоты́ и смиренному́дрия Твоего́.</p>
				<p>Седе́ти во сла́ве Сы́на Твоего́ сподо́бившаяся, Пренепоро́чная Де́во,/ не преста́й моля́щи бла́гость Его́,/ да и мы, взира́юще на о́браз святы́я жи́зни Твое́я/ и о́ному на́шим жи́тельством сообразу́ющеся,/ тоя́жде сла́вы на Небесе́х бу́дем прича́стницы.</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>Ужаса́хуся и смуща́хуся костромсти́и жи́телие,/ мне́вше зна́мение Твоего́ о них про́мысла,/ ико́ну Ма́тере Твое́й, во пла́мени сгоре́вшу,/ но сие́ смуще́ние премени́л еси́ в ра́дость, Го́споди,/ показа́в им а́бие о́браз сей, от огня́ и пе́пела невреди́м./ Си́це да и мы, по обурева́ющих нас искуше́ниях и напа́стех,/ при́сно ра́дуемся о Твое́м, е́же о нас благоволе́нии,/ мо́лим Тя, Человеколю́бче.</p>
				<p>Ужасо́шася иногда́ полки́ наше́дших на град Кострому́ супоста́тов,/ егда́ от воображе́ния зра́ка лица́ Твоего́, Го́споди, и Пресвяты́я Твое́й Ма́тере/ пусти́л еси́ на сих стре́лы мо́лниины,/ но сей у́жас да вложи́ши в се́рдца/ и всех, стремящихся ратобо́рствовати достоя́ние Твое́,/ мо́лим Тя с Хода́таицею на́шего избавле́ния.</p>
				<p>Ужа́сни и ско́рбни бы́вше жи́телие Городца́,/ узре́вше ико́ну Твою́, Богома́ти, пренесе́ну во град Кострому́:/ мня́ху бо себе́ сим пренесе́нием лише́нных бы́ти Твоего́ о них Ма́терняго благоволе́ния,/ но да не и мы, таково́ю же иногда́ ско́рбию объя́ти,/ бу́дем лише́ни зна́мений Твоего́ покровительства,/ не преста́й, Влады́чице, пребыва́ющи с на́ми Твое́ю ми́лостию.</p>
				<p>Я́ко о́чи рабы́ни в ру́ку госпожи́ свое́й,/ та́ко о́чи на́ши всегда́ к Тебе́ возводи́м,/ о Многоблагоутро́бная Госпоже́ на́ша и Спаси́тельнице Всесвята́я Богоро́дице!/ При́зри у́бо на ны ми́лостивно,/ ца́рствующая на Небеси́ с Сыно́м твои́м и Бо́гом,/ и уще́дрити ны, гре́шныя, потщи́ся,/ я́ко вся Тебе́ возмо́жна су́ть.</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Боже́ственное сне и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
				</p>
				<p>Боже́ственное Твое́ разуме́ем истоща́ние, Иису́се, Бо́же наш,/ егда́, взира́юще на о́браз Ма́тере Твое́я,/ зрим Тя с Не́ю я́ко Младе́нца, рука́ми Ея́ держи́ма,/ те́мже благодаря́ще сему́ Твоему́ е́же к нам снизхожде́нию,/ мо́лим Тя, нас ра́ди младе́нствовавшаго,/ бы́ти нам ми́лостива о гресе́х на́ших.</p>
				<p>Боже́ственнаго Твоего́ воплоще́ния е́же от Де́вы, да при́сно сла́вится та́инство,/ дарова́л еси́ нам, Христе́ Царю́, всечестну́ю Ма́тере Твое́я ико́ну/ с воображе́нным на ней ви́дом Пречи́стаго лица́ Твоего́,/ те́мже и мо́лим Тя, Вседарови́тый Го́споди,/ да да́си нам при́сно сла́вити воплоще́ние Твое́,/ и́мже челове́цы Божеству́ соединихомся.</p>
				<p>Боже́ственнаго Ду́ха наше́ствие бы́сть на де́вственную утро́бу Твою́, Богома́ти,/ егда́ Сы́на Преве́чнаго пло́тию зачала́ еси́,/ Его́же да и мы в сердца́х на́ших при́сно и́мамы,/ хода́тайствуй нам благода́ть Того́жде Всесвята́го Ду́ха,/ е́юже быва́ют челове́цы та́инственною оби́телию Отца́ и Сы́на.</p>
				<p>Боже́ственных писа́ний любомудрое раче́ние с при́сным во хра́ме Госпо́дни пребыва́нием/ сотвори́ Тя избра́нный ипоста́сныя Бо́жия прему́дрости Храм,/ но да и мы устро́имся хра́мы Того́жде Бо́га Жи́ва,/ исхода́тайствуй нам благода́ть усе́рдно внима́ти и после́довати Сы́на Твоего́ гла́су,/ И́же при́сно во хра́мех Его́ пропове́дуется.</p>
				<p>
					<style>Конда́к, глас 8:</style>
				</p>
				<p>Благода́рственная принося́ще Ти, раби́ Твои́, Богороди́тельнице, о всех,/ и́миже благоде́яла еси́ гра́ду на́шему,/ из глубины́ души́ взыва́ем к Тебе́ и ми́ли ся де́ем:/ не преста́ни, Влады́чице,/ Ма́терними к Сы́ну Твоему́ и Бо́гу на́шему моли́твами/ подава́ти вся блага́я и спаси́тельная всем,/ ве́рою и любо́вию вопию́щим Ти:/ ра́дуйся, Де́во, христиа́н похвале́.</p>
				<p>
					<style>И́кос:</style>
				</p>
				<p>Стена́ еси́ де́вам, Богоро́дице Де́во,/ и всем, к Тебе́ прибега́ющим,/ и́бо Небесе́ и земли́ Творе́ц устро́и Тя, Пречи́стая, все́лься во утро́бе Твое́й/ и вся приглаша́ти Тебе́ научи́в:/ ра́дуйся, сто́лпе де́вства;/ ра́дуйся, две́рь спасе́ния./ Ра́дуйся, Нача́льнице мы́сленнаго назда́ния;/ ра́дуйся, Пода́тельнице Боже́ственныя бла́гости./ Ра́дуйся, Ты бо обнови́ла еси́ зача́тыя сту́дно;/ ра́дуйся, Ты бо наказа́ла еси́ окра́денныя умо́м./ Ра́дуйся, тли́теля смы́слов упраждня́ющая;/ ра́дуйся, Се́ятеля чистоты́ ро́ждшая./ Ра́дуйся, черто́же безсе́меннаго уневе́щения;/ ра́дуйся, ве́рных Го́сподеви сочета́вшая./ Ра́дуйся, до́брая Младопита́тельнице де́вам;/ ра́дуйся, Невестокраси́тельнице душ святы́х./ Ра́дуйся, Неве́сто Неневе́стная.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>Не служи́ти тва́ри па́че Творца́ законоположи́вый челове́ком, Спа́се наш,/ сотвори́, усе́рдно мо́лим Тя с Богоро́дицею,/ да Ду́хом Твои́м просвеща́еми,/ не к рукотворе́нным изображе́нием отно́сим Боголе́пное служе́ние,/ но чрез о́браз Твой возно́симся умы́ и се́рдцы,/ к Еди́ному Тебе́, отце́в Бо́гу благослове́нному.</p>
				<p>Не послужи́ша бы́вшии в пещи́ Вавило́нстей му́дрии ю́ноши безду́шному истукану,/ но Еди́ному Тебе́, во о́бразе А́нгела посреде́ пла́мене я́вльшемуся Сы́ну Бо́жию, поклони́шася,/ и́хже ли́ку и ча́сти сопричти́ и всех, изображе́нием сладча́йшаго зра́ка Твоего́ дви́жимых/ к прославле́нию Тебе́, отце́в Бо́га благослове́ннаго.</p>
				<p>Не послужи́ла еси́ Бо́гу нра́вом плотски́х иуде́ев, Пренепоро́чная Де́во,/ но ду́хом и и́стиною, я́ко и́стинная Раба́ Его́, покланя́лася еси́ Ему́./ Те́мже да и мы с Тобо́ю и́стиннии бу́дем покло́нницы Его́,/ хода́тайствуй нам благода́ть,/ е́же не в суеве́рном Богопочита́нии, но во и́стинном благоче́стии и ве́ре/ служи́ти отце́в Бо́гу благослове́нному.</p>
				<p>Не послужи́ла еси́ ми́ру и суете́ его́, Богороди́тельнице,/ но, всему́ предпоче́тши еди́наго Бо́га и зако́н Его́,/ была́ еси́ усе́рднейшая всех Раба́ Госпо́дня,/ те́мже и сподо́билася еси́ послужи́ти ве́лией та́йне Бо́жия воплоще́ния, я́ко Богома́терь,/ но сотвори́, да и мы, отве́ргшеся ми́ра и я́же су́ть в ми́ре,/ вседу́шно прилепи́мся в послу́жим Еди́ному Отце́в Бо́гу благослове́нному.</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>О́троки благочести́выя в пещи́/ Рождество́ Богоро́дичо спасло́ е́сть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́: Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Отроча́ мла́до на́шего ра́ди спасе́ния был еси́, Безле́тный Бо́же наш Иису́се,/ Его́же воображе́ние зря́ще на свяще́нней ико́не,/ усе́рдною в Тя ве́рою вопие́м Ти:/ бу́ди Воспита́тель, Наста́вник и Покрови́тель младе́нцем и отроко́м на́шим,/ да и си́и во и́стинней ве́ре навы́кнут глаго́лати Тебе́:/ Го́спода по́йте, дела́,/ и превозноси́те Его́ во вся ве́ки.</p>
				<p>О́трок дванадесятоле́тен бы́вый, Иису́се,/ посреде́ ста́рец и учи́телей во святи́лищи пребыва́я, послу́шал еси́ их/ и, совопрошася с ни́ми, явля́л еси́ святу́ю ре́вность к Боже́ственному зако́ну,/ да сим и на́ша о́троки наста́вший/ тща́тися во вре́мя ю́ности стяжава́ти духо́вную, я́же от зако́на Твоего́ прему́дрость,/ да и они́ науча́тся се́рдцы и усты́,/ словесы́ же и де́лы превозноси́ти Тя во вся ве́ки.</p>
				<p>О́троки от пещи́ Вавило́нския изба́вльшему Го́споду/ моли́ся приле́жно, Богоневе́стная Отрокови́це,/ да да́рует всем, под кров Твой прибега́ющим,/ неврежде́нным бы́ти от огня́ искуше́ний и пла́мене похоте́й,/ да, та́ко Тобо́ю изба́вльшеся,/ чи́стыми душа́ми и нескве́рными устна́ми благослови́м с Тобо́ю Еди́наго Изба́вителя Го́спода/ и превозно́сим Его́ во вся ве́ки.</p>
				<p>Отрокови́цам Твое́ целому́дрие и чистота́ да бу́дет красота́ и сла́ва,/ чревонося́щим Твое́ безболе́зненное и свято́е рождество́/ да бу́дет сла́дкое утеше́ние и отра́да,/ всем же, вся́каго по́ла и во́зраста чту́щим Тя, Богоневе́сто,/ доброде́тели Твоя́ да бу́дут еди́ным упражне́нием их,/ я́ко си́ми то́кмо досто́йне от челове́ка прославля́ется Госпо́дь, живы́й во ве́ки.</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
				</p>
				<p>Вся́кое коле́но Небе́сных, и земны́х, и преиспо́дних да покланя́ется Тебе́,/ я́ко нося́щему в Себе́ неизме́нный Преблаже́ннаго Отца́ Твоего́ о́браз, Иису́се./ С ни́миже и мы, ве́рою просвеща́еми,/ Тя, И́стиннаго Бо́га, о́браз челове́ч от Де́вы прии́мшаго, боголе́пно велича́ем.</p>
				<p>Вся́ка уста́ да заградя́тся суесло́вящих,/ я́ко не́сть досто́йно чествова́ти Твою́ и Пречи́стыя Ма́тере Твое́й ико́ну, Влады́ке:/ се бо, просла́вив сию́ чудеса́ми,/ научи́л еси́ достоя́ние Твое́ Тебе́ и во о́бразе пло́ти Твое́й/ с Пренепоро́чною Твое́ю Ма́терию прославля́ти и велича́ти.</p>
				<p>Вси ро́ди ве́рных, по прорече́нию Твоему́, блажа́т Тя,/ Благослове́нная, Христа́ Бо́га на́шего Ма́ти./ С ни́ми же и мы, ве́рою совоку́плени,/ благогове́йно чту́ще свяще́нное лица́ Твоего́ изображе́ние,/ прославля́ем Твоя́ вели́чия, я́же сотвори́ Тебе́ Госпо́дь сил,/ с Ним же Тя велича́ем.</p>
				<p>Всяк язы́к сме́ртных, по достоя́нию, изнемога́ет велича́ти Тя,/ над все́ми превознесе́нную, о Богоневе́сто!/ Те́мже и мы, прославля́юще Тя дне́сь, испове́дуем на́ше кра́йнее неможе́ние,/ но, сие́ испове́дующе, мо́лим Тя,/ да по мно́жеству щедро́т Твои́х, прии́меши ма́лое сие́ приноше́ние,/ во зна́мение мно́гия любве́ и усе́рдия нас, велича́ющих Тя.</p>
				<p>
					<style>Свети́лен:</style>
				</p>
				<p>Свет Лица́ Твоего́ и Пресвяты́я Твое́я Ма́тере/ яви́вый нам, Влады́ко, во всечестне́й ико́не сей,/ сотвори́ нас, я́ко ча́да све́та ходи́ти во све́те за́поведей Твои́х,/ да, егда́ яви́шися во сла́ве с Ро́ждшею Тя,/ сообра́зны бу́дем светле́йшему со́лнца о́бразу Твое́й сла́вы.</p>
				<p>
					<style>Сла́ва, и ны́не:</style>
				</p>
				<p>Бо́жия тезоимени́тый да́ра страда́лец Христо́в Фео́дор/ Боже́ственный вои́стинну дар, пречестну́ю Пречи́стыя Богома́тере ико́ну,/ гра́ду на́шему Костроме́ прине́с, вруча́ет,/ ю́же мы с неизрече́нною ра́достию, я́ко Небе́сное сокро́вище, прие́млюще,/ играим духо́вне и ликовству́ем, просвеща́еми све́том Боже́ственнаго лица́ Мари́и При́сноде́вы,/ от Нея́же возсия́ Пра́ведное Со́лнце — Христо́с,/ просвеща́яй вся́каго челове́ка, гряду́щаго в мир.</p>
				<p>
					<style>На хвали́тех стихи́ры на 4, глас 1:</style>
				</p>
				<p>Хвали́мый по мно́жеству вели́чествия Твоего́ от Небе́сных сил,/ приими́ и от на́ших бре́нных усте́н пе́снь благодаре́ния,/ е́же возсыла́ем Тебе́ за мно́жество щедро́т,/ и́миже при́сно благоде́еши нам,/ дарова́в Пречи́стыя Богома́тере ико́ну/ во утвержде́ние, и защище́ние, и спасе́ние на́ше.</p>
				<p>В наро́читый сей пра́здника на́шего де́нь/ соста́вим благокра́сны ли́ки,/ орга́нами усте́н на́ших прославля́юще/ посети́вшую град наш чуде́сною Свое́ю ико́ною Богоро́дицу,/ Ея́же предста́тельством прекланя́емь, Всевы́шний Влады́ка/ подае́т нам со мно́жеством щедро́т/ мир и ве́лию ми́лость.</p>
				<p>Пра́зднующе всечестны́й сей Богома́тере пра́здник,/ да не бу́дем, бра́тие, я́ко ме́дь звеня́щи/ или́ кимва́л звяца́яй,/ но да ве́рою живо́ю/ и одушевля́ющею вся на́ша дела́/ любо́вию ликовству́ем дне́сь:/ сицево́е бо то́кмо чествова́ние Богома́тери/ и сицево́е славосло́вие Сы́ну Ея́ и Бо́гу на́шему благоприя́тно е́сть./ Те́мже глаго́лем или́ де́ем дне́сь,/ ве́рою и любо́вию нам да быва́ют.</p>
				<p>
					<style>Сла́ва, и ны́не,</style>
					<style>глас 8</style>:
				</p>
				<p>Прииди́те, вси Росси́йстии ве́рных собо́ри,/ воспо́йте дне́сь с на́ми Го́сподеви пе́снь Богокра́сную,/ прославля́юще благодея́ния и щедро́ты Его́,/ да мы си́ми вы́ну наслажда́ющеся,/ непреста́нно хва́лим, благослови́м и велича́ем Спаси́теля на́шего,/ из глубины́ души́ вопию́ще к Нему́:/ о Влады́ко, всех Прещедре и Всеси́льне!/ не преста́й и ны́не продолжа́ти к нам дре́вния о́ныя Твоя́ ми́лости,/ сохраня́я Боже́ственным Твои́м Про́мыслом лю́ди Твоя́,/ да,в ми́ре и тишине́ живу́ще,/ непреста́нно с Ро́ждшею Тя велича́ем.</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на, пе́сни 3-я и 6-я. Проки́мен, глас 3, пе́снь Богоро́дицы:</style> Вели́чит душа́ Моя́ Го́спода,/ и возра́довася дух Мой о Бо́зе, Спа́се Мое́м. 
					<style>Стих:</style> Я́ко призре́ на смире́ние рабы́ Своея́, се бо от ны́не ублажа́т Мя вси ро́ди. 
					<style>Апо́стол к Филипписи́ем, зача́ло 240. Ева́нгелие от Луки́, зача́ло 54. Прича́стен: </style>Ча́шу спасе́ния прииму́ и И́мя Госпо́дне призову́.
				</p>
				<p>
					<style>Моли́тва</style>
				</p>
				<p>О Премилосе́рдая Госпоже́, Цари́це, Богоро́дице, приими́ смире́нное моле́ние на́ше, и не отри́ни нас, заступле́ние и прибе́жище на́ше, и не возгнуша́йся нас, недосто́йных, но, я́ко Милосе́рдая, не преста́ни моля́щи, Его́же родила́ еси́, да да́рует нам проще́ние мно́гих согреше́ний на́ших, да спасе́т нас, и́миже ве́сть судьба́ми. Поми́луй нас, Влады́чице, поми́луй нас, не́смь бо нам спасе́ние от дел. Те́мже ве́рно вопие́м Ти: поми́луй рабы́ Твоя́ и непло́дное се́рдце на́ше покажи́ плодоно́сно благи́х дел. При́зри на нас, недосто́йных, Ты бо упова́ние и покро́в наш, жи́знь и свет се́рдцу на́шему. Я́ко Невече́рний Свет от чре́ва Твоего́ воздви́гшая, озари́ ду́шу на́шу, Чи́стая, и отжени́ вся́ку мглу се́рдца на́шего. Да́руй нам умиле́ние, покая́ние и сокруше́ние серде́чное. Сподо́би нас по <style>вся</style> дни живота́ на́шего твори́ти во́лю Сы́на Твоего́ и Бо́га на́шего и во всем благоугожда́ти Ему́ Еди́ному. О Богома́ти, не преста́ни моля́щи Ро́ждшагося от <style>Тебе</style>́ за вся, притека́ющия с ве́рою к сему́ чудотво́рному о́бразу Твоему́, и подава́й им ско́рую по́мощь и утеше́ние в ско́рбех и напа́стех и злострада́ниих, изба́ви их от клеветы́ и зло́бы челове́ческия, от враг ви́димых и неви́димых и ве́яния ну́жды и печа́ли. Спаси́ оте́чество на́ше, град сей и вся гра́ды и страны́ от вся́ких бед и нужд и сотвори́ ми́лостива нам бы́ти Бо́га на́шего, отврати́ вся́кий гнев Его́, на ны дви́жимый, и изба́ви ны от належа́щаго и пра́веднаго Его́ преще́ния. О Боголюби́вая Влады́чице, А́нгелов украше́ние, му́чеников сла́во и всех святы́х ра́досте, с ни́ми моли́ Го́спода, да сподо́бит нас в покая́нии сконча́ти живота́ на́шего тече́ние. В сме́рти же час, Пресвята́я Де́во, изба́ви нас от вла́сти бесо́вския и осужде́ния, и отве́та, и стра́шнаго испыта́ния, и мыта́рств го́рьких, и огня́ ве́чнаго, да, сподо́бльшеся сла́внаго Ца́рствия Бо́жия, велича́ем Тя и сла́вим вопло́щшагося от <style>Тебе</style>́ Христа́, Бо́га на́шего, Ему́же сла́ва со Отце́м и Святы́м Ду́хом, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Феодоровская-Костромская икона Божией Матери </p>
				</title>
				<p>Феодоровская-Костромская икона Божией Матери написана, по преданию, святым евангелистом Лукой, подобно Владимирской и Смоленской иконам. По иконографии Феодоровская икона очень близка к Владимирской: Богомладенец изображен на ней нежно прильнувшим к Пресвятой Богородице, Которая держит Его на правой руке.</p>
				<p>Название свое икона получила от великого князя Владимирского Ярослава Всеволодовича († 1246), носившего во Святом Крещении имя Феодор (в честь святого великомученика Феодора Стратилата). Первоначально икона была обретена его старшим братом святым Георгием (Юрием) Всеволодовичем († 1238; память 4 февраля) в старинной часовне, близ селения Городца, Нижегородской области. После гибели святого Георгия Всеволодовича в битве с татарами на реке Сити, его брат Ярослав-Феодор, ставший великим князем Владимирским, торжественно перенес в 1239 году мощи святого Георгия из Ростова Великого в Успенский собор Владимира-на-Клязьме. Оставшейся от брата иконой он благословил в том же году своего сына святого Александра Невского (память 23 ноября) на брак с полоцкой княжной, дочерью полоцкого князя Брячислава.</p>
				<p>Чудотворная Феодоровская икона Божией Матери — благословение родителя — стала моленным образом святого Александра Невского и постоянно находилась при нем. После смерти святого Александра Невского († 14 ноября 1263) икона была взята его младшим братом Василием Ярославичем, в то время князем Костромским (в 1272–1276 — великий князь Владимирский).</p>
				<p>Феодоровская икона была перенесена князем Василием в Кострому, в собор святого великомученика Феодора Стратилата. В 1272 году, когда к Костроме подступили татары, икона была обнесена перед русским войском. При приближении татар от нее стали исходить яркие лучи, вызвавшие у захватчиков невольный страх. Они были разгромлены русскими и бежали.</p>
				<p>После кончины князя Василия, обретшего место последнего упокоения в Костроме († 1276), Феодоровская икона была вновь поставлена в соборе во имя святого Феодора Стратилата. Через чудотворную икону жители Костромы не раз получали благодатную помощь Царицы Небесной в течение нескольких столетии. Знаменательно, что конец Смутного времени (вызванного польско-шведской интервенцией и выступлениями самозванцев Лжедимитрия I и Лжедимитрия II) связан с благословением Феодоровской иконой, которое преподала инокиня Марфа своему сыну Михаилу Феодоровичу Романову при избрании его на царство в Костромском Ипатиевском монастыре 14 марта 1613 года. В память об этом историческом событии было установлено празднование Феодоровской иконе Божией Матери 14 марта. Царица Марфа принесла с собой в Москву список с чудотворной иконы, появились и другие списки. Со второй половины ХVII века получили распространение иконы Феодоровской Божией Матери с клеймами, изображающими события из истории чудотворного образа. В 1670 году иеродиаконом Ипатиевского монастыря Лонгином было составлено «Сказание о явлении и чудесах Феодоровской иконы Богоматери в Костроме».</p>
				<p>Городецкий монастырь (на месте часовни, близ селения Городец) с храмом в честь Феодоровской иконы Божией Матери, устроенный в незапамятные времена, был вновь освящен после возобновления в 1767 году, во время посещения Екатериной II. В 1830 году в г. Балахне прославился избавлением от холеры один из списков Феодоровской иконы.</p>
				<p>Феодоровская икона Богородицы — двусторонняя. На обратной стороне ее изображен образ святой великомученицы Параскевы, облаченной в княжеское одеяние. Есть предположение, что появление этого образа связано с супругой святого Александра Невского, получившей во Святом Крещении имя Параскевы (по другим сведениям, она была тезоименита супругу). Празднование Феодоровской иконе Божией Матери совершается также 16 августа, в день обретения.</p>
			</section>
			<section>
				<title>
					<p>Преподобнаго отца нашего Венедикта</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 2.</style>
				</p>
				<p>
					<style>Подо́бен:</style> Егда́ от Дре́ва:
				</p>
				<p>Ве́рою и любо́вию и́стинною,/ ми́ра отре́кся, о́тче,/ от младе́нства, преподо́бне,/ ра́дуяся, после́довал еси́ распе́ншемуся Христу́/ и, мно́гими по́двиги пло́ть умертви́в,/ благода́ть исцеле́ний бога́тно прия́л еси́/ утоля́ти не́мощи разли́чныя/ и лука́выя отгоня́ти ду́хи, вельми́ удивля́емь.</p>
				<p>Красота́ мона́шествующих быв,/ собра́л еси́ неизче́тное мно́жество пе́ти Го́спода,/ преподо́бне Венеди́кте,/ и к Небе́сней вся стези́ наста́вил еси́,/ до́бре после́дующия Боже́ственным твои́м уче́нием/ и подо́бящияся твоему́ житию́ доброде́тельному, о́тче./ С ни́миже тя почита́ем свяще́нно,/ в преставле́нии твое́м ра́дующеся.</p>
				<p>Я́коже дре́вле Илия́, до́ждь, о́тче,/ с Небе́с моли́твою Боже́ственною низве́л еси́,/ точи́ти же еле́й сосу́д сотвори́л еси́,/ и мертвеца́ воскреси́л еси́,/ и ина́я премно́гая чудеса́ сотвори́л еси́/ в сла́ву, преподо́бне, всех Спа́са и Бо́га./ Те́мже твою́ сла́вную па́мять/ любо́вию пра́зднуем, Венеди́кте.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Всех скорбя́щих ра́досте,/ и оби́димых Предста́тельнице,/ и убо́гих Пита́тельнице,/ стра́нных же утеше́ние/ и же́зле слепы́х,/ немощны́х посеще́ние,/ тружда́ющихся покро́ве и засту́пнице/ и си́рых помо́щнице,/ Ма́ти Бо́га Вы́шняго/ Ты еси́, Пречи́стая,/ потщи́ся, мо́лимся,/ спасти́ся рабо́м Твои́м.</p>
				<p>
					<style>Крестобогоро́дичен.</style>
					<style>Подо́бен то́йже:</style>
				</p>
				<p>Доса́ды претерпе́вшаго мно́ги/ и на Крест вознесе́наго вся́ческих Творца́/ ви́девши, Пречи́стая, стеня́ше, глаго́лющи:/ препе́тый Го́споди, Сы́не и Бо́же Мой,/ ка́ко по́чести хотя́ созда́ние Твое́, Влады́ко,/ терпи́ши пло́тию безче́стие?/ Сла́ва мно́гому милосе́рдию и соше́ствию Твоему́, Человеколю́бче.</p>
				<p>
					<style>Кано́н, его́же краегране́сие: </style>Пе́снь принесу́ му́дрому Венедикту. 
					<style>Творе́ние Ио́сифа.</style>
					<style>Глас 2.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Песносло́вити достохва́льную па́мять твою́ усе́рдствующему, преподо́бне,/ благода́ть да́ти мне моли́ся, Венеди́кте,/ и всех прегреше́ний избавле́ние.</p>
				<p>Мона́шески, твой от младе́нства взем крест,/ после́довал еси́ Вседержи́телю/ и, умертви́в пло́ть, жи́зни сподо́бился еси́, преблаже́нне.</p>
				<p>Зако́ну Бо́жию повину́вся, досточу́дне,/ и страсте́й взыгра́ния увяди́л еси́ воздержа́ния по́двиги,/ и безстра́стия благода́тию обогати́лся еси́.</p>
				<p>
					<style>Богоро́дичен: </style>И́же Тебе́ ра́ди нетле́нием обога́щшеся, Богороди́тельнице Всечи́стая,/ ра́дуйся, вопие́м Ти, обра́дованней,/ преподо́бных и пра́ведных удобре́ние.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Утверди́ нас в Тебе́, Го́споди,/ Дре́вом умерщвле́й грех,/ и страх Твой всади́/ в се́рдца нас, пою́щих Тя.</emphasis>
				</p>
				<p>Вод живо́тных Боже́ственнаго Ду́ха испо́лнившися, Богоно́се,/ душа́ твоя́ ре́ки чуде́с источи́,/ неду́гов изсуша́ющия тече́ние.</p>
				<p>К широте́ ра́йстей пресели́лся еси́, всеблаже́нне, те́сную ше́ствовав стезю́,/ и де́монов кова́рствия,/ и ше́ствия безчи́нная утесни́л еси́.</p>
				<p>Тече́нии твои́х слез напая́емь, я́ко дре́во, Венеди́кте, плодоно́сно,/ благопло́дие Боже́ственно прине́сл еси́ доброде́телей/ и чуде́с Боже́ственною благода́тию.</p>
				<p>
					<style>Богоро́дичен: </style>Еди́н Благи́й Твою́, воплоща́емь, про́йде, Пренепоро́чная, утро́бу/ и Челове́к ви́ден бы́сть соверше́н,/ Его́же моли́ спасти́ пою́щия Тя.
				</p>
				<p>
					<style>Ин конда́к, глас 4:</style>
				</p>
				<p>Возгоре́вся раче́нием Го́рним и Святы́м Ду́хом,/ вся просвети́л еси́, о́тче преподо́бне Венеди́кте свяще́нне,/ непреста́нно моли́ Христа́ Бо́га, преблаже́нне, о всех нас.</p>
				<p>
					<style>Седа́лен, глас 1.</style>
				</p>
				<p>
					<style>Подо́бен:</style> Ка́мени запеча́тану:
				</p>
				<p>Мона́шествовав богоуго́дно, доброде́тельно пожи́л еси́/ и благода́ть исцеле́ний прия́л еси́, Венеди́кте, чудеса́ соверши́в стра́шна,/ оби́тель же совоку́пль свяще́нну, приве́л еси́ Го́споду спаса́емых мно́жества, пребога́те./ Сла́ва Бо́гу, просвети́вшему тя,/ Сла́ва венча́вшему тя,/ Сла́ва святу́ю твою́ па́мять просла́вльшему.</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>Ру́це Твои́ Боже́ственныя,/ и́миже Созда́теля понесла́ еси́, Де́во Пресвята́я, вопло́щшагося благосты́нею,/ просте́рши, умоли́ Его́ изба́вите нас от искуше́ний, и страсте́й, и бед,/ хва́лящих Тя любо́вию и вопию́щих:/ Сла́ва Все́льшемуся в Тя,/ Сла́ва Проше́дшему из Тебе́,/ Сла́ва Изба́вльшему нас рождество́м Твои́м.</p>
				<p>
					<style>Крестобогоро́дичен:</style>
				</p>
				<p>На Кресте́ Тебе́ распе́ншуся от беззако́нных и от во́ин, Спа́се,/ копие́м ре́бром Твои́м прободе́нным, Пречи́стая рыда́ше го́рько/ и, мно́гому Твоему́ и стра́шному терпе́нию ужаса́ющися, вопия́ше:/ Сла́ва к челове́ком Твое́й любви́,/ Сла́ва Твое́й бла́гости,/ Сла́ва сме́ртию Твое́ю челове́ки обезсме́ртившему.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Пою́ Тя, слу́хом бо, Го́споди, услы́шах и ужасо́хся:/ до мене́ бо и́деши, мене́ ища́, заблу́ждшаго./ Тем мно́гое Твое́ снизхожде́ние, е́же на мя,/ прославля́ю, Многоми́лостиве.</emphasis>
				</p>
				<p>Распе́н себе́ сама́го страсте́м и ми́ру, Богому́дре о́тче,/ на Кресте́ просте́ршему во́лею дла́ни Христу́ угоди́л еси́, Венеди́кте./ Его́же моли́ спасти́ ду́ши на́ша.</p>
				<p>По́двиги воздержа́ния, преподо́бне, плотски́я умертви́л еси́ у́ды,/ ме́ртвыя же моли́твою возста́вил еси́,/ и разсла́бленным благотече́ние, ве́рно чудим, дарова́л еси́,/ и всяк неду́г, о́тче, исцели́л еси́.</p>
				<p>Сухи́я же и невла́жныя, преподо́бне,/ соде́лал еси́ ду́ши ро́дны живи́тельным сло́вом твои́м,/ плодо́в духо́вных и Боже́ственных, му́дре,/ богопрови́ден быв и мона́шествующих красота́, свяще́ннейший.</p>
				<p>
					<style>Богоро́дичен: </style>Я́ко до́ждь на руно́, Чи́стая,/ в честно́е чре́во Твое́ Сло́во сни́де, воплоща́емо,/ и уста́ви многобо́жия я́ве одожде́ния, Всенепоро́чная,/ и го́рькую зи́му разорило е́сть.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо Тебе́, ино́го бо́га не зна́ем.</emphasis>
				</p>
				<p>Су́щаго в ми́лости Бо́га моля́, о́тче преподо́бне,/ напо́лнил еси́, я́коже Илия́ чва́нец еле́я, сосу́д вели́к,/ от зря́щих ве́рно удивля́емь.</p>
				<p>Я́ко чист душе́ю, ты, во изступле́нии быв,/ ви́дел еси́ всю зе́млю, я́ко под заре́ю сия́ющу еди́ною,/ Бо́гу тя почита́ющу, всеблаже́нне Венеди́кте.</p>
				<p>Чудоде́йствуя о Христе́,/ воде́ истещи́ моли́твою, преподо́бне, мо́лиши Подвигополо́жника,/ я́же пребыва́ет, возпропове́дающи чудеса́, Венеди́кте.</p>
				<p>
					<style>Богоро́дичен: </style>Живы́й на Небесе́х, хотя́й всели́ся в ложесна́ Твоя́, Чи́стая,/ я́ко да нас до́мы Тро́ице сотвори́т,/ Тя, Богоро́дицу, пропове́дающих, Чи́стая.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Светозаре́ньми просвеща́емь Ду́ха,/ тьму́ лука́вых де́монов отгна́л еси́, чудотво́рче Венеди́кте,/ мона́шествующих свети́льниче светле́йший.</p>
				<p>Я́ко пресла́вно, блаже́нне, житие́ твое́,/ я́ко пресве́тло честно́е жи́тельство твое́,/ и́мже ста́да привле́кл еси́ мона́шествующих к ра́зуму спаси́тельному.</p>
				<p>Ца́рствия жи́тель быв Небе́снаго, Богому́дре Венеди́кте,/ сего́ улучи́ти моли́ ве́рно тя при́сно блажа́щим.</p>
				<p>
					<style>Богоро́дичен: </style>Из утро́бы Твоея́ святы́я/ возсия́ Пра́вды невече́рнее Со́лнце/ и ве́рныя просвети́, Богоро́дице Де́во Всепе́тая.
				</p>
				<p>
					<style>Конда́к, глас 6:</style>
				</p>
				<p>Благода́тию Бо́жиею обогати́лся еси́,/ де́лы же извести́л еси́ зва́ние,/ и яви́лся еси́, Венеди́кте, уго́дниче Христа́ Бо́га,/ в моли́твах и посте́х дарова́ний Бо́жия Ду́ха испо́лнен,/ и был еси́ неду́жным исцели́тель,/ и прогони́тель враго́м,/ и засту́пник ско́рый душа́м на́шим.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Вети́и яви́шася о́троцы/ любому́дрейшии дре́вле,/ от богоприя́тныя бо души́, богосло́вяще устна́ми, поя́ху:/ Пребоже́ственный отце́в и наш Бо́же, благослове́н еси́.</emphasis>
				</p>
				<p>Ме́ртвость живоно́сну стяжа́л еси́ сласте́й отложе́нием./ Те́мже ме́ртвыя возставля́ти сподо́бился еси́, блаже́нне Венеди́кте, вопия́:/ Пребоже́ственный отце́в и наш Бо́же, благослове́н еси́.</p>
				<p>Удивля́емь от мно́жества ве́рных,/ я́ко Илия́ вели́кий, соде́лал еси́ преподо́бными твои́ми труды́ огра́ду, водрузи́в, мона́хом,/ я́же при́сно пребыва́ет, остеняема моли́твами твои́ми, блаже́нне.</p>
				<p>Непщева́вше умори́ти без ума́ чарова́ньми, о́тче, лука́вными/ тя, блюдо́маго Боже́ственною Вседе́теля дла́нию,/ несмы́сленнии постыде́шася, обличе́ни бы́вше/ су́щим в тебе́, Венеди́кте, проразуме́нием.</p>
				<p>
					<style>Богоро́дичен: </style>Исцели́ души́ моея́ стра́сти/ безстра́стия исто́чника заче́ншая несказа́нно, Де́во,/ и умиле́ния ту́чу пода́ждь ми,/ хода́тайствующую ми утеше́ние та́мо, Свята́я Богоро́дице.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте, дела́, я́ко Го́спода/ и превозноси́те во вся ве́ки.</emphasis>
				</p>
				<p>Над страстьми́ тлетво́рными ца́рствовал о Христе́, Богому́дре о́тче,/ в Небе́снем Ца́рствии сподо́бился еси́ жи́ти со все́ми, до́бре пожи́вшими/ и Всеви́дца Бо́га возлюбившими.</p>
				<p>Твоя́ святы́я моли́твы прие́мля, Бог/ су́щим во оскуде́нии тобо́ю подава́ше я́же к Житию́ Вины́,/ вельми́ на земли́ прославля́я тя чудоде́йствы, Венеди́кте треблаже́нне.</p>
				<p>Украси́вся добро́тами Боже́ственных доброде́телей,/ к кра́сным черто́гам преста́вился еси́, о́тче, пребыва́ти с Бо́гом/ и сего́ Боже́ственныя красоты́ в безконе́чныя ве́ки наслажда́тися.</p>
				<p>
					<style>Богоро́дичен: </style>Се роди́ся из Тебе́, я́коже вопие́т Иса́ия, Чи́стая, Отроча́, Сын Вы́шняго/ и Твой зрим е́сть Сын, Де́во,/ сы́ны сотворя́я Небе́снаго Отца́, Тя почита́ющия.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
				</p>
				<p>Яви́лся еси́, я́ко со́лнце вели́кое,/ озаря́я зда́ние зна́меньми, Богоно́се, стра́шными и доброде́телей сия́нии,/ сего́ ра́ди, соверша́юще па́мять твою́, пои́стинне светоза́рную,/ просвеща́емся, о́тче, серде́чными чу́вствы.</p>
				<p>Тя мона́шествующих ста́да, тобо́ю собранна, де́нь восхваля́ют и но́щь,/ посреди́ те́ло твое́ иму́ще, источа́ющее бога́тно чуде́с ре́ки, о́тче му́дре,/ и просветя́ще сих непреста́нно стопы́.</p>
				<p>Па́че со́лнечных луч облиста́л еси́, о́тче, испо́лнив Бо́жия за́поведи,/ и к Све́ту невече́рнему преста́вился еси́,/ моля́ пода́тися оставле́нию грехо́в ве́рно тя чту́щим,/ приснопа́мятне Венеди́кте.</p>
				<p>
					<style>Богоро́дичен: </style>Светороди́тельнице Де́во, души́ моея́ стра́сти отжени́/ и да́ждь чи́сто зре́ти, Влады́чице,/ спаси́тельную добро́ту возсия́вшаго неизрече́нно из Твое́й пречи́стыя утро́бы/ во свет язы́ков, Всепе́тая.
				</p>
			</section>
			<section>
				<title>
					<p>Преподо́бный Венеди́кт (Бенедикт) Нурсийский</p>
				</title>
				<p>Преподобный Венедикт (Бенедикт) Нурсийский основатель старейшего в Европе монашеского ордена бенедиктинцев, родился 14 (27) марта 480 года в итальянском селении Нурсии, расположенном к северо-востоку от Рима (ныне местечко Норча в провинции Умбрия, недалеко от г. Сполето).</p>
				<p>Святой Венедикт (или Бенедикт, от лат. Benediktus — благословенный) происходил из знатной и состоятельной семьи. Еще в детстве он отличался смышленостью и удивлял своими способностями. Получив первоначальное и довольно основательное домашнее образование, он был отправлен в 492 году родителями в Рим, чтобы завершить образование в столице. В Риме преподобный Венедикт изучал риторику, философию и другие науки, занимался и литературной деятельностью. Через два года, достигнув 14-летнего возраста, юноша оставил училище, в котором царили легкомысленные нравы и нельзя было приобрести подлинную ученость, тем более обрести духовность. Вняв призыву свыше, святой Венедикт решил удалиться от мирских соблазнов и всецело посвятить себя служению Богу, Вначале юноша поселился при храме во имя святого апостола Петра в местечке Абруццо (ныне Альфидена), близ Рима, где вел строгую аскетическую жизнь. Неожиданно стал известен чудесный случай, свидетельствовавший об особом духовном даре подвижника, который привлек к нему внимание. Избегая соблазна мирской славы, святой Венедикт покинул Рим (родители его к этому времени умерли). Он поселился в пещере малодоступной горной местности Субиако (Субъяко). Здесь, в Сабинских горах, святой проводил дни в строгом посте и неустанной молитве, подражая пустынножителям египетской Фиваиды. Отшельник из близлежащего монастыря по имени Роман, встреченный святым Венедиктом, постриг его в монашество и помогал в течение трех лет: он приносил в условленные дни хлеб и спускал его в пещеру святому Венедикту на веревке, к которой был привязан колокольчик.</p>
				<p>Три года провел святой Венедикт в полном уединении, пока Господь не открыл его местопребывание пастухам и одному пресвитеру, который стал всем рассказывать о великом подвижнике. В это время в одной из окрестных обителей, в пещерном монастыре Виковаро, умер игумен. После настойчивых просьб иноков святой Венедикт в 510 году согласился стать настоятелем этой обители, но предупредил, что его строгий нрав придется им не по душе. Так и случилось. Через некоторое время иноки возроптали, не выдержав строгих правил, установленных святым Венедиктом.</p>
				<p>Однажды, во время трапезы, когда святой Венедикт по обыкновению сотворил над едой крестное знамение, чаша с вином разбилась, как будто от удара камнем. Святой догадался, что кто-то из братии, желая избавиться от него, подал ему отравленное питие. Призвав к себе испуганную братию, он сказал: «Да помилует вас Милосердный Господь, о чада!.. Зачем вы замыслили сотворить мне такое? Не говорил ли вам прежде, что мои нравы с вашими не согласуются?..»</p>
				<p>После этого святой Венедикт оставил обитель и вернулся в свою пещеру. Добрая молва о нем не утихала, и к нему стали приходить люди за духовным советом и наставлениями, а также взыскующие иноческой жизни. Некоторые из них оставались и устраивали себе поблизости маленькие келлии. Через несколько лет, около 520 года, число братии столь возросло, что святой Венедикт разделил их на двенадцать общин. Каждая из общин состояла, в свою очередь, из двенадцати иноков и имела свой отдельный скит. При себе святой Венедикт оставил немногих, наиболее нуждавшихся в его духовной помощи, или тех, образованием которых считал необходимым заниматься сам.</p>
				<p>«Многие уважаемые патриции отдавали своих детей на воспитание святому Бенедикту: так, сенатор Эквиций привел к нему своего сына Мавра, Тертулл — своего сына Плацида, и оба эти юноши, воспитанники Бенедикта, стали впоследствии апостолами в Галлии и Сицилии» (Ф. Грегоровиус. История города Рима в Средние века. Т. 2. СПб., 1903, с. 7).</p>
				<p>Враг рода человеческого возбудил в жившем неподалеку пресвитере Флоренции зависть к святому и склонил его к злословию и клевете. Но святой Венедикт смиренно все сносил, не переставая молиться за обидчика. Тогда, по наущению диавольскому, тот начал совращать иноков, подсылая к ним развратных женщин. Святой Венедикт вынужден был, не желая подвергать искушениям братию, покинуть с наиболее юными и нестойкими обжитое место в 528 году.</p>
				<p>В горной местности, близ полуразрушенного городка Монте-Кассино, бывшего некогда крепостью (провинция Кампанья, между Римом и Неаполем), святой Венедикт основал новый монастырь на участке земли, подаренном римским сенатором Тертуллом. 8 апреля 529 года, в праздник Светлого Воскресения Христова, монахи с пением «Аллилуия» ниспровергли статую Аполлона, возвышавшуюся на горе над Монте-Кассино. Античное святилище было вскоре перестроено ими и превращено в христианский храм, освященный во имя святого Иоанна Крестителя (основание монастыря запечатлено на фреске «Строительство аббатства Монте-Кассино» известного флорентийского живописца Луки Синьорелли, 1440–1523 гг.). Здесь же была построена часовня во имя святого Мартина Турского. Через некоторое время число насельников монастыря довольно значительно возросло, обитель была обнесена высокими стенами. Она служила надежным прибежищем окрестным жителям от нападений остготов, лангобардов и других варваров. Преподобный Венедикт устроил при Монте-Кассинском монастыре замечательную библиотеку, с богатым собранием рукописных книг. Старшим инокам монастыря он поручил обучение грамоте детей окрестных жителей и переписывание священных и богослужебных книг (это помогло впоследствии сохранить многие памятники раннехристианской письменности). Таким образом, монастырь постепенно превратился в центр духовного просвещения и богословского образования. Еще при жизни святого Венедикта близ Монте-Кассино возник другой монастырь — Террачина. В Монте-Кассинском монастыре преподобный Венедикт создал в 530–540 годах общежительный Устав, состоящий из 73 глав, в основу которого положил правила восточных пустынников и 12 книг «О постановлениях киновий» преподобного Иоанна Кассиана Римлянина († 435; память 29 февраля). Устав этот, написанный латинским языком, приближающимся к народному, получил широкое распространение в Западной Европе и был принят впоследствии многими монастырями (до 1595 года он выдержал более 100 изданий). Особенность Устава заключается в том, что он соединил монашеские идеалы Востока с правилами подвижнической жизни Западной Европы. Каждый желающий поступить в монастырь должен был пробыть в нем послушником в течение года, чтобы изучить Устав, привыкнуть к монастырской жизни и убедиться в готовности (или неспособности) принять монашеский постриг.</p>
				<p>Приняв постриг, монах-бенедиктинец дает обет постоянства (stabilitas loci) и уже не имеет права покидать монастырь (кроме исключительных случаев); он должен на всякое дело испрашивать благословения настоятеля (аббата).</p>
				<p>Настоятель обители, избираемый монахами, хотя и выслушивает советы старших и опытных братий, но решения принимает самостоятельно, его духовная власть в монастыре является пожизненной. Исполнение Устава рассматривается как важная ступень в духовном восхождении. Необходимыми условиями такого восхождения являются нестяжание, целомудрие, смирение, молитва и труд. Святой Венедикт справедливо считал лень матерью всех пороков и настаивал на необходимости физического и умственного труда. Сам он неутомимо трудился с раннего утра до позднего вечера, подавая добрый пример братии.</p>
				<p>«Из монастыря Монте-Кассино бенедиктинский устав с необычайной быстротой распространяется по христианскому Западу; он воспитывал из века в век дисциплинированную армию монахов, способную корчевать пни и распахивать целину в необжитых местах, поддерживать в правильном состоянии раз налаженное хозяйство, систематической пропагандой обращать в новую веру языческое население. Эта равномерная, бесперебойная, согласованная работа многих людей, каждый из которых приносил свою личную своеобычность в жертву сверхличному распорядку, во многом заложила основы средневекового духовного строя» (Из истории культуры Средних веков и Возрождения. М., 1976, с. 41).</p>
				<p>За свою праведность и святость преподобный Венедикт удостоился от Господа дара прозорливости и ясновидения. Так, например, он предузнал о кончине епископа Капуанского Германа, увидев, как Ангелы возносят на Небо его душу.</p>
				<p>Предводителю готов Тотилле святой Венедикт пророчески возвестил, что он возьмет Рим, но будет убит через 10 лет; это предсказание сбылось в 552 году. Известны также многие случаи, когда святой Венедикт исцелял страждущих и больных.</p>
				<p>Сестра преподобного Венедикта святая Схоластика также прославилась своей подвижнической жизнью. Она сохранила девство и с юных лет посвятила себя служению Богу. Раз в году святая Схоластика имела обычай навещать брата; известно, что она попрощалась с ним за три дня до своей блаженной кончины.</p>
				<p>Свою собственную кончину преподобный Венедикт предсказал за шесть суток. Причастившись Святых Тайн и воздев руки к Небу, он преставился ко Господу 21 марта 543 года.</p>
				<p>Через несколько лет (в середине VI века) инок Монте-Кассинского монастыря поэт Марк написал в похвалу святому Венедикту 33 дистиха.</p>
				<p>Впоследствии святому Венедикту посвятил стихотворение известный церковный историк, первый комментатор Бенедиктинского устава Павел Диакон (VIII в.). Житие святого Венедикта написал его современник Папа Римский святой Григорий I Двоеслов (590–604); оно переведено с латинского на греческий язык Папой Римским Захарией (741–772).</p>
				<p>Монте-Кассинский монастырь подвергся разорению при нашествии лангобардов в 581 году, но впоследствии был восстановлен.</p>
				<p>При аббате Дезидерии (1027–1087) в 1068 году были обретены мощи святого Венедикта, место захоронения которого в период нашествий варваров было потеряно.</p>
				<p>В 1349 году Монте-Кассинский монастырь сильно пострадал от землетрясения. С помощью Папы Римского Урбана V (1362–1370), бенедиктинца, обитель была восстановлена, но гробница святого Венедикта вновь оказалась утраченной. В 1569 году она была обретена при перестройке собора.</p>
				<p>При раскопках, проведенных в 1944 году во время восстановительных работ (ранее, 15 февраля 1944 года Монте-Кассинский монастырь был полностью разрушен бомбардировкой американской авиации), открыли некрополь в соборном храме; близ алтаря были в третий раз обретены мощи святого Венедикта. Благодаря помощи итальянского правительства и усилиям ордена бенедиктинцев, Монте-Кассинский монастырь вскоре возродился из руин.</p>
				<p>В 1980 году торжественно праздновалось 1500-летие со времени рождения святого Венедикта Нурсийского.</p>
				<p>
					<strong>Источники и литература:</strong>
				</p>
				<p>Migne I.P. Patrologia curpus comletus. Serias Latina. t. 66. Монашеские уставы. Перев. епископа Феофана (Говорова) Затворника.— В кн.: «Древние иноческие уставы преп. Пахомия Великого, св. Василия Великого, преп. Иоанна Кассиана и преп. Венедикта». М, 1892, с. 591–653.</p>
				<p>Св. Григорий Двоеслов. Собеседования о жизни италийских отцов и о бессмертии души. Казань, 1858; Л. П. Карсавин. Монашество в Средние века. СПб., 1912; И. Н. Голенищев-Кутузов. Средневековая латинская литература Италии, М., 1972, с. 120–122 (на с. 121 фреска Пьетро Перуджини с изображением св. Венедикта, Рим, Ватикан); Игумен Августин (Никитин). Преподобный Венедикт Нурсийский. — Богословские труды, сб. 21, М., 1980, с. 221–240; К 1500-летию со времени рождения преподобного Венедикта Нурсийского. — Журнал Московской Патриархии, 1980, №5, с. 61—71.</p>
			</section>
			<section>
				<title>
					<p>Пра́зднование Пресвяте́й Влады́чице на́шей Богоро́дице в че́сть ико́ны Ея́ Себежския, нарица́емыя «Умиле́ние»</p>
				</title>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>Блаже́н муж: 
					<style>1-й антифо́н. На</style>  Го́споди, воззва́х: 
					<style>стихи́ры на 8, глас 1.</style>
				</p>
				<p>
					<style>Подо́бен:</style> Прехва́льнии му́ченицы:
				</p>
				<p>Пала́то одушевле́нная Христо́ва,/ уми́льно вопие́м Ти, Влады́чице:/ честну́ю ико́ну о́браза Твоего́,/ в це́ркви Бо́жией предстоя́щу,/ да́руй, ве́рным держа́ву и сте́ну необори́мую,/ от нея́же зна́мение ужа́сно ви́девше:/ сле́зы из обою́ о́ку точа́щи./ Сего́ ра́ди мо́лим Тя:/ град Твой, Богома́ти, спаси́,/ воспева́ющий держа́ву Твою́.</p>
				<p>Храм Преображе́ния Спа́сова,/ Твою́, Влады́чице, чудотво́рную ико́ну име́я в себе́,/ всегда́ освяща́ет вся,/ ве́рою притека́ющия и Тя по до́лгу ублажа́ющия,/ всем вы́ну Ты еси́ упова́ние/ и душа́м на́шим тве́рдый покро́в и держа́ва.</p>
				<p>Мног наро́д гра́да Опо́чки,/ почита́ющий Тя и по до́лгу сла́вящий,/ огражда́еши, Всепе́тая,/ от безбо́жных, Чи́стая, иноплеме́нник,/ от гла́да же, и тру́са, и напра́сныя сме́рти,/ и междоусо́бныя бра́ни, всегда́,/ Де́во Неискусобра́чная,/ сего́ ра́ди сла́вим Тя, Пречи́стая Богоневе́сто,/ челове́ком Помо́щнице.</p>
				<p>О́браз зра́ка Твоего́, Пречи́стая Влады́чице,/ благода́ть дарова́ и бога́тство неотъе́млемо,/ покро́в же, и сла́ву, и необори́мую сте́ну,/ исцеле́нием сокро́вище бы́сть,/ чудесе́м исто́чник при́сно теку́щ/ и приста́нище спаси́тельное обурева́емым всегда́,/ сего́ ра́ди пое́м Тя, Препе́тая.</p>
				<p>Почерпи́те, челове́цы, спасе́нное душа́м здра́вие/ от о́браза Присноде́вы,/ честны́м источа́юща чуде́с струи́,/ омыва́юща серде́ц омраче́ние и страсте́й скверне́ние/ и ду́ши освяща́юща/ Боже́ственною благода́тию.</p>
				<p>Добро́ту Тя Иа́ковлю и ле́ствицу Небе́сную ве́мы,/ по Ней же сни́де Госпо́дь на зе́млю/ и тогда́ прообрази́ Твою́ че́сть и сла́ву,/ Ты бо, Влады́чице, породи́ Бо́га всех,/ Тя блажа́т Небе́снии А́нгели и земни́и челове́цы,/ я́ко за ве́сь мир мо́лишися/ и покрыва́еши ми́лостию/ и́же Твой честны́й соверша́ющих зна́мения пра́здник.</p>
				<p>Злата́я кади́льнице,/ ру́чко и же́зле,/ свети́льниче светоза́рный,/ сви́тче Боже́ственный,/ в не́мже пе́рстом Бо́жиим написа́ся Сло́во,/ спаси́ Тебе́ велича́ющих.</p>
				<p>
					<style>Сла́ва, и ны́не,</style>
					<style>глас 8</style>:
				</p>
				<p>Ужасо́шася вся разу́мная чинонача́лия,/ духо́вно совокупи́вше лик,/ и недоумева́хуся с на́ми ду́си пра́ведных/ бы́вшу виде́нию преужа́сному и зна́мению преди́вну,/ от о́браза Цари́цы всех,/ ви́дяще Ю, из о́чию сле́зы испуща́ющу,/ Свои́ пречестны́я дла́ни просте́ршу к Ро́ждшемуся из Нея́,/ вообрази́вшу
					<a type="note" xlink:href="#note35">35</a> гнев, подвиза́ющийся на ны,/ и прося́щу ми́ру смире́ние,/ и святи́телем кре́пости и утвержде́ния,/ и Бо́жиим це́рквам благостоя́ние,/ и спасе́ние душа́м на́шим.
				</p>
				<p>
					<style>Вход. Проки́мен дне и чте́ния 3 
						<emphasis>(зри выше)</emphasis>
					</style>
				</p>
				<p>
					<style>На лити́и стихи́ры, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Я́ко светоно́сная пала́та и одр всезлаты́й,/ Ты еси́, Богоро́дице Влады́чице,/ Ты бо Сло́во Бо́жие во Свои́х ложесна́х вмести́ла еси́,/ и, ро́ждши нам Со́лнце Незаходи́мое, Свет Невече́рний,/ на́ша пре́жде неразуме́нием омраче́нная се́рдца/ благоразу́мием освети́ла еси́,/ и ле́сти тьму́ разори́ла еси́.</p>
				<p>Твои́м рождество́м а́дова кре́пость разори́ся/ и все челове́чество спасе́но бы́сть,/ ны́не же Твои́ми моли́твами враго́в на́ших шата́ния низложи́,/ и кре́пость их сокруши́,/ и лю́дем Твои́м побе́ды на враги́ да́руй,/ да посра́мятся вси, явля́ющии рабо́м Твои́м зла́я.</p>
				<p>Богоро́дице Влады́чице,/ Держа́вная Помо́щнице,/ укрепи́ сла́вящия Тя на враги́,/ да я́коже дре́вле спасла́ еси́ Ца́рский град
					<a type="note" xlink:href="#note36">36</a> от нахожде́ния пога́ных,/ та́ко и ны́не спаси́ страну́ Росси́йскую от нахожде́ния вра́жия,/ от междоусо́бныя ра́ти,/ от гла́да же и тру́са,/ Де́во Неискусобра́чная,/ сего́ ра́ди Тя сла́вит страна́ Росси́йская,/ челове́ком Помо́щницу.
				</p>
				<p>Ны́не страна́ Росси́йская/ о Тебе́ хва́лится и весели́тся,/ име́ющи Тя Засту́пницу непосты́дную/ и сте́ну неруши́му,/ гра́ду на́шему непоколеби́мое основа́ние,/ стра́жа неусы́пна земли́ Росси́йския,/ не преста́й ны́не Твои́ми, Госпоже́, моли́твами/ избавля́ти Твой град и лю́ди от всех бед.</p>
				<p>Тебе́ припа́дают, Госпоже́,/ святи́телей сосло́вие и свяще́нников собо́ри,/ мона́хов совокупле́ние и ве́сь наро́д,/ уми́льно моля́щеся, Тебе́ ны́не кла́няются/ и, любе́зно целу́юще Твой о́браз, глаго́лют:/ чту́щий Тя град/ всегда́ спаса́й от всех бед.</p>
				<p>
					<style>Сла́ва, и ны́не,</style>
					<style>глас 8:</style>
				</p>
				<p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли.</p>
				<p>
					<style>На стихо́вне стихи́ры,</style>
					<style>глас 2.</style>
				</p>
				<p>
					<style>Подо́бен:</style> Егда́ от Дре́ва:
				</p>
				<p>Всем предста́тельствуеши, Блага́я,/ прибега́ющим с ве́рою в держа́вный Твой покро́в,/ ино́го бо не и́мамы, гре́шнии, к Бо́гу/ в беда́х и ско́рбех при́сно избавле́ния,/ обремене́ни грехи́ мно́гими,/ Ма́ти Бо́га Вы́шняго,/ тем же Ти припа́даем:/ изба́ви от вся́каго обстоя́ния рабы́ Твоя́.</p>
				<p>
					<style>Стих:</style> Воскресни́, Го́споди, в поко́й Твой,/ Ты и Киво́т святы́ни Твоея́.
				</p>
				<p>Всех скорбя́щих Ра́досте,/ и оби́димых Засту́пнице,/ и а́лчущих Пита́тельнице,/ стра́нных утеше́ние,/ обурева́емых приста́нище,/ больны́х посеще́ние,/ немощны́х покро́в и Засту́пнице,/ же́зле ста́рости,/ Ма́ти Бо́га Вы́шняго Ты еси́, Пречи́стая,/ потщи́ся, мо́лимся, спасти́ся рабо́м Твои́м.</p>
				<p>
					<style>Стих:</style> Лицу́ Твоему́ помо́лятся/ бога́тии лю́дстии.
				</p>
				<p>Ра́дуйся, Пречи́стая Де́во;/ ра́дуйся, честны́й ски́птре Царя́ Христа́;/ ра́дуйся, прозя́бшая Грозд та́йный;/ ра́дуйся, две́ре Небе́сная и неопали́мая купино́;/ ра́дуйся, всеми́рный све́те;/ ра́дуйся, всех ра́досте;/ ра́дуйся, ве́рных спасе́ние;/ ра́дуйся, Засту́пнице всех христиа́н и прибе́жище, Влады́чице.</p>
				<p>
					<style>Сла́ва, и ны́не,</style>
					<style>глас 8</style>: Ра́дуйся, вселе́нныя похвало́;/ ра́дуйся, хра́ме Госпо́день;/ ра́дуйся, горо́ приосене́нная;/ ра́дуйся, всех прибе́жище;/ ра́дуйся, све́щниче златы́й;/ ра́дуйся, сла́во правосла́вных честна́я;/ ра́дуйся, Мари́е, Ма́ти Христа́ Бо́га;/ ра́дуйся, раю́;/ ра́дуйся, Боже́ственная трапе́зо;/ ра́дуйся, се́не;/ ра́дуйся, ру́чко всезлата́я;/ ра́дуйся, всех упова́ние.
				</p>
				<p>
					<style>Тропа́рь, глас 8:</style>
				</p>
				<p>Взы́дем, правосла́вныи наро́ди гра́да Опо́чки,/ на ту́чную го́ру, я́ко на Фаво́рскую,/ в дом Спаси́теля своего́, в че́сть боголе́пнаго Преображе́ния Его́,/ оби́лующу чуде́с и стокра́тный клас израсти́вшую,/ и у́зрим сла́ву чудесе́ от чудотво́рнаго о́браза/ Пресвяты́я Богома́тере Умиле́ния Се́бежския:/ я́ко мо́ре пролия́ся и Евфра́т, теки́й из рая́,/ та́ко сле́зы Ея́ бы́ша, из обою́ о́ку пролиты́я,/ о наше́дшем гне́ве Созда́теля Своего́ за на́ше согреше́ние,/ припаде́м, каменносерде́чнии, и возрыда́ем, прося́ще:/ о Влады́чице, умоли́ Сы́на Своего́ и Го́спода на́шего/ си́ми пресвяты́ми Свои́ми слеза́ми,/ да изба́вит нас от вся́каго зла́то обстоя́ния,/ и о́гненнаго запале́ния, и междоусо́бней бра́ни,/ от мо́ра и гла́да,/ и наше́ствия иноплеме́нных в гряду́щия времена́,/ и, ра́дующеся, со Гаврии́лом благове́стником возопие́м Ти:/ ра́дуйся, Обра́дованная, Госпо́дь с Тобо́ю.</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии седа́лен, глас 4:</style>
				</p>
				<p>О́чи мы́сленнии очи́стивше,/ прии́дем, торжеству́ем, све́тло чту́ще Богоотрокови́цу,/ добро́ту Иа́ковлю и Неве́сту всех Царя́, Бо́га на́шего,/ Сия́ бо показа́ся Не́ба кра́сная пала́та и Це́рковь одушевле́нна,/ и Ея́ си́лою сопроти́вных побежда́ем.</p>
				<p>
					<style>Сла́ва,</style>
					<style>и ны́не, то́йже. </style>
				</p>
				<p>
					<style>По 2-м стихосло́вии седа́лен, глас 4:</style>
				</p>
				<p>Не умолчи́м никогда́, Богоро́дице,/ си́лы Твоя́ глаго́лати, недосто́йнии,/ а́ще бо Ты не бы предстоила, моля́щи,/ кто бы нас изба́вил от толи́ких бед,/ кто же бы сохрани́л до ны́не свобо́дны?/ Не отсту́пим, Влады́чице, от <style>Тебе</style>́,/ Твой бо рабы́ спаса́еши при́сно от вся́ких лю́тых.</p>
				<p>
					<style>Сла́ва, и ны́не, то́йже.</style>
				</p>
				<p>
					<style>Велича́ние о́бщее Богоро́дице или́ сие́:</style>
				</p>
				<p>Велича́ем Тя,/ Пресвята́я Де́во,/ Богоизбра́нная Отрокови́це,/ и чтим о́браз Твой честны́й,/ и́мже показа́ла еси́ нам пречу́дное зна́мение.</p>
				<p>
					<style>По полиеле́и седа́лен, глас 8:</style>
				</p>
				<p>И́же — Небе́с превы́сшую су́щи,/ и Херуви́м вои́стинну сла́внейшую,/ и всея́ тва́ри честне́йшую,—/ Де́во Пречи́стая, дне́сь благода́рственно, раби́ Твои́, прино́сим пе́снь о́бразу честна́го Твоего́ подо́бия,/ Ты бо стра́нно и преди́вно зна́мение показа́ла еси́ от пречи́стаго Твоего́ о́браза,/ те́мже согла́сно вопие́м Ти:/ Влады́чице Богоро́дице, моли́ Христа́ Бо́га/ согреше́нием оставле́ние дарова́ти,/ Тебе́ бо и́мамы, раби́ Твои́, Засту́пницу усе́рдную.</p>
				<p>
					<style>Сла́ва, и ны́не, то́йже.</style>
				</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Помяну́ и́мя Твое́/ во вся́ком ро́де и ро́де. 
					<style>Стих:</style> Слы́ши, Дщи, и ви́ждь, и приклони́ у́хо Твое́. Вся́кое дыха́ние: 
					<style>Ева́нгелие от Луки́, зача́ло 4.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Да́руй нам по́мощь, Богоро́дице,/ да́ждь нам по́мощь от печа́ли, на Тя наде́ющимся,/ ве́рным прибе́жище,/ избавля́й от бед рабы́ Свои́, Деви́це,/ к Тебе́ бо по Бо́зе упова́ние вси возлага́ем.</p>
				<p>
					<style>Кано́н, глас 6.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Волно́ю морско́ю/ Скры́вшаго дре́вле гони́теля мучи́теля —/ под земле́ю скры́вша спасе́нных о́троцы,/ но мы, я́ко отрокови́цы,/ Го́сподеви пои́м,/ сла́вно бо просла́вися.</emphasis>
				</p>
				<p>Прииди́те, ве́рных благочести́вая мно́жества,/ духо́вно лик совоку́пльше,/ Пречи́стую Ма́терь Сло́ва Боже́ственными пе́сньми воспои́м,/ зря́ще Те́плую Засту́пницу,/ от Пречи́стаго о́браза Ея́ преужа́сное зна́мение показу́ющую.</p>
				<p>Я́коже ле́ствицу высо́кую, зрим Тя, Де́во Всенепоро́чная,/ е́юже к Небе́сней высоте́ восхо́дим,/ и, Тя Предста́тельницу и утвержде́ние непобеди́мое стяжа́вше, Пречи́стая,/ наве́т и сете́й вра́жиих избавля́емся,/ да яви́мся и спасе́мся, ве́рою к Тебе́ притека́ющии.</p>
				<p>В рождестве́ Сы́на Твоего́ тли не прие́мши,/ от тле́ния всех нас изба́ви и печа́ли,/ просвеща́ющи ма́терним Свои́м дерзнове́нием, Богора́дованная.</p>
				<p>Наде́жду иму́ще Тя, Богороди́тельнице, и несумне́нну ве́ру,/ гра́да сего́ наро́ди Тебе́, я́ко забра́ло, гра́ду поло́жше,/ Де́во Неискусобра́чная.</p>
				<p>
					<style>Катава́сия:</style> Отве́рзу уста́ моя́:
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Тобо́ю, Христе́, Небеса́ утвержда́ема вся,/ Сло́во Бо́жие и Си́ла,/ испове́дуют сла́ву неизрече́нну/ и вседе́тельныя руки́ Твое́й сотворе́ние,/ не́сть бо пресвя́т, ра́зве Тебе́, Го́споди.</emphasis>
				</p>
				<p>Умилосе́рдися на ста́до Свое́, Пречи́стая,/ и смире́ние гра́ду Твоему́ да́руй,/ сопроти́вных че́люсти сокруши́/ и тех до конца́ не́мощны покажи́.</p>
				<p>О́бщаго Па́стыря и Влады́ку поро́ждши Христа́, Де́во Неискусобра́чная,/ Тому́ помоли́ся, настоя́щаго гне́ва изба́витися нам,/ и́стиннаго обстоя́ния, Влады́чице.</p>
				<p>Ми́лостива еси́, Влады́чице, Ми́лостиваго ро́ждши Спа́са,/ ви́ждь озлобле́ние и воздыха́ние люде́й Свои́х,/ ускори́, Пречи́стая, уще́дрити ны.</p>
				<p>Пою́т Тя, Богоро́дице, А́нгельстии чи́ни/ и пра́зднуют патриа́рхи со святи́тели,/ с ни́ми же тогда́ и Боголюби́вии наро́ди теку́ще во святу́ю Твою́ Це́рковь,/ ви́деша Тя, Цари́це, за ны, гре́шныя, моля́щуюся к Сы́ну Своему́,/ поми́ловати град Твой и лю́ди, в нем живу́щия/ от Твоего́ о́браза преди́вным зна́мением.</p>
				<p>
					<style>Седа́лен, глас 8:</style>
				</p>
				<p>Ю́же дре́вле лик проро́ческий пропове́да —/ две́рь Небе́сную и неопали́мую купину́,/ све́щник многосве́тлый, злату́ю кади́льницу,/ ру́чку и жезл,/ пресла́вно дне́сь и ди́вно зна́мение показа́,/ те́мже благода́рственное пе́ние возсыла́ем Ти, раби́ Твои́, Богоро́дице,/ моли́ Христа́ Бо́га на́шим согреше́нием оставле́ние дарова́ти,/ Тебе́ бо наде́жду и́мамы, раби́ Твои́.</p>
				<p>
					<style>Сла́ва, и ны́не, то́йже.</style>
				</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Удиви́ся Твой ра́зум от <style>Мене</style>́,/ услы́шавшу пресла́вная веле́ния смотре́ния Твоего́,/ укрепи́ся же возлюбле́нием Твоего́ схожде́ния,/ Ты бо мое́й нищеты́ не отве́рглся еси́.</emphasis>
				</p>
				<p>Почита́ющия Тя гра́ждане, Пречи́стая, и по до́лгу сла́вящия/ огражда́й от безбо́жных, Чи́стая, иноплеме́нник,/ Ты бо тем еси́, Пречи́стая, бога́тство неотъе́млемо, покро́в же и держа́ва.</p>
				<p>Не мо́жет язы́к и сло́во челове́ческое похвали́ти Тя досто́йно,/ от <style>Тебе</style>́ бо без се́мене Жизнода́вец Бог воплоти́тися, Пречи́стая, благоизво́ли.</p>
				<p>При́зри, Пречи́стая, спасти́ся рабо́м Твои́м, пою́щим Тя,/ и изба́ви от сопроти́вных и наше́дшаго гне́ва, Богороди́тельнице.</p>
				<p>Бога́тный дар и неотъе́млемо сокро́вище дарова́ла еси́ гра́ду Твоему́,/ о́браз Твой, Пречи́стая и Ма́ти Сло́ва,/ и сего́ по́мощию проти́вных низлага́ем.</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Сою́зом любве́/ связу́еми, апо́столи,/ влады́чествующему все́ми себе́ Христу́ возло́жше,/ красны́ но́ги очища́ху,/ благовеству́юще всем мир.</emphasis>
				</p>
				<p>Те́плая Засту́пнице к Тебе́ притека́ющим и ненаде́ющимся наде́ждо,/ ви́ждь озлобле́ние люде́й Твои́х/ и пода́ждь Свою́ по́мощь, Пречи́стая.</p>
				<p>И́же О́гнь ро́ждши Боже́ственный, Де́во,/ проти́вных, Пречи́стая, моли́твою Твое́ю — огне́м — попали́,/ я́ко су́щи Зижди́теля умоля́ющи, Всепе́тая.</p>
				<p>Вели́кий преднапису́ет во проро́цех Моисе́й/ Тя ковче́г, и трапе́зу, и све́щник, и ру́чку,/ обра́зне явля́я воплоще́ние е́же от <style>Тебе</style>́ Вы́шняго, Ма́ти Де́во.</p>
				<p>Ты бога́тство неистощи́мое/ исцеле́нием исто́чник еси́ ве́рою притека́ющим к хра́му Твоему́,/ иде́же пребыва́ет о́браз Твой, Влады́чице.</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Ят бы́сть,/ но не удержа́н в пе́рсех ки́товых Ио́на:/ Твой бо о́браз нося́,/ Страда́вшаго и погребе́нию да́вшагося,/ я́ко от черто́га, от зве́ря изы́де ./ Приглаша́ше же кустоди́и:/ храня́щии су́етная и ло́жная,/ ми́лость сию́ оста́вили есте́.</emphasis>
				</p>
				<p>Изба́ви язы́ческаго наше́ствия град Твой, Препе́тая,/ и не преда́ждь до конца́ поги́бнути насле́дию Твоему́, Пречи́стая,/ но си́лою Ро́ждшагося из Тебе́, Влады́чице,/ проти́вных низложи́.</p>
				<p>Мно́го согреши́вших к Тебе́, Го́споди, не пре́зри,/ но приими́ мольбу́ Ма́тере Твое́й о нас, Ще́дре,/ да не хва́лятся сопроти́внии, — где е́сть Бог их? — глаго́люще,/ но да разуме́ют вси, я́ко Ты, Изба́вителю, с на́ми еси́.</p>
				<p>Честну́ю ико́ну Твою́ ра́достно се́рдцем и душе́ю облобыза́ем,/ веселя́щеся и те́плою ве́рою прикаса́ющеся,/ исцеле́ние почерпа́ем неоску́дно.</p>
				<p>
					<style>Конда́к, глас 4:</style>
				</p>
				<p>Притеце́м, лю́дие, бога́тии и убо́зии,/ сири́и и вдови́цы, ста́рии и ю́нии,/ в ти́хое приста́нище,/ под покро́в цельбоно́снаго исто́чника Богома́тере./ Сле́зы бо, я́ко ре́ки, источа́ет/ из обою́ о́ку чудотво́рнаго о́браза Се́бежския/ о находя́щем гне́ве за на́ша зла́я согреше́ния/ и укрепля́ет град, его́же возлюби́ла еси́, на сопроти́вныя,/ утвержда́ет ве́ру правосла́вных христиа́н/ и избавля́ет от вся́каго зла/ моли́твами Свои́ми.</p>
				<p>
					<style>И́кос:</style>
				</p>
				<p>Разреши́ тьму́ мои́х согреше́ний,/ ю́же во уме́ мое́м лежа́щую,/ и Твои́м мя све́том просвети́, Де́во,/ я́ко да возмогу́ Тебе́ похвалу́ принести́,/ Ю́же Оте́ц восхвали́ и Дух Святы́й осени́,/ Сын же и Сло́во Бо́жие в Ню́же всели́ся нетле́нно,/ от Пречи́стую Твое́ю боку́ произы́де и с челове́ки поживе́,/ те́мже мы, гре́шнии и недосто́йнии раби́ Твои́,/ дне́сь соверша́юще свяще́нное торжество́ —/ зна́мение, бы́вшее от честны́я ико́ны Твоея́,/ в не́мже преди́вное чу́до показа́ла еси́,/ и, Твоему́ чудеси́ уди́вльшеся и Твои́х бога́тых даро́в испо́лньшеся,/ вме́сто благово́нных арома́т, ели́ко возмо́жно нам, земны́м,/ похва́льная пе́ния прино́сим Ти, глаго́люще:/ ра́дуйся, ра́досте А́нгелом и челове́ком;/ ра́дуйся, покро́ве, и утвержде́ние, и наде́ждо гра́ду Твоему́;/ ра́дуйся, проти́вных си́лою Твое́ю низлага́ющая;/ ра́дуйся, Разу́мнаго Со́лнца Ма́ти, ве́рных просвеща́ющая, неве́рных же помрача́ющая./ Ра́дуйся, христиа́ном похвало́.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Неизрече́нное чу́до:/ в пещи́ Изба́вивый преподо́бныя о́троки из пла́мене/ во Гро́бе мертв, бездыха́нен полага́ется,/ во спасе́ние нас, пою́щих:/ Изба́вителю Бо́же,/ благослове́н еси́.</emphasis>
				</p>
				<p>Вои́стинну сокро́вище че́стно гра́ду Твоему́, ико́на Твоя́, дарова́ся, Пречи́стая,/ ю́же са́ми зря́ще, о чудеси́ удивля́емся, Сы́ну Твоему́ вопию́ще:/ благослове́н Бог оте́ц на́ших.</p>
				<p>Во храм Боголе́пнаго Преображе́ния, Влады́чице, притека́юще, лю́дие,/ ру́це простира́юще, на моли́тву дви́жем Тя:/ ви́ждь озлобле́ние на́ше и пода́ждь Твою́ по́мощь, Богоро́дице.</p>
				<p>Светоно́сная благода́ть, исцеле́ние гра́ду Твоему́ даде́ся, о́браз Твой, Пречи́стая,/ его́же любе́зно облобыза́юще, веселя́щеся, вопие́м:/ благослове́н Бог оте́ц на́ших.</p>
				<p>Свеща́ Боже́ственнаго сия́ния и Незаходи́маго Све́та яви́ся,/ све́щник, светосия́ющ и мир ве́сь озаря́ющ заре́ю чи́стаго де́вства,/ Тя пою́щия спаса́еши, Благослове́нная,/ Я́же Бо́га пло́тию ро́ждшая.</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ужасни́ся, боя́йся, Не́бо,/ и да подви́жатся основа́ния земли́:/ се бо в мертвеце́х вменя́ется в Вы́шних Живы́й/ и во Гроб мал странноприе́млется./ Его́же, о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>Собезнача́льное Сло́во Отцу́ Де́ва породи́ Пречи́стая нетле́нно,/ Того́ моли́, Богороди́тельнице,/ от сопроти́вных напа́стей спасти́ся гра́ду Твоему́ и в нем лю́дем, пою́щим:/ Го́спода воспева́йте, дела́,/ и превозноси́те Его́ во ве́ки.</p>
				<p>Еди́на су́щи Блага́я,/ Преблага́го Сло́ва умоли́ приле́жно/ настоя́щаго гне́ва гра́ду Твоему́ изба́витися,/ да несумне́нною ве́рою Сы́ну Твоему́ зове́м, пою́ще:/ де́ти, благослови́те, свяще́нницы, воспо́йте,/ лю́дие, превозноси́те Его́ во ве́ки.</p>
				<p>Сопроти́вных разжже́ния и пламеннови́дныя стре́лы, испуща́емии на нас, угаси́, Влады́чице,/ я́ко да Тя пое́м и превозно́сим, Чи́стая, во ве́ки.</p>
				<p>Я́ко нетле́нное зерца́ло, име́я во гра́де Твою́ чудотво́рную ико́ну, Пречи́стая,/ сопротивля́ющихся низлага́ем и Сы́ну Твоему́ вопие́м:/ благослови́те, вся дела́ Госпо́дня, Го́спода/ по́йте и превозноси́те Его́ во ве́ки.</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Стра́нствия Влады́чная/ и Безсме́ртныя Трапе́зы/ на Го́рнем ме́сте высо́кими умы́,/ ве́рнии, прииди́те, наслади́мся,/ возше́дша Сло́ва,/ от Сло́ва научи́вшеся, Его́же велича́ем.</emphasis>
				</p>
				<p>О́ком милосе́рдным свы́ше при́зри на град и в нем лю́ди Твоя́, Пречи́стая,/ ины́я бо по́мощи не и́мамы, то́кмо Тя, Всенепоро́чную,/ те́мже вси я́ко Ма́терь Бо́жию велича́ем.</p>
				<p>Раби́ Твои́, вопие́м Ти, Пречи́стая Ма́ти Бо́жия:/ обы́чныя ми́лости Твоя́ на град и лю́ди ми́лостивно покажи́/ и сопроти́вных обстоя́ний нас изми́,/ да Тя непреста́нно велича́ем.</p>
				<p>Мы́сли очи́стивше и ум,/ празднолю́бнаго гра́да Опо́чки собо́ры/ со свяще́нным чино́м и всех ве́рных благочести́вое мно́жество,/ восхвали́те Ма́терь Сло́ва,/ я́ко от Той о́браза бы́сть преди́вное зна́мение,/ ему́же со стра́хом кла́няющеся, Тя велича́ем.</p>
				<p>Я́коже Боже́ственною све́тлостию озаря́ему/ зрим дне́сь, Пречи́стая, ико́ну Твою́ честну́ю,/ е́йже кла́няющеся, Тя велича́ем.</p>
				<p>
					<style>Свети́лен:</style>
				</p>
				<p>Возжеле́в, Пречи́стая, Твое́я добро́ты, Иису́с в Тя всели́ся,/ и Засту́пницу Тя Твоему́ гра́ду Сло́во Бо́жие дарова́,/ его́же сохраня́й заступле́нием Твои́м при́сно,/ я́ко да Тя ублажа́ем, Пренепоро́чная Отрокови́це.</p>
				<p>
					<style>Стихи́ры на хвали́тех, глас 6. Самогла́сен:</style>
				</p>
				<p>Что Твою́, Богороди́тельнице,/ нареку́ це́рковь Боже́ственную,/ вертогра́д Еде́мский имену́емую/ и Но́ев, Чи́стая, ковче́г,/ реку́, освяща́ющую нас,/ ца́рское свяще́ние, всесвя́т язы́к,/ Христа́ Бо́га на́шего собо́р,/ Моисе́еву киво́ту уподобля́ю ю,/ в не́мже очисти́лище и жезл прозя́бший,/ в не́мже све́щник и ру́чка,/ кади́льница всезлата́я,/ к не́йже прибега́ем, вси ве́рнии,/ прося́ще ве́лия ми́лости.</p>
				<p>Се храм пресве́тел и ме́сто свяще́ния,/ иде́же честна́я ико́на Твое́я Ма́тере, Сло́ве./ Приступи́те, челове́цы, исцеле́ние почерпи́те,/ я́ко спасе́ние Тоя́ ра́ди,/ дарова́ся ро́ду челове́ческому.</p>
				<p>И́же ненаде́жным упова́ние изве́стно,/ согреша́ющим спасе́ние,/ Мари́е Всепе́тая, Пречи́стая Богороди́тельнице,/ приими́ моле́ние на́ше,/ испроси́ долго́в разреше́ние, и́же согреши́хом в житии́,/ и ма́терними Свои́ми моли́твами/ спаси́ от бед и бу́дущаго Суда́, Влады́чице,/ вели́кия ра́ди Твое́й ми́лости.</p>
				<p>Ра́дуйся, Непосты́дная Предста́тельнице;/ ра́дуйся, Преблага́я Богоро́дице;/ ра́дуйся, очисти́лище ми́ру;/ ра́дуйся, скорбя́щим и ни́щим приста́нище и обурева́емым наде́ждо,/ И́же всем немощны́м в ну́ждах сохране́ние, Влады́чице,/ всех нас изба́ви скорбе́й, Всенепоро́чная,/ почита́ющих Твое́ зна́мение.</p>
				<p>
					<style>Сла́ва, и ны́не,</style>
					<style>глас 5:</style>
				</p>
				<p>Востру́бим трубо́ю пе́сней,/ прекло́ньшибося свы́ше, всех Царя́ Ма́ти Де́ва/ благослове́нием венчава́ет воспева́ющих Ю,/ и цари́цы да воспле́щут в пе́снех Цари́ Ро́ждшую,/ И́же сме́ртию одержи́мыя пре́жде/ отреши́ти человеколю́бно благоизво́лившаго,/ па́стыри и учи́телие, до́браго.</p>
				<p>Па́стыря Пречи́стую Ма́терь Сло́ва,/ в честне́м хра́ме соше́дшеся, восхва́лим,/ све́щник светоно́сный, о́блак, Небе́с ши́рший,/ одушевле́нный ковче́г,/ огнезра́чный Влады́чний престо́л,/ манноприимную злату́ю кади́льницу и ру́чку/ и затворе́нную Сло́ва две́рь,/ всем христиа́ном прибе́жище,/ пе́сньми Богогла́сными си́це рцем:/ Пала́то Сло́ва,/ сподо́би всех нас Небе́снаго Ца́рствия,/ ничто́же бо не́мощно хода́тайству Твоему́.</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ́И СЛУ́ЖБА ПРЕСВЯТЕ́Й БОГОРО́ДИЦЕ</style>
				</p>
			</section>
			<section>
				<title>
					<p>Опочецкая, или Себежская, икона Божией Матери «Умиление» </p>
				</title>
				<p>Опочецкая, или Себежская, икона Божией Матери «Умиление» была принесена в 1634 году стрельцами города Опочки (Псковская область) в местный Спасо-Преображенский собор из города Себежа, в связи с тем, что Себеж переходил к Польше (по условиям договора от 14 июля 1634 года между царем Михаилом Феодоровичем и польским королем Владиславом Сигизмундовичем), а часть жителей Себежа, состоявшая из бывших опочан, не хотела оставлять полякам чудотворной иконы.</p>
				<p>На Себежской иконе Умиления Божией Матери по сторонам Пресвятой Богородицы изображены святой праведный Симеон Богоприимец и святой первомученик архидиакон Стефан, которого стрельцы считали своим Небесным покровителем.</p>
				<p>14 и 16 марта 1681 года (в понедельник и среду первой седмицы Великого поста, а также на Вербной и Страстной седмицах) от Себежского образа было знамение: из очей Пресвятой Богородицы исходили слезы («излия слезы, яко струп»). Знамение это повторилось в июле следующего года. Тогда же, в 1682 году, попечением Опочецкого воеводы Герасима Феодотовича Лазарева-Станищева была составлена служба Себежской иконе, ежегодно совершавшаяся в Опочецком Спасо-Преображенском соборе 14 марта.</p>
				<p>
					<strong>Литература:</strong> Л. И. Софистский. Город Опочка и его уезд в прошлом и настоящем (1414–1914). Псков, 1914, с. 98–99; Рукопись «Сказание о чудеси от образа Пресвятыя Богородицы Умиления Себежския во граде Опочки». — ЦГИАЛ, ф. 834, оп. 1, №765.
				</p>
			</section>
		</section>
		<section>
			<title>
				<p>15-й де́нь</p>
			</title>
			<section>
				<title>
					<p>Свята́го му́ченика Ага́пия и с ним шести́ му́ченик</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 8.</style>
				</p>
				<p>
					<style>И подо́бен:</style> О, пресла́внаго чудесе́:
				</p>
				<p>Му́ченицы Христо́вы седмочи́сленнии,/ гони́телей стремле́ния и ну́ждную сме́рть в ничто́же вмени́сте,/ но благоде́рзостно отлучи́вшеся/ мужему́дренно к боре́нием/ и победоно́сною сла́вою оде́явшеся,/ причто́стеся пра́ведным всем,/ с ни́миже вас всегда́ сла́вяще, ублажа́ем.</p>
				<p>Му́чениче страда́льче Ага́пие,/ благи́х исто́чника,/ жела́нных кра́йнейшее возлюби́в,/ потща́лся еси́ испи́ти ча́шу муче́ния,/ призыва́я Бо́га Жива́го Боже́ственное И́мя./ О, му́жества твоего́!/ О, терпе́ния твоего́!/ и́мже получи́ти сла́вы и све́тлости/ я́ве сподо́бился еси́.</p>
				<p>Му́ченицы преблаже́ннии,/ на во́льное заколе́ние са́ми себе́ преда́сте,/ и зе́млю кровьми́ ва́шими освяти́сте,/ и возду́х просвети́сте прехожде́нием./ Ны́не же живете́ на Небесе́х,/ к Све́ту невече́рнему/ о нас всегда́ моля́щеся, Богови́днейшии.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Тя мо́лим, Пречи́стая,/ Предста́тельницу на́шу,/ смуща́емыя в печа́лех/ не пре́зри до конца́ поги́бнути рабы́ Твоя́,/ но ускори́ изъя́та ны/ настоя́щаго гне́ва и печа́ли,/ о Богора́дованная Пресвята́я Чи́стая!/ Ты бо нам еси́ стена́/ и по́мощь необори́ма.</p>
				<p>
					<style>Крестобогоро́дичен.</style>
					<style>Подо́бен то́йже:</style>
				</p>
				<p>Тя ви́дящи, пригвожда́ема/ на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Влады́ко,/ увы́ Мне, вопия́ше, Ча́до Сла́дкое!/ ра́ны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли всех изба́вивый милосе́рдием Твои́м?</p>
				<p>
					<style>Кано́н, его́же краегране́сие:</style> Седми́ приноша́ю му́чеником песнопе́ние. 
					<style>Кир Ио́сифа.</style>
					<style>Глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Пои́м Го́сподеви,/ прове́дшему лю́ди Своя́ сквозе́ Чермно́е мо́ре,/ я́ко еди́н сла́вно просла́вися.</emphasis>
				</p>
				<p>В Небе́сных, му́ченицы, су́ще жили́щах,/ вас хва́лящия на земли́ просвеще́ния сподо́бите.</p>
				<p>Столпы́ Це́ркве яви́стеся,/ сте́ны разоря́юще идолонеи́стовства,/ страстоте́рпцы Христо́вы предо́блии.</p>
				<p>Уязви́лся еси́ любо́вию, му́чениче досточу́дне Ага́пие, Влады́ки всех/ и умре́ти Его́ ра́ди предусе́рдствовал.</p>
				<p>
					<style>Богоро́дичен: </style>Заре́ю пресве́тлейшею, из Тебе́, Де́во, возсиявшею,/ души́ мое́й зе́ницы просвети́, я́ко да просла́влю Тя.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Не́сть свят, я́ко Госпо́дь,/ и не́сть пра́веден, я́ко Бог наш,/ Его́же пое́т вся тва́рь:/ не́сть пра́веден, па́че Тебе́, Го́споди.</emphasis>
				</p>
				<p>Огне́м разжига́яся любве́ Христо́вы,/ огни́ще погаси́л еси́, му́чениче Ага́пие, идолонеи́стовства тече́ньми крове́й твои́х,/ те́мже восхваля́ем тя.</p>
				<p>Ору́жия яви́стеся, посека́юще тьмы́, блаже́ннии, де́монов благода́тию,/ и ны́не тьма́м совокупи́стеся, ра́дующеся, мы́сленных сил.</p>
				<p>Пу́ть соверши́вше муче́ния му́жески,/ отложе́нием те́ла Вы́шнее постиго́сте Ца́рство,/ в не́мже стяжа́сте, му́ченицы Боже́ственнии, житие́.</p>
				<p>
					<style>Богоро́дичен: </style>Подо́бием пло́ти я́вльшагося/ из Твоего́ светоно́снаго чре́ва, Зижди́теля позна́хом,/ за милосе́рдие ми́лости, нам, пою́щим Тя, Ма́ти Присноде́во.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен:</style> Воскре́се:
				</p>
				<p>Седмочи́сленный лик святы́х му́ченик пострада́ кре́пко за Боже́ственную Тро́ицу,/ погуби́ мно́жества мы́сленных враг благода́тию/ и совокупи́шася тьма́м Небе́сных умо́в ду́хом./ Тех моли́твами уще́дри нас, Человеколю́бче.</p>
				<p>
					<style>Сла́ва,</style>
					<style>и ны́не,</style>
					<style>Богоро́дичен</style>:
				</p>
				<p>От вся́каго преще́ния и зло́бы челове́ческия спаси́ нас, Пресвята́я Де́во,/ Тя бо и́мамы покро́в и заступле́ние, прибега́ющии к Тебе́, Богома́ти,/ и рожде́нному из Тебе́ Бо́гу на́шему,/ Его́же моли́ изба́вити нас бед и скорбе́й.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница, А́гнца и Па́стыря, ви́сяща на Кресте́, зря́щи, вопия́ше:/ Ча́до Мое́, что стра́нное у́бо и ненаде́жное сие́ зре́ние?/ ка́ко Жи́знь всех сме́ртию осужда́ется земны́м подо́бие?/ Но воскресни́ тридне́вно из ме́ртвых, Сло́ве, я́коже рекл еси́,/ да, ра́дующися, сла́влю Тя.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Из го́ры приосене́нныя, Сло́ве, проро́к,/ еди́ныя Богоро́дицы,/ хотя́ща воплоти́тися, богови́дно усмотри́/ и со стра́хом славосло́вяше си́лу Твою́.</emphasis>
				</p>
				<p>Вельми́ Христа́, Ага́пие, возлюби́в,/ страсте́м Того́ му́жески уподо́бился еси́,/ заколе́н быв, я́ко а́гнец, во́лею, великому́чениче досточу́дне.</p>
				<p>Мечу́ себе́ са́ми вда́вше вседу́шно, му́ченицы му́дрии,/ кропле́нии крове́й обагри́сте ри́зу,/ в то́же оде́явшеся, на Небесе́х живете́.</p>
				<p>О, ва́шея к Бо́гу те́плыя любве́!/ Ея́же ра́ди себе́ са́мых отверго́стеся до конца́/ и, ну́жднейшую сме́рть подъе́мше, безсме́ртия сподо́бистеся.</p>
				<p>
					<style>Богоро́дичен: </style>Ми́ро во чре́ве Сло́ва прия́ла еси́, нескве́рная Чи́стая,/ ве́сь мир от злосмра́дия очи́стившаго вся́ких согреше́ний./ Тем ве́рно Тя ублажа́ем.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>От но́щи неве́дения/ Богове́дением просвети́вши концы́,/ просвети́ мя у́тром человеколю́бия Твоего́, Го́споди.</emphasis>
				</p>
				<p>Любо́вен дея́нием, я́коже и зва́нием быв, сла́вне,/ пострада́л еси́ за любо́вь Всецаря́, Христа́ Бо́га на́шего.</p>
				<p>Глаго́л лю́таго мучи́теля попра́сте, святи́и му́ченицы,/ и, Христу́ вво́инившеся, полки́ де́монския погуби́сте.</p>
				<p>Свяще́нными по́двиги низлага́юще беззако́нных де́рзость,/ венце́м безсме́ртия, му́ченицы Христо́вы, увязо́стеся.</p>
				<p>
					<style>Богоро́дичен: </style>Песносло́вии Боже́ственными Богоро́дицу, ве́рнии, ублажи́м,/ ра́дуйся, — глаго́люще, — две́рь, е́юже еди́н про́йде Госпо́дь.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
				</p>
				<p>Со Алекса́ндрома двема́, Диони́сия два воспои́м,/ Ага́пия сла́внаго, Тимола́я и Роми́ла,/ кре́пко пострада́вшия и тьмы́ вра́жия пора́товавшия.</p>
				<p>Исцеле́ний ре́ки источа́юще, му́ченицы,/ стра́сти земноро́дных Боже́ственне очища́ете./ Сего́ ра́ди, ра́дующеся, ва́ша ве́рою восхваля́ем до́блести.</p>
				<p>Зако́нно свяще́нный по́двиг соверши́вше,/ зако́нно вседе́тельною дла́нию венча́стеся,/ седмочи́сленнии му́ченицы, Небе́снии гра́ждане, А́нгелом равностоя́телие.</p>
				<p>
					<style>Богоро́дичен: </style>Увяди́вшая сады́ безбо́жия, Всенепоро́чная, Твои́м святы́м прозябе́нием,/ прозяба́ющую во мне вы́ну вра́жию зло́бу искорени́, Богоневе́сто.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>От Иуде́и доше́дше, о́троцы/ в Вавило́не иногда́/ ве́рою Троическою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Са́ми себе́ во́льно к заколе́нию, я́ко а́гнцы, преда́сте,/ не убоя́вшеся мук, всехва́льнии ору́жницы, но благоду́шно взыва́юще:/ оте́ц на́ших Бо́же, благослове́н еси́.</p>
				<p>Просве́щся любо́вию всех Влады́ки, му́чениче Ага́пие,/ подклони́л еси́ вы́ю мечу́ и му́чеников счи́слился еси́ во́инству, взыва́я:/ оте́ц на́ших Бо́же, благослове́н еси́.</p>
				<p>Я́ко свети́льник, зрите́ся в до́му Госпо́дни, му́ченицы сла́внии,/ седмосте́бленный, мир просвеща́ющии, вопию́ще, сия́нием благода́ти:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Свя́зана мя плени́цами несказа́нных прегреше́ний, разреши́, Всенепоро́чная,/ подаю́щи ми ту́чи слез, песнопою́щу из Тебе́ Возсия́вшему:/ оте́ц на́ших Бо́же, благослове́н еси́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>На горе́ святе́й просла́вльшася/ и в купине́ огне́м Присноде́вы/ Моисе́ови та́йну я́вльшаго,/ Го́спода по́йте/ и превозноси́те во вся ве́ки.</emphasis>
				</p>
				<p>Вра́чеве разли́чных неду́гов рукоде́йством Ду́ха показа́вшеся,/ вся на́ша неду́ги исцели́те,/ я́ко да восхваля́ем и славосло́вим ва́шу Боже́ственную па́мять.</p>
				<p>Возлюби́л еси́ Бо́га,/ от Того́, му́чениче, возлюбился еси́./ Те́мже тя, по́двиг Боже́ственный соверши́вша,/ приведе́ со единоревни́тели в Небе́сныя, Ага́пие, черто́ги.</p>
				<p>Укре́пльшеся любо́вию Влады́ки, наси́лование низложи́сте преле́стника/ и, благосла́вно побе́дами украша́еми,/ в Небе́сных, му́ченицы Госпо́дни, живете́ поко́ищах.</p>
				<p>
					<style>Богоро́дичен: </style>Исцели́ стра́сти се́рдца моего́, безстра́стия исто́чника ро́ждшая,/ и к животу́ мя Боже́ственному наста́ви,/ да Тя сла́влю, Ма́терь Спа́сову, во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Вои́стинну Богоро́дицу/ Тя испове́дуем/ спасе́ннии Тобо́ю, Де́во Чи́стая,/ с безпло́тными ли́ки Тя велича́юще.</emphasis>
				</p>
				<p>Красни́ бы́вше Боже́ственными благоле́потами муче́ния, Го́сподеви предстоите́/ и с Ним, страстоте́рпцы, при́сно весели́теся.</p>
				<p>Во́инство А́нгельское вас прие́млет,/ распря́гшияся теле́с, му́ченицы,/ к Небе́сному гра́ду, к Све́ту Невече́рнему.</p>
				<p>Нас, соверша́ющих дне́сь па́мять свяще́нную ва́шу, му́ченицы сла́внии,/ к Бо́гу помина́ти не преста́ните.</p>
				<p>
					<style>Богоро́дичен: </style>Све́том мя покая́ния,/ помраче́ннаго небреже́нием, Всенепоро́чная, просвети́,/ я́ко да пою́ и сла́влю вели́чия Твоя́.
				</p>
			</section>
			<section>
				<title>
					<p>Святые мученики Агапий, Пуплий, Тимолай, Ромил, Александр и другой Александр, Дионисий и другой Дионисий </p>
				</title>
				<p>Святые мученики Агапий, Пуплий, Тимолай, Ромил, Александр и другой Александр, Дионисий и другой Дионисий пострадали при императоре Диоклитиане (284–305) в городе Кесарии Палестинской. Во время одного из языческих празднеств христиане, отказавшиеся принести жертвы языческим идолам, подверглись публичной казни. Мученик Тимофей (память 19 августа) был осужден на сожжение, а мученики Агапий и Фекла (память 19 августа) были брошены на растерзание диким зверям. Находившиеся в толпе юноши-христиане Пуплий, Тимолай, Александр, другой Александр, Дионисий и иподиакон Диаспольской церкви Ромил преисполнились решимости исповедать истинную веру и пострадать за Христа. В знак добровольного подвига они связали себе руки и явились к правителю Урвану. Видя их молодость, правитель уговаривал их отказаться от подвига исповедничества, но тщетно. Тогда правитель заключил их в темницу, где находились двое христиан — Агапий и его слуга Дионисий, уже перенесшие пытки за подвиг исповедничества. Все эти славные избранники Божии были подвергнуты жестоким истязаниям и затем обезглавлены.</p>
			</section>
		</section>
		<section>
			<title>
				<p>16-й де́нь</p>
			</title>
			<section>
				<title>
					<p>Святы́х му́ченик Сави́на и Па́пы </p>
				</title>
				<p>
					<style>На</style> Го́споди, воззва́х: 
					<style>стихи́ры, глас 8.</style>
				</p>
				<p>
					<style>Подо́бен:</style> Что вас нарече́м:
				</p>
				<p>Что тя имену́ем сла́вне?/ Во́ина си́льнаго Царя́ и Бо́га,/ безпло́тных злоче́стие низло́жша му́жески,/ свети́льника, мы́сленный свет облиста́юща,/ и́долов губи́теля преси́льна,/ и подви́жника прете́плаго,/ и страда́льца зако́ннейшаго./ Моли́ спасти́ся душа́м на́шим.</p>
				<p>Что́ тя ны́не, Сави́не, пронарече́м?/ Реку́ воды́ живо́тныя,/ лию́щу нам широту́ духо́вную,/ утесне́нным в лю́тых,/ наводне́ние исцеле́ний неизживу́щее,/ ча́шу, пи́во свято́е пролива́ющую,/ чудоде́теля и́стиннейша,/ безпло́тных равноче́стнаго./ Моли́ спасти́ся душа́м на́шим.</p>
				<p>Что́ тя провеща́ем, святы́й?/ Заблу́ждших наста́вника/ или́ моли́твенника гре́шников,/ врача́ су́щим в лю́тых обурева́емым и́стиннаго,/ благоуха́нен рая́ крин че́стен,/ нача́ток му́чеников и утвержде́ние,/ исто́чника чуде́с приснотеку́щаго,/ подви́жника до́бляго./ Моли́ спасти́ся душа́м на́шим.</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>Кому́ уподо́билася еси́, окая́нная душе́,/ к покая́нию ника́коже возни́чущи/ и огня́ не ужаса́ющися, злых ожида́ющаго?/ Воста́ни, и Еди́ну к заступле́нию ско́рую призови́, и возопи́й:/ Де́во Ма́ти,/ моли́ Твоего́ Сы́на и Бо́га на́шего/ изба́вити мя от се́ти льсти́ваго.</p>
				<p>
					<style>Крестобогоро́дичен:</style>
				</p>
				<p>А́гница А́гнца я́ко ви́де,/ на Дре́ве просте́рта во́лею Кре́стнем,/ вопия́ше ма́терски, боле́знующи с пла́чем:/ Сы́не Мой, что стра́нное сие́ виде́ние?/ Всем живо́т дая́й я́ко Госпо́дь,/ ка́ко умерщвля́ешися, Долготерпели́ве,/ земны́м подая́ воскресе́ние?/ Сла́влю Твое́ мно́гое, Бо́же Мой, снизхожде́ние.</p>
				<p>
					<style>Кано́н, его́же краегране́сие:</style> Страда́льчески Сави́на восхвалю́ любо́вию. 
					<style>Кир Феофа́на. Глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
				</p>
				<p>Нетле́ннаго и Боже́ственнаго пребыва́ния/ и непости́жных наслажда́яся ны́не благ, Сави́не, с му́ченики, Богому́дре,/ восхваля́ющия тя спаса́й.</p>
				<p>Же́ртву хвале́ния Христу́ себе́ освяща́я к страда́нием терпели́вно,/ в пусты́нях удали́лся еси́, Сави́не, по́стническими обуча́яся по́двиги.</p>
				<p>Цветцы́ наслади́вся духо́вными,/ рай яви́лся еси́, укра́шен доброде́тельми,/ объе́млемь мече́м муче́ния и сне́дь Бо́гу познава́емь.</p>
				<p>
					<style>Богоро́дичен: </style>Отбеже́ сме́ртное се́тование:/ Живо́т бо из утро́бы Твоея́, во ипоста́си Бог про́йде несказа́нно, Богоро́дице,/ обновля́яй, Де́во, естество́ на́ше.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ Свет омраче́нных,/ и пое́т Тя дух мой.</emphasis>
				</p>
				<p>Храм соде́лав чи́стую твою́ ду́шу,/ прия́л еси́ в ню Бо́га/ и хра́мы де́монския, о Сави́не, низложи́л еси́.</p>
				<p>Ми́лостива ра́ди ми́лости Бо́га обре́т,/ страсте́м Его́ подража́тель был еси́,/ преда́телю ученику́ бы́вшу.</p>
				<p>
					<style>Богоро́дичен: </style>Бо́га ро́ждши всея́ тва́ри, Влады́чице,/ я́ко вои́стинну еди́на Богоро́дица превы́шшая яви́лася еси́.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Связа́вся любо́вию Изба́вителя,/ я́звы многообра́зны и растерза́ния претерпе́л еси́, свя́те, му́жественным мудрова́нием,/ в реку́ же вве́ржен быв, коне́ц святы́м в ней прия́л еси́/ и бога́тство многоце́нно всем пода́лся еси́, источа́я исцеле́ния/ и реша́я неду́ги ве́рно притека́ющим к тебе́, Сави́не блаже́нне./ Моли́ Христа́ Бо́га прегреше́ний оставле́ние дарова́ти чту́щим любо́вию святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца млеко́м пита́еши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Я́ко а́гня, води́мо, му́чениче, на же́ртву,/ ника́коже провеща́л еси́, Влады́це твоему́ подо́бяся,/ Его́же ра́ди и сме́рть пренебре́гл еси́.</p>
				<p>Целому́дрием украша́емь/ и с сим живы́й,/ строга́ния и ра́ны тве́рдым умо́м твои́м терпе́в,/ враги́, Сави́не, низложи́л еси́.</p>
				<p>Плотски́ми твои́ми у́ды, му́чениче, Христа́ просла́вив,/ прия́л еси́ с пра́ведных ду́хи весе́лие Боже́ственное и не погиба́ющее.</p>
				<p>
					<style>Богоро́дичен: </style>Наслажда́ющеся, Пречи́стая, Твои́х дарова́ний,/ Тебе́ благода́рственное воспева́ем пе́ние,/ ве́дуще Тя Богома́терь.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Человеколю́бче.</emphasis>
				</p>
				<p>Тяготу́ строга́ньми пло́ти твоея́ отло́ж,/ ду́шу уясни́в, впери́л еси́, Бо́жий Сави́не,/ к Боже́ственному и и́стинному наслажде́нию.</p>
				<p>Да сла́дости пото́к и нетле́ния добро́ту обря́щеши, пресла́вне,/ теку́щую ми́ра я́ве оплева́л еси́.</p>
				<p>
					<style>Богоро́дичен: </style>Умертви́, Чи́стая, страсте́й мои́х взыгра́ния,/ тле́ния избавля́ющи мя и безстра́стия спасе́ние мне подаю́щи.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
				</p>
				<p>Ника́коже о привре́менных брег,/ я́коже в чужде́й пло́ти претерпе́л еси́ я́звы,/ связа́ния, терза́ния, жже́ния и кончи́ну блаже́нную прие́м,/ от Христа́ венце́в сла́вы, Сави́не, улучи́л еси́.</p>
				<p>Вод я́ко вои́стинну испо́лнися живото́чных Христо́ва Це́рковь/ из глубины́ ре́чных вод, тя, исто́чника чуде́с, обогати́вшейся,/ обре́тши же себе́ би́сер, Сави́не, многоце́нен.</p>
				<p>
					<style>Богоро́дичен: </style>Испра́вила еси́ па́дшее существо́ Твои́м рождество́м, Богоро́дице Де́во,/ Зижди́теля и Влады́ку ро́ждши, на́ша не́мощи поне́сшаго/ и спа́сшаго ны от тли сме́ртныя стра́стию Свое́ю.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен:</style> Тве́рдый:
				</p>
				<p>Боже́ственная прозябе́ния,/ цвет неувяда́ющий,/ розга́ многопло́дная, Богоно́се Сави́не,/ и́же ве́рою чту́щих па́мять твою́/ весе́лия твоего́ испо́лни/ и моли́ся непреста́нно о всех нас.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>О́троцы евре́йстии в пещи́/ попра́ша пла́мень дерзнове́нно/ и на ро́су о́гнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
				</p>
				<p>Да сла́ву нетле́нную прии́меши,/ сла́ву оплева́л еси́ жития́ сла́вы ра́ди Бо́жия,/ наслажда́яся в му́ках, Сави́не, зовы́й непреста́нно:/ Бо́же, благослове́н еси́.</p>
				<p>Ма́нием Боже́ственным Влады́ки отве́ргл еси́ безбо́жных ме́рзость,/ Боже́ственную я́ве избра́в му́дрость, Сави́не, поя́ непреста́нно:/ Бо́же, благослове́н еси́.</p>
				<p>
					<style>Богоро́дичен: </style>Спасе́ мир, Богоро́дице, от утро́бы Твоея́ вопло́щшееся Сло́во Боже́ственное,/ Его́же почита́юще, пое́м Тя, вопию́ще:/ благослове́н, Пречи́стая, плод Твоего́ чре́ва.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Мусики́йским орга́ном согласу́ющим/ и лю́дем безчи́сленным, покланя́ющимся о́бразу в Деи́ре,/ три о́троцы не повину́вшеся,/ Го́спода воспева́ху/ и славосло́вяху во вся ве́ки.</emphasis>
				</p>
				<p>Прекриве́н быв мучи́телей суровствы́, Христо́вою же любо́вию испра́влен,/ неотъе́млемо обре́л еси́ та́мо о безстра́стие, Сави́не, поя́ пе́снь Го́сподеви:/ Тя превозно́сим во вся ве́ки.</p>
				<p>Украси́лся еси́, му́чениче, воздержа́нием,/ уясни́лся еси́ страда́ний ле́потою/ и просия́л еси́, я́коже звезда́, зову́щим:/ по́йте Го́спода, вся дела́, и превозноси́те во вся ве́ки.</p>
				<p>
					<style>Богоро́дичен: </style>Де́вства просия́ла еси́ заре́ю,/ мы́сленнаго бо Со́лнца о́блак была́ еси́, Ма́ти Бо́жия,/ угаси́вшаго и́дольскаго пе́щь неи́стовства,/ Его́же превозно́сим во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Вои́стинну Богоро́дицу/ Тя испове́дуем,/ спасе́ннии Тобо́ю, Де́во Чи́стая,/ с безпло́тными ли́ки Тя велича́юще.</emphasis>
				</p>
				<p>Устреми́вся любо́вию всех Бо́га, речны́я во́лны попра́л еси́,/ в нетле́ния приста́нище дости́г, му́чениче сла́вне.</p>
				<p>Основа́ние ве́ру име́я Спа́сову,/ прило́г безбо́жных не устраши́лся еси́,/ но из глубины́ к тишине́ жи́зни устреми́лся еси́.</p>
				<p>
					<style>Богоро́дичен: </style>Я́ко сте́ну Тя и покро́в/ и я́ко Предста́тельницу Еди́ну, Чи́стая, и спасе́ние иму́ще,/ от бед и прегреше́ний при́сно избавля́емся.
				</p>
			</section>
			<section>
				<title>
					<p>Святой мученик Савин </p>
				</title>
				<p>Святой мученик Савин Был правителем египетского города Гермополя. В период гонений на христиан, воздвигнутых императором Диоклитианом (284–305), святой Савин вместе с некоторыми преданными ему христианами покинул город и укрылся в одном брошенном селении. Затворившись в хижине, святой Савин проводил дни в посте и молитве. Идолопоклонники пытались найти его, но безуспешно. Местопребывание святого Савина открыл за две золотые монеты один неблагодарный нищий, которому святой Савин сделал ранее много добра. Святого и шестерых его верных спутников схватили и привели на судилище.</p>
				<p>Судья пытался склонить их к вероотступничеству, но тщетно. Святой Савин стойко перенес пытки железом и огнем, но отказался принести языческое жертвоприношение и продолжал мужественно исповедовать истинность веры Христовой. Все семеро были утоплены в Ниле († 287).</p>
			</section>
			<section>
				<title>
					<p>Святит́еля Серапио́на, архиепи́скопа Новгоро́дскаго</p>
				</title>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>Блаже́н муж: 
					<style>1-й антифо́н. На</style> Го́споди, воззва́х: 
					<style>стихи́ры на 8, глас 2.</style>
				</p>
				<p>
					<style>Подо́бен:</style> Егда́ от Дре́ва:
				</p>
				<p>От ю́ности, преподо́бне святи́телю,/ мирски́х возгнуша́лся еси́/ и Христо́ви прилепи́лся еси́,/ злострада́нием, и томле́нием, и моли́твами непреста́нными/ Тому́ угоди́л еси́,/ Безкро́вныя Же́ртвы Ему́ принося́,/ о всем ми́ре моля́ся, преблаже́нне о́тче святи́телю Серапио́не,/ и ны́не Го́сподеви моли́ся/ спасти́ся душа́м на́шим.</p>
				<p>Оттрясе́, я́ко ле́ностный сон, мирска́я треволне́ния/ и к ти́хому приста́нищу притече́,/ и́го Христо́во на ра́мо взем,/ жела́тельно Тому́ после́довал еси́,/ по́мощь име́я ро́ждшую Того́, Богоро́дицу, Всеми́рную Засту́пницу,/ ста́до свое́ до́бре упа́сл еси́ и ко Христу́ приведе́,/ и ны́не, святи́телю Серапио́не,/ моли́ся о нас Го́сподеви,/ спасти́ся душа́м на́шим.</p>
				<p>От земны́х на Небе́сная востече́,/ я́ко небопа́рный оре́л, пречу́дне,/ ле́гкима крило́ма вперя́емь,/ дости́гл еси́ Вы́шнее Ца́рство, дре́внее оте́чество,/ и та́мо всели́лся еси́, сли́ковен
					<a type="note" xlink:href="#note37">37</a> страда́льцем и святи́телем яви́лся еси́,/ и ны́не, о вели́кий святи́телю, архиере́ю Бо́жий Серапио́не,/ Престо́лу Влады́чню предстоя́,/ Све́том Трисо́лнечным озаря́емь,/ моли́ся о нас Го́сподеви, спасти́ся душа́м на́шим.
				</p>
				<p>
					<style>Глас 8:</style>
				</p>
				<p>Вма́ле был еси́ ве́рен, святи́телю о́тче Серапио́не,/ над мно́гими тя поста́ви Госпо́дь,/ и вшел еси́ в ра́дость Го́спода твоего́,/ иде́же, предстоя́ Ему́ с собо́ры святы́х,/ мо́лишися о душа́х на́ших.</p>
				<p>На тебе́, свя́те, утверди́ся и́стина Госпо́дня,/ предрече́нная усты́ проро́ка, дре́вле возгласи́вшаго:/ пра́ведник, я́ко фи́никс, процвете́т,/ и, я́ко кедр, и́же в Лива́не, умно́жится,/ и бу́дет, я́ко дре́во, насажде́нное при исхо́дищих вод./ Те́мже, преди́вный иера́рше,/ не премолчи́ за ны ко Го́споду/ и осеня́й моли́твами твои́ми оби́тель сию́,/ да тя усе́рдно ублажа́ем.</p>
				<p>Боже́ственною благода́тию Свята́го Ду́ха просвети́вся,/ Серапио́не пресла́вне,/ и по сме́рти благода́тное ми́лости ми́ро/ от честны́х твои́х и многоцеле́бных моще́й источа́еши,/ тем по до́лгу о тебе́, страда́льче, ра́дуемся/ и, па́мять твою́ священноле́пно соверша́юще,/ священноле́пными пе́сньми зове́м ти:/ ра́дуйся, вели́кий во святи́телех Серапио́не,/ Вели́кому Нову́гра́ду похвало́/ и оби́тели твое́й пресла́вное украше́ние,/ и всея́ Росси́йския земли́ пресве́тлый свети́льниче.</p>
				<p>По достоя́нию о тебе́, святи́телю Христо́в, ра́дуемся/ и моще́й твои́х нетле́нием хва́лимся,/ пролива́я бо от гро́ба твоего́ целе́бныя струи́, я́ко во́ды,/ мир и благослове́ние притека́ющим к тебе́ подае́ши,/ я́ко предстоя́тель Го́рния сла́вы,/ име́яй вели́ю благода́ть у Христа́ Бо́га на́шего.</p>
				<p>Просвети́ся житие́ твое́ доброде́тельными светлостьми́,/ ве́рныя просвети́л еси́/ и ле́сти тьму́ разгна́л еси́,/ и́стинное бо яви́лся еси́ светоза́рное со́лнце,/ святи́телю преблаже́нне Серапио́не,/ и ны́не всели́лся еси́,/ иде́же сия́ет Свет невече́рний,/ и сын благода́тию Ду́ха Свята́го быв./ Те́мже твою́ Боже́ственную па́мять и светоно́сную/ че́стно соверша́юще, приснопа́мятне,/ любо́вию тя почита́ем.</p>
				<p>
					<style>Сла́ва, глас 6:</style>
				</p>
				<p>Све́тлое и светоно́сное наста́ дне́сь, бра́тие, торжество́,/ сим торжество́м в па́мять преди́внаго страда́льца,/ вели́каго и чу́днаго во иера́рсех святи́теля Христо́ва Серапио́на,/ ра́достно лику́юще и пе́сни плету́ще,/ псало́мски взыва́ем Христо́ви./ Побе́дныя о́бразы принося́ще, глаго́лем:/ кто подо́бен Тебе́, Го́споди,/ прославля́емь во святы́х и удивля́я святы́я Своя́,/ я́коже сего́ до́бляго святи́теля просла́вив,/ и по сме́рти чудесы́ разли́чными обогати́л еси́,/ и ны́не прояви́л еси́ нам/ честны́я его́ и многоцеле́бныя мо́щи,/ от ни́хже прие́млем исцеле́ние душа́м же и телесе́м,/ и де́монских наве́т избавля́емся,/ к нему́же возопие́м:/ ра́дуйся, свяще́нная главо́!/ Па́стырю наш и учи́телю до́брый,/ подража́я и́стиннаго Па́стыря Христа́,/ ста́до свое́ до́бре упа́сл еси́/ и, к преми́рному Ца́рствию наста́вив,/ во огра́ду Небе́сную приве́л еси́./ И ны́не моли́ся Го́сподеви/ спасти́ оби́тель твою́/ и мир пода́ти гра́ду твоему́/ и спасе́ние при́сно блажа́щим тя, достопа́мятна.</p>
				<p>
					<style>И ны́не,</style>
					<style>Богоро́дичен: </style>Кто Тебе́ не ублажи́т:
				</p>
				<p>
					<style>Вход, проки́мен дне и чте́ния святи́тельская (зри 31-ое марта)</style>
				</p>
				<p>
					<style>На стихо́вне стихи́ры,</style>
					<style>глас 4</style>.
				</p>
				<p>
					<style>Подо́бен:</style> Дал еси́ зна́мение:
				</p>
				<p>Дал еси́ утвержде́ние/ Вели́кому Нову́гра́ду —/ ди́внаго Своего́ святи́теля Серапио́на,/ неистощи́мое сокро́вище/ изоби́льно чуде́с мно́гих,/ кре́пкаго моли́твенника,/ и побо́рника, и засту́пника,/ его́же моли́твами спаси́ оби́тель сию́,/ и страну́ на́шу, и лю́ди,/ Иису́се Человеколю́бче, Спа́се душ на́ших.</p>
				<p>
					<style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.
				</p>
				<p>Дал еси́ украше́ние мона́хом —/ в вели́цей Ла́вре преблаже́ннаго Се́ргия/ цельбоно́сныя мо́щи Серапио́на святи́теля,/ и́же после́дующа в житии́ стопа́м его́,/ вку́пе же и по сме́рти,/ соде́йственника быва́юща чудесе́м мно́гим/ и моля́ща Ти ся непреста́нно,/ Иису́су Преблаго́му, Спа́су душ на́ших.</p>
				<p>
					<style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Дал еси́ зна́мение/ ве́рующим тве́рдо и́стинным Твои́м уго́дником,/ прие́млют бо исцеле́ния душа́м же и телесе́м,/ неве́рующий же отгони́ми быва́ют, ми́лостивно наказу́емы./ Мы же, дне́сь соше́дшеся/ к пречу́дней ра́це вели́каго святи́теля Серапио́на,/ ве́рно Ти возопие́м:/ Иису́се Человеколю́бче,/ того́ моли́твами сохраня́й оби́тель сию́/ и спаси́ души́ на́ша.</p>
				<p>
					<style>Сла́ва, глас 5:</style>
				</p>
				<p>Что шум пра́зднующих быва́ет/ и мона́си ра́достно веселя́тся?/ Дне́сь бо обрето́хом сокро́вище некра́домо,/ целе́б пода́тельныя мо́щи Серапио́на, вели́каго святи́теля,/ источа́ющи исцеле́ния./ И́же в житии́ сем потруди́вся/ и наме́стник быв блаже́ннаго Се́ргия,/ по́том
					<a type="note" xlink:href="#note38">38</a> же прему́дрости Бо́жия престо́л укра́сив,/ и во изгна́ния лука́вых наве́ты осужда́ется,/ по́следи же, в пе́рвем пребыва́нии/ святу́ю ду́шу свою́ на Небеса́ предпосла́,/ сли́ковен быва́ет своему́ отцу́,/ у Престо́ла Госпо́дня предстоя́нием свеселя́яся,/ к ни́мже возопие́м в пе́снех, ра́дующеся:/ ра́дуйся, отце́м сла́во, вели́кий Се́ргие,/ ра́дуйся, до́брый учениче́ и́стиннаго учи́теля, преблаже́нне Ни́коне,/ ра́дуйся, стопа́м их после́дственниче и житиям их ревни́телю,/ святи́телю наш Серапио́не,/ и моли́ся Го́сподеви,/ да сохрани́т невреди́му оби́тель твою́/ и спасе́т в ми́ре души́ на́ша.
				</p>
				<p>
					<style>И ны́не,</style>
					<style>Богоро́дичен, глас то́йже:</style> Храм и две́рь еси́:
				</p>
				<p>
					<style>Тропа́рь, глас 8:</style>
				</p>
				<p>Тве́рдый адама́нт вои́стинну, о́тче, показа́лся еси́,/ во всем подо́бяся Влады́це своему́ и Го́споду,/ непра́ведная изгна́ния, ра́дуяся, претерпе́л еси́,/ те́мже и Христо́с святи́телем и му́чеником сли́ковна тя сотвори́/ и дарова́ тя ста́ду твоему́, я́ко сокро́вище неотъе́млемо,/ чудесы́ всех обогаща́ющее,/ я́ко да и мы, соше́дшеся к ра́це моще́й твои́х,/ любо́вию вопие́м ти:/ о вели́кий во святи́телех и ди́вный во страда́льцех/ пречестны́й архиере́ю, Серапио́не о́тче наш,/ моли́ о нас всеблага́го Бо́га,/ да спасе́т души́ на́ша.</p>
				<p>
					<style>Сла́ва, и ны́не, Богоро́дичен.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь
					<style>: тропа́рь свята́го, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен, глас 1:</style>
				</p>
				<p>
					<style>Подо́бен:</style> Ка́мени запеча́тану:
				</p>
				<p>Разу́мнаго адама́нта, до́бляго страда́льца, дне́сь, ве́рнии, почти́м,/ вели́каго иера́рха, святи́теля Христо́ва Серапио́на,/ собира́ет бо трубы́ ясне́йши на всечестно́е торжество́,/ све́тло пра́здновати обре́тение многоцеле́бных моще́й его́,/ подава́я неоску́дно исто́чник исцеле́ния/ и велегла́сно науча́я Христо́ви вопи́ти:/ прославля́яй святы́х Свои́х, Го́споди, сла́ва Тебе́.</p>
				<p>
					<style>Сла́ва, глас то́йже:</style>
				</p>
				<p>От ю́ности взем крест твой, блаже́нне,/ благочести́вно Христу́ после́довал еси́,/ увяди́в плотско́е мудрова́ние воздержа́нием:/ те́мже на святи́тельстем седа́лищи сед, святи́телю,/ возвели́чил еси́ Влады́ку и Того́ Пречи́стую Ма́терь,/ разли́чными дарова́нии твою́ укра́сивша ра́ку, Серапио́не Богоблаже́нне.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Из Тебе́, Пречи́стая Богоро́дице, возсия́ нам Жизнода́вец и Госпо́дь всех,/ не оста́вль Оте́ческих недр, сни́де на зе́млю/ и спасе́ние ро́ду челове́ческому дарова́,/ и от тли на нетле́ние возведе́ни бы́хом рождество́м Твои́м, Всенепоро́чная,/ воспева́юще, зове́м:/ ра́дуйся, наде́ждо рабо́м Твои́м.</p>
				<p>
					<style>По 2-м стихосло́вии седа́лен, глас 5:</style>
				</p>
				<p>Филосо́фскаго суесло́вия возгнуша́вся,/ и́стинным после́дуя Ева́нгельским за́поведей, преблаже́нне святи́телю Серапио́не,/ це́рковь Прему́дрости Бо́жия укра́сил еси́, сла́вити Тро́ицу Единосу́щную,/ Ея́же моли́ о пою́щих тя.</p>
				<p>
					<style>Сла́ва</style>, 
					<style>глас 4</style>:
				</p>
				<p>В поще́нии иску́сен быв,/ в ско́рбех мно́гих и во изгна́нии непови́нном просия́л еси́, святи́телю Серапио́не,/ во всем пода́в о́браз жития́ доброде́тельнаго и терпе́ния,/ те́мже тя вси с любо́вию велича́ем.</p>
				<p>
					<style>И ны́не,</style>
					<style>Богоро́дичен:</style>
				</p>
				<p>И́мамы Тя к Бо́гу и́стинную Предста́тельницу, раби́ Твои́, Всенепоро́чная,/ дерзнове́ние бо к Нему́, я́ко к Сы́ну Своему́, и́маши,/ те́мже и дерза́юще, со А́нгелом вопие́м ве́рно:/ благослове́н, Пречи́стая, Плод чре́ва Твоего́.</p>
				<p>
					<style>По полиеле</style>́
					<style>е седа́лен, глас 8:</style>
				</p>
				<p>Лука́ваго лови́тельства изба́ви ста́до твое́, о́тче,/ сове́ты льсти́ваго утоли́ моли́твами твои́ми,/ язы́ков шата́ния низложи́,/ я́коже дре́вле вооружи́вшихся на тя обличи́л еси́/ и страда́ния ра́ди нетле́нный вене́ц прии́м от руки́ Вседержи́теля./ Сего́ ра́ди вопие́м ти:/ Серапио́не всеблаже́нне, моли́ Христа́ Бо́га/ согреше́нием оставле́ние дарова́ти/ чту́щим любо́вию святу́ю па́мять твою́.</p>
				<p>
					<style>Сла́ва, глас то́йже:</style>
				</p>
				<p>Святи́теля Серапио́на, в поще́нии пе́рвее во оби́тели Се́ргиевой просия́вшаго,/ по́том же архиере́йский престо́л Вели́каго Нова́гра́да укра́сившаго,/ пе́сньми восхва́лим дне́сь./ Той бо ны́не Престо́лу Бо́жию в ли́ке преподо́бных и святи́телей предстоя́,/ мо́лится о всех, любо́вию чту́щих па́мять его́.</p>
				<p>
					<style>И ны́не,</style>
					<style>Богоро́дичен:</style>
				</p>
				<p>Еди́на ве́рным заступле́ние яви́лася еси́, Всенепоро́чная,/ от Твои́х бо чи́стых крове́й воплоти́ся Сло́во Бо́жие сове́том О́тчим,/ и земна́я с Небе́сными совокупи́в,/ и в дре́внее оте́чество невозбра́нно вход устро́ив./ Сего́ ра́ди мо́лим Тя, Богоро́дице,/ не лише́ны нас сотвори́ Сы́на и Бо́га Твоего́ Ца́рствия,/ ве́рою покланя́ющихся пречи́стому о́бразу Твоему́.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Иоа́нна, зача́ло 36.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Избра́н Бо́гом быв, пресла́вне,/ рукоположе́нием святи́тельства,/ непреста́нно Го́сподеви принося́ Безкро́вныя Же́ртвы,/ чи́сте Тому́ послужи́в,/ яви́лся еси́ ве́сь освяще́н, святи́телю,/ предстоя́ Престо́лу Святы́я Тро́ицы,/ созерца́я добро́ту неизрече́нную,/ наслажда́яся весе́лия присносу́щнаго/ и ра́дости неизглаго́ланныя,/ моли́ся Го́сподеви, Серапио́не приснопа́мятне,/ спасти́ся душа́м на́шим.</p>
				<p>
					<style>Кано́н вели́кому святи́телю Серапио́ну, архиепи́скопу Вели́каго Нова́гра</style>́
					<style>да и Пско́ва. Глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Пои́м Бо́гу,/ от го́рькия рабо́ты фарао́новы изба́вльшему Изра́иля/ и о́гненным столпо́м и све́тлым о́блаком наста́вльшему,/ я́ко просла́вися.</emphasis>
				</p>
				<p>Отве́рзи устне́ мои́, Го́споди,/ просвети́ ми смысл помраче́нный,/ разреши́ ю́зу язы́ка моего́,/ я́ко да све́тло и ра́достно восхвалю́ до́бляго страда́льца Серапио́на,/ Твои́м страсте́м подража́теля.</p>
				<p>А́ще и гру́бо приноси́мое тебе́ пе́ние,/ но от усе́рдия приими́, о́тче преблаже́ннейший,/ я́коже две ле́пты о́ноя вдови́цы прия́т Христо́с,/ и не лише́на мя сотвори́ Твои́х даро́в,/ и согреше́нием проще́ние испроси́.</p>
				<p>Блага́го Бо́га подража́тель был еси́, Серапио́не преди́вне,/ ми́лость же к ни́щим и любо́вь нелицеме́рну ко всем ра́вно стяжа́в, помина́я рече́нная:/ возлю́биши и́скренняго своего́, я́ко сам себе́.</p>
				<p>
					<style>Богоро́дичен: </style>Всепе́тая Богоро́дице,/ Я́же Всеми́лостиваго Бо́га поро́ждшая,/ ду́шу мою́, омраче́нную де́монскими прило́ги, просвети́, Всенепоро́чная,/ и ума́ моего́ уврачу́й изступле́ние,/ я́ко да по достоя́нию сла́влю Тя.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Утвержде́ние мое́, Спа́се, еси́,/ прибе́жище мое́ и си́ла,/ поколеба́вшееся се́рдце мое́ утверди́ в стра́се Твое́м,/ я́ко не́сть свят, я́коже Ты, Бог наш.</emphasis>
				</p>
				<p>Го́спода своего́ во́лю сотвори́в, Серапио́не сла́вне,/ сугу́б тала́нт приобре́л еси́,/ сего́ ра́ди и благи́й о́ный глас слы́шиши:/ до́брый ра́бе и ве́рный,/ вни́ди в ра́дость Го́спода своего́.</p>
				<p>Душе́вную чистоту́ стяжа́в,/ без нея́же никто́ же у́зрит Го́спода, святи́телю Серапио́не, о́тче наш,/ стра́сти окая́нныя души́ моея́ и сла́сти теле́сныя моли́твами твои́ми угаси́.</p>
				<p>Егда́ у́бо Бо́гу производя́щу тя на лу́чшая,/ тогда́ мирска́я вся оплева́л еси́/ и, благи́й яре́м на ра́мо взем, усе́рдно Тому́ после́довал еси́.</p>
				<p>
					<style>Богоро́дичен: </style>Живо́т ро́ждшая Ипоста́сный, Де́во Всенепоро́чная,/ се́рдца моего́ стру́пы исцели́ хода́тайствы Твои́ми,/ е́же к Сы́ну Твоему́, Богоблагода́тная.
				</p>
				<p>
					<style>Седа́лен, глас 8:</style>
				</p>
				<p>Чистото́ю душе́вною и теле́сною па́че со́лнца облиста́л еси́,/ терпе́нием му́жествовав, велиа́ру главу́ стерл еси́,/ льсти́вно на тя вооружи́вшихся/ по́мощию Вседержи́теля под но́зе пове́ргл еси́,/ самоде́ржца непови́ннаго гне́ва не устраши́лся еси́,/ ни ласка́нием, ни лю́тым преще́нием непревра́тен пребы́л еси́,/ Серапио́не о́тче наш,/ сего́ ра́ди Христо́с побе́дным венце́м увязе́ тя,/ тем мо́лим тя:/ моли́ спасти́ся и́же па́мять твою́ любо́вию почита́ющим.</p>
				<p>
					<style>Сла́ва</style>: Во святи́тельстве благоче́стно пожи́л еси́, святи́телю Богоявле́ние,/ лю́ди к Богоразу́мию сло́вом и де́лом наста́вил еси́,/ и во изгна́нии непра́ведном пребы́л еси́,/ и Бо́гу до конца́ угоди́л еси́./ Сего́ ра́ди от Него́ нетле́нием и чудесы́, о́тче Серапио́не, почти́лся еси́,/ я́ко прича́стник Бо́жия благода́ти.
				</p>
				<p>
					<style>И ны́не,</style>
					<style>Богоро́дичен:</style>
				</p>
				<p>Челове́к вражду́ющих и де́монская стреля́ния уста́вила еси́, Всенепоро́чная,/ хода́тайством к Сы́ну Твоему́ и Бо́гу на́шему,/ душа́м спасе́ние и телесе́м здра́вие подаю́щи/ ве́рою при́сно блажа́щих Тя/ и пресвято́е рождество́ Твое́ почита́ющих.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Всел еси́ на ко́ни, апо́столы Твоя́, Го́споди,/ и прия́л еси́ рука́ма Твои́ма узды́ их,/ и спасе́ние бы́сть ежде́ние Твое́/ ве́рно пою́щим:/ Сла́ва си́ле Твое́й, Го́споди.</emphasis>
				</p>
				<p>Зе́льным поще́нием, и моли́твами непреста́нными,/ и чистото́ю серде́чною живу́ща в себе́ Христа́ име́л еси́, преблаже́нне святи́телю,/ во огра́ду бо вни́де Пречи́стыя Его́ Ма́тери,/ на Нея́же всю наде́жду возложи́л еси́.</p>
				<p>Земна́я отри́нув, Небе́сная насле́довал еси́,/ от си́лы бо в си́лу пре́йде,/ к преми́рному Ца́рствию, иде́же угото́вася ти, терпе́ния ра́ди твоего́,/ вене́ц нетле́нный и ве́чное весе́лие.</p>
				<p>Изволе́нием Бо́жиим и избра́нием по́стников сосло́вия/ па́стырь поставля́ешися и наста́вник, и́же ко спасе́нию,/ непреле́стным путе́м вводя́ ста́до свое́ во огра́ду Небе́сную.</p>
				<p>
					<style>Богоро́дичен: </style>И ражда́еши, и де́вствуеши, Де́во Всенепоро́чная,/ иску́са бо му́жескаго не прие́мши,/ родила́ еси́ Бо́га воплоще́нна от пречи́стую боку́ Твое́ю,/ Его́же моли́ о пою́щих Тя.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>У́тренюет дух мой к Тебе́, Бо́же,/ зане́ свет повеле́ния прише́ствия Твоего́,/ и́миже у́бо озари́ ум наш, Влады́ко,/ и наста́ви на стезю́ жи́зни.</emphasis>
				</p>
				<p>Кре́пко вооружи́ся на неви́димыя враги́, я́коже тве́рдый адама́нт,/ вы́я их сокруши́л еси́/ и, под но́зе попра́в, го́рдостная шата́ния низве́ргл еси́,/ Го́споду тя, святи́телю Серапио́не, прославля́ющу,/ и́стиннаго Своего́ уго́дника.</p>
				<p>Лука́вых де́монов ла́яния ста́до свое́ сохраня́я,/ И́стиннаго Па́стыря Христа́ и́стинный учени́к быв, Серапио́не преди́вне,/ сего́ ра́ди избра́нием первосвяти́теля/ наме́стник блаже́ннаго Се́ргия в вели́цей Ла́вре устроя́ешися.</p>
				<p>Ми́лостивно наказу́я, о́тче Серапио́не,/ о Христе́ поруче́нное тебе́ ста́до упасе́ на па́житех зако́на живоно́снаго:/ собо́ю бо о́браз показа́л еси́,/ возвеща́я пу́ть ко спасе́нию и е́же от злых премене́ние
					<a type="note" xlink:href="#note39">39</a>.
				</p>
				<p>
					<style>Богоро́дичен: </style>На́шего спасе́ния Хода́таица Ты яви́лася еси́, Всенепоро́чная,/ ду́шу мою́ окая́нную изба́ви де́монскаго мучи́тельства/ и пода́ждь прегреше́нием очище́ние,/ ра́зве бо Тебе́, раби́ Твои́, не име́ем Помо́щницы.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Из чре́ва а́дова/ во́пля моего́ услы́шал еси́ глас мой/ и изба́вил еси́ от тли живо́т мой, Многоми́лостиве.</emphasis>
				</p>
				<p>О ученице́ свое́м провозвести́л еси́ иногда́, преблаже́нне Серапио́не святи́телю,/ я́ко бу́дет сей, — рече́, — па́стырь кинови́и сия́ вели́кия./ Того́ ра́ди и поклони́лся еси́ ему́,/ не я́ко ученику́ своему́, но я́ко собесе́днику.</p>
				<p>Проро́чества дар ви́дяще, чу́днии ученицы́ твои́/ не я́ко челове́ку, но я́ко Христу́ повину́ющеся во всем,/ зря́ху бо тя, о святи́телю, по стопа́м ходя́ща блаже́ннаго Се́ргия,/ и после́дующа трудолю́бному его́ житию́,/ и о всех моля́щася Бо́гу, хвалу́ возсыла́ху.</p>
				<p>Ра́зум от Бо́га прии́м, о вели́кий во святи́телех,/ благочести́выя па́че приводя́ к Богоразу́мию,/ нечести́вым же уста́ загражда́я, Серапио́не о́тче наш,/ в собра́нии бо бы́вшу ти святи́тельстем,/ самоде́ржца кро́ткими глаго́лы повину́в,/ кинови́ям поле́зная сотвори́л еси́.</p>
				<p>
					<style>Богоро́дичен: </style>Святе́йши Херуви́м и Серафи́м яви́лася еси́, Пречи́стая,/ Зижди́теля бо их несказа́нно родила́ еси́,/ не опали́вшися огне́м Божества́,/ и ны́не блажа́т Тя вси ро́ди,/ я́коже прорекла́ еси́, Препе́тая.
				</p>
				<p>
					<style>Конда́к, глас 3:</style>
				</p>
				<p>Я́ко венце́м пресве́тлым, украси́вся дне́сь, Вели́кий Новогра́д/ лику́ет в па́мять па́стыря своего́ и учи́теля,/ и, я́ко диади́му ца́рскую, возложи́вши,/ Ла́вра вели́кая она́ све́тло ра́дуется,/ иде́же просла́ви тебе́ Бог, уго́дника Своего́,/ и прояви́ после́днему ро́ду на́шему/ цельбоно́сныя мо́щи твоя́,/ о пресла́вне святи́телю Серапио́не,/ Це́рковь же Бо́жия весели́тся,/ созыва́ющи мона́хов сосло́вие и всех ве́рных/ велегла́сно вопи́ти:/ ра́дуйся, Вели́кому Нову́гра́ду и оби́тели Се́ргиевой похвало́/ и всея́ Росси́йския земли́ пресве́тлый свети́льниче.</p>
				<p>
					<style>И́кос:</style>
				</p>
				<p>Из оте́чества ху́да и незна́ема вели́кий граждани́н Небе́снаго Ца́рствия произы́де,/ я́ко из мра́чна о́блака пресве́тлая звезда́, провозсия́ дне́сь вели́кий Серапио́н/ и всех озари́ чуде́с луча́ми,/ и́же с ве́рою приходя́щих к цельбоно́сному его́ гро́бу/ и любе́зно целу́ющих ра́ку моще́й его́,/ не ве́рующих же дале́че отгоня́/ и льсти́вая тех шата́ния, я́ко паучи́ну, растерза́я и ка́знем предая́,/ да и тии науча́тся не ху́лити Божьяго И́мене и Его́ уго́дников./ Мы же, ве́рнии, обстоя́ще дне́сь свяще́нную его́ ра́ку,/ не очи́ма то́кмо ви́дяще, но серде́чною любо́вию ве́рно возопие́м:/ ра́дуйся, я́ко от младе́нства Бо́гу порабо́тав;/ ра́дуйся, я́ко мирска́я вся оплева́в./ Ра́дуйся, я́ко Христо́в яре́м на ра́мо взем, усе́рдно Тому́ после́довал еси́;/ ра́дуйся, я́ко вруче́нное ста́до до́бре упа́сл еси́./ Ра́дуйся, я́ко наме́стник быв блаже́ннаго Се́ргия/ и того́ стопа́м во всем поревнова́л еси́;/ ра́дуйся, проро́чества дар восприе́мый./ Ра́дуйся, я́ко чуде́с мно́гих де́латель яви́лся еси́;/ ра́дуйся, Прему́дрости Бо́жия престо́л украси́вый./ Ра́дуйся, чудесы́ град свой озари́вый;/ ра́дуйся, я́ко сподо́бился еси́ непови́нным осужде́нием/ и с престо́ла святи́тельскаго сверже́нием ревнова́ти Златоу́сту Иоа́нну./ Ра́дуйся, я́ко обличи́л еси́ злоко́зненных, на тя вооружи́вшихся, мудрова́ние;/ ра́дуйся, страда́льче до́брый, во всем подража́я Влады́це своему́,/ Его́же моли́ о чту́щих святу́ю па́мять твою́,/ да вси в весе́лии се́рдца вопие́м ти:/ ра́дуйся, святи́телю Серапио́не,/ Вели́кому Нову́гра́ду и оби́тели Се́ргиевой похвало́/ и всея́ Росси́йския земли́ пресве́тлый свети́льниче.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Халде́йския пещи́/ всепа́губную си́лу угаси́вше/ о́бразом А́нгела снизше́дшаго,/ Зижди́телю ю́ноши взыва́ху:/ благослове́н еси́ и хва́льный, Бо́же оте́ц на́ших.</emphasis>
				</p>
				<p>Терпе́нием свои́м и му́жеством/ возвесели́л еси́ И́же над все́ми Су́щаго Бо́га,/ и Той тебе́, святи́телю Серапио́не, просла́ви, я́ко при́снаго Своего́ уго́дника,/ и чудесы́ обогати́л тя е́сть,/ я́ко и я́рость самоде́ржца на кро́тость возмо́гл еси́ преложи́ти/ и непови́нныя от сме́рти изба́вити, пою́щия:/ благослове́н Бог оте́ц на́ших.</p>
				<p>Устроя́ет тя Госпо́дь Це́ркви Свое́й архиере́я,/ па́стыря всеизря́дна слове́сным овца́м,/ ты же, прему́дре Серапио́не,/ егда́ святи́тельства па́ству прии́м,/ к бо́льшим подвиго́м вдава́шиеся, поя́ Христо́ви:/ благослове́н Бог оте́ц на́ших.</p>
				<p>Фараони́тская ка́знь за грехи́ на́ша/ егда́ прии́де на лю́ди твоя́, святи́телю преди́вне,/ тогда́ приле́жно Бо́гу моля́шеся, призыва́я на по́мощь Того́ ро́ждшую Богоро́дицу,/ смертоно́сие уста́вил еси́ и, трие́м исцеле́ние пода́в,/ пе́ти всех, Серапио́не, научи́л еси́:/ благослове́н Бог оте́ц на́ших.</p>
				<p>
					<style>Богоро́дичен: </style>Христа́, Его́же родила́ еси́, Богоро́дице, моли́,/ да просвети́т ду́шу мою́ омраче́нную/ и лю́таго паде́ния изба́вит,/ я́ко да во хвале́нии сла́влю Тя, Всенепоро́чная, Сы́ну Твоему́ вопия́:/ благослове́н Бог оте́ц на́ших.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Нече́стия орга́ны ину́ю пе́снь,/ благоче́стия же боговеща́ннии поя́ху гу́сли;/ благослови́те, дела́ Госпо́дня, Христа́ во ве́ки.</emphasis>
				</p>
				<p>От вся́ких напа́стей и озлобле́ния изба́ви нас, святи́телю Серапио́не, о́тче наш,/ я́коже дре́вле град свой спасл еси́ от запале́ния,/ и в ра́дости лю́ди своя́ вопи́ти научи́в:/ благослови́те, вся дела́ Госпо́дня, Го́спода,/ по́йте и превозноси́те Его́ во ве́ки.</p>
				<p>Царю́ и Влады́це моля́ся, святи́телю,/ разсла́бленнаго исцели́л еси́,/ по́мощь име́я и заступле́ние Бо́жия Ма́тере,/ он бо проша́ше пи́щи, е́же к теле́сней потре́бе,/ ты же, ди́вный иера́рше, пре́жде духо́вною пи́щею напита́в,/ здра́вие по́дал еси́ и пе́ти научи́л еси́:/ благослови́те, вся дела́ Госпо́дня, Го́спода,/ по́йте и превозноси́те Его́ во ве́ки.</p>
				<p>Челове́цы веселя́хуся, ви́дяще пресла́вная чудеса́ твоя́, уго́дниче Христо́в,/ е́же возда́ ти Госпо́дь возме́здие проти́ву трудо́м твои́м,/ враг же вооружа́шеся льсти́вых наважде́ньми,/ изгна́нием на тя поуча́ется,/ ты же, кро́ткий страда́льче, в ра́дости пел еси́:/ благослови́те, вся дела́ Госпо́дня, Го́спода,/ по́йте и превозноси́те Его́ во ве́ки.</p>
				<p>Ше́ствие егда́ творя́ше во изгна́ние от гра́да своего́, страда́льче Серапио́не,/ ре́чное стремле́ние моли́твою уста́вил еси́/ и иду́щих с тобо́ю, па́че же по́сланных к тебе́, удиви́л еси́,/ они́ же глаго́лаша:/ ди́внаго Бо́га на́шего, прославля́ющаго святы́я Своя́,/ по́йте, вся дела́ Госпо́дня, Го́спода/ и превозноси́те Его́ во ве́ки.</p>
				<p>
					<style>Богоро́дичен: </style>Ще́драго и Всеми́лостиваго Влады́ки Ма́ти сподо́бльшися бы́ти, Богоро́дице,/ низпосли́ нам щедро́ты от неистощи́мых сокро́вищ Твои́х/ и пода́ждь в ну́ждах терпе́ние, моли́твами святи́теля Серапио́на,/ я́коже он претерпе́ Сы́на Твоего́ ра́ди, в весе́лии поя́ Ему́:/ благослови́те, вся дела́ Госпо́дня, Го́спода,/ по́йте и превозноси́те Его́ во ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Воспита́нная во свята́я святы́х/ и ро́ждшая Свет вселе́нныя,/ Благода́тная, ра́дуйся,/ пе́сньми Рождество́ Твое́ велича́ем.</emphasis>
				</p>
				<p>Рве́нием распала́емь по Го́споде Бо́зе,/ поруга́ния и доса́ды, заточе́ния и изгна́ния претерпе́л еси́,/ помина́я Госпо́дни стра́сти, я́же претерпе́ и пострада́ на́шего ра́ди спасе́ния,/ бие́ния и оплева́ния, па́че же и сме́рть поно́сную,/ сего́ ра́ди, ди́вный страда́льче, Серапио́не святи́телю,/ по́мощию Вседержи́теля льсти́вно на тя вооружи́вшихся шата́ния низложи́л еси́.</p>
				<p>Фарисе́йскаго киче́ния отвраща́яся, преблаже́нне о́тче Серапио́не,/ Христо́во смире́ние име́л еси́:/ я́коже Он Отцу́ о распина́ющих моля́шеся:/ О́тче, не поста́ви им греха́ сего́, не ве́дят бо что творя́т,/ — та́кожде и ты сотвори́л еси́, святи́телю,/ престу́пльших пред тобо́ю и необраща́ющихся/ проще́нию сподобля́еши, сам взыску́я поги́бшаго.</p>
				<p>Легко́, я́коже оре́л, крило́ма Небе́сную высоту́ дости́гл еси́,/ терпе́ния ра́ди по́честь прия́л еси́ от Мздовоздая́теля,/ и ны́не Госпо́дь показа́ нам цельбоно́сныя мо́щи твоя́,/ точа́щия исцеле́ния всем, с ве́рою приходя́щим./ Те́мже мо́лим тя, святи́телю Серапио́не,/ помяни́ нас, и́же ве́рою чту́щих тя,/ да тя, пресла́вне, достодо́лжно ублажа́ем.</p>
				<p>
					<style>Богоро́дичен: </style>Из пречи́стых ложе́сн Твои́х, Влады́чице, про́йде У́мное Со́лнце,/ просвеща́я и́же во тьме́ седя́щих, омраче́нных неве́дением,/ и приводя́ к све́ту Богоразу́мия,/ страда́вшим Его́ ра́ди нетле́нный венцы́ подава́я и ве́чное ра́дование./ Его́же моли́ о нас, Пречи́стая,/ да не лиши́т нас десна́го стоя́ния в час испыта́ния,/ Тя бо вси немо́лчно ублажа́ем.
				</p>
				<p>
					<style>Свети́лен:</style>
				</p>
				<p>Мно́гими ле́ты покрове́ны бы́ша честны́я мо́щи твоя́,/ о вели́кий святи́телю и ди́вный страда́льче Серапио́не,/ ны́не же прояви́л Госпо́дь пресла́вно после́днему ро́ду на́шему,/ ве́рным на исцеле́ние и ра́дование,/ неве́рным же на обличе́ние и посрамле́ние./ Сего́ ра́ди велича́ем Христа́, тя просла́вльшаго.</p>
				<p>
					<style>Сла́ва:</style>
				</p>
				<p>Во све́те сла́вы лица́ Бо́жия предстоя́, святи́телю Серапио́не,/ моли́ся непреста́нно о па́стве твое́й и о всей Ру́сской земле́,/ да свети́льник ве́ры Правосла́вныя не уга́снет в них/ до сконча́ния ве́ка веко́в.</p>
				<p>
					<style>И ны́не,</style>
					<style>Богоро́дичен:</style>
				</p>
				<p>Всеблага́я Влады́чице,/ я́же Всеще́драго Бо́га пло́тию ро́ждшая,/ поми́луй нас, озло́бленных прило́ги лука́ваго,/ и устрани́вшихся за́поведей Сы́на и Бо́га Твоего́,/ и греху́ рабо́тавших свои́м хоте́нием,/ привлецы́, Пречи́стая, к повеле́нием Бо́жиим/ и не лиши́ нас ве́чнаго наслажде́ния моли́твами Твои́ми.</p>
				<p>
					<style>На хвали́тех стихи́ры, глас 1.</style>
				</p>
				<p>
					<style>Подо́бен:</style> Небе́сных чино́в:
				</p>
				<p>Тро́йческим Све́том озаря́емь,/ со А́нгелы лику́еши,/ предстоя́ Престо́лу всех Царя́/ и по́честь прие́мля трудо́м свои́м,/ Серапио́не, преди́вный иера́рше,/ Его́же при́сно моли́/ о чту́щих святу́ю па́мять твою́, преблаже́нне.</p>
				<p>И́же от любве́ пе́ние принося́щих/ не забу́ди, вели́кий святи́телю,/ но проле́й о нас к Бо́гу моле́ние те́плое/ и изба́ви де́монскаго нахожде́ния/ и лю́таго озлобле́ния,/ да в де́нь стра́шнаго испыта́ния не посра́млены бу́дем,/ раби́ твои́, Серапио́не приснопа́мятне.</p>
				<p>И по сме́рти тебе́ Госпо́дь просла́ви/ зна́мением исцеле́ния,/ яви́ бо нам честны́я мо́щи твоя́,/ Серапио́не, преди́вный страда́льче,/ я́ко сокро́вище некра́домо,/ к ним же притека́ющий прие́млют здра́вие душа́м же и телесе́м,/ при́сно блажа́щии тя, архиере́ю Христо́в.</p>
				<p>
					<style>Сла́ва, глас 4:</style>
				</p>
				<p>Ева́нгельских уче́ний рачи́теля/ и страсте́м Христо́вым подража́теля/ дне́сь обстоя́ще свяще́нную ра́ку,/ исцеле́ния прие́млем незави́стно/ и, ве́рно торжеству́юще,/ к нему́ возопие́м, глаго́люще:/ ра́дуйся, Серапио́не о́тче наш,/ я́ко во тле́ннем сем житии́ Христо́ви усе́рдно послужи́л еси́/ и от Него́ прии́м вене́ц нетле́нный/ и безконе́чное Ца́рствие, иде́же ны́не наслажда́ешися,/ лику́я со А́нгелы, проро́ки и апо́столы,/ моля́ся непреста́нно Го́сподеви/ низпосла́ти благослове́ние и мир на оби́тель сию́/ и душа́м на́шим ве́лию ми́лость.</p>
				<p>
					<style>И ны́не,</style>
					<style>Богоро́дичен, глас то́йже:</style>
				</p>
				<p>Богоро́дице, всех Цари́це,/ правосла́вных похвало́,/ ерети́чествующих шата́ния разори́/ и ли́ца их посрами́,/ не кла́няющихся, ниже́ чту́щих, Пречи́стая,/ честны́й Твой о́браз.</p>
				<p>
					<style>Вели́кое славосло́вие и отпу́ст.</style>
				</p>
				<p>
					<style>НА ЛИТУРГИ́И</style>
					<style>СЛУ</style>́
					<style>ЖБА СВЯТИ</style>́
					<style>ТЕЛЬСКАЯ</style>
				</p>
				<p>
					<style>Моли́тва</style>
				</p>
				<p>О вели́кий святи́телю Бо́жий о́тче Серапио́не! Вонми́ мое́й сла́бой моли́тве, и предста́ни за мя, гре́шнаго и убо́гаго, пред Го́сподем, и испроси́ твои́ми усе́рдными моли́твами мно́жеству грехо́в мои́х проще́ние, да, получи́в по́мощь твою́, поживу́ во исправле́ние жития́ моего́. Ты, я́ко испо́лненный живо́ю струе́ю от Приснотеку́щаго Исто́чника воды́ живота́ ве́чнаго — Христа́ Иису́са, ороси́ се́рдце мое́ и возбуди́ жела́ние любви́ моея́ ко Го́споду, да пу́ть маловре́меннаго жития́ поживу́ в поуче́нии за́поведей Его́ и в покая́нии серде́чнем. И, охраня́емь твои́ми те́плыми за мя моли́твами, улучу́ от благосе́рдаго Спа́са Го́спода на́шего Иису́са Христа́ благовре́менную в ну́ждах по́мощь и непосты́дный христиа́нский коне́ц живота́ моего́, прославля́я Его́ со все́ми, от ве́ка благоугоди́вшими Ему́, во ве́ки веко́в. Ами́нь.</p>
			</section>
			<section>
				<title>
					<p>Святи́тель Серапио́н, архиепи́скоп Новгородский</p>
				</title>
				<p>Святитель Серапион, архиепископ Новгородский родился в подмосковном селе Пехерке. В семилетнем возрасте был отдан учиться грамоте, «дабы обрести бисер разума». С юных лет желал уйти из мира, но по воле родителей вступил в брак и принял священство. Вскоре умерла жена, а затем и родители святого. Он раздал все имение бедным и принял постриг в Дубенском Успенском монастыре. В 1495 году святой Серапион перешел в Троице-Сергиев монастырь и возведен в сан игумена. После кончины новгородского архимандрита Геннадия (нареченного епископа) святитель Серапион был возведен 15 января 1506 года на новгородскую архиепископскую кафедру. В феврале 1506 года прибыл он в Новгород, а осенью в городе открылся мор. В том же году, по свидетельству новгородских летописцев, «бысть пожар зол». Пожар прекратился по слезным молитвам святителя Серапиона, когда он вышел с крестным ходом на улицы города.</p>
				<p>В 1509 году святитель был лишен епископской кафедры. Это произошло по недоразумению, из-за спора с преподобным Иосифом Волоцким, Святитель Серапион подверг преподобного Иосифа церковному запрещению за то, что он без его ведения вышел из Новгородской епархии. Недоразумение было использовано недоброжелателями, и святителя Серапиона заключили в 1508 году в Московский Андрониковский монастырь, где он перенес много страданий.</p>
				<p>После того, как святитель Серапион составил объяснительное послание, митрополит Московской и всея Руси Симон испросил у него прощение. Тогда же примирился со святителем и преподобный Иосиф Волоцкий. В 1511 году собором святителей святитель Серапион был освобожден из заточения. Митрополит Московский Симон перед своей кончиной († 1511), по свидетельству летописцев, «отпусти его к Троицы в Сергиев монастырь». О взаимном примирении преподобного Иосифа Волоцкого со святителем Серапионом читаем в Житии преподобного Иосифа: «Вражду поправше на смирение прийти, якоже блаженный Иван и Епифаний, тако же и сии отцы Серапион и Иосиф».</p>
				<p>Последние годы своей жизни святитель Серапион провел в непрестанном подвиге богомыслия и молитвы в обители Преподобного Сергия, сподобившись от Господа дара прозорливости. В час кончины преподобного Иосифа Волоцкого, 9 сентября 1515 года, святитель Серапион встал и сказал бывшим при нем: «Брат наш Иосиф преставился. Да простит ему Бог: бывает подобное и с праведными».</p>
				<p>Перед кончиной, последовавшей 16 марта 1516 года, он принял великую схиму. Мощи святителя Серапиона были обретены нетленными 7 апреля 1517 года и почивают под спудом в так называемой Серапионовой палате, близ Троицкого собора, до настоящего времени. В 1559 году было установлено местное празднование святителю Серапиону. Текст службы святителю Серапиону был составлен иноком Трифилием, о котором упоминается в одном из списков его Жития.</p>
				<p>В 1608 году во время осады Троице-Сергиевой Лавры поляками «мнози черноризцы и миряне видеша вшедша в церковь Святыя Троицы Серапиона, архиепископа Новгородскаго, в святительской одежде, и во святем олтари пред образом Святыя Богородицы ставша».</p>
				<p>Память святителя Серапиона совершается 16 марта, в день его преставления.</p>
			</section>
		</section>
		<section>
			<title>
				<p>17-й де́нь</p>
			</title>
			<section>
				<title>
					<p>Преподо́бнаго Алекси́я, челове́ка Бо́жия</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х
					<style>: стихи́ры, глас 8.</style>
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>И́же Христо́вы ра́ди любве́,/ Боже́ственный Алекси́е,/ дом отца́ и ма́тере, и обруче́ницу оста́вль,/ изво́лил еси́ нищету́ па́че бога́тства/ и, я́коже Моисе́й, с людьми́ Бо́жиими рабо́тати,/ не́жели име́ти жития́ тле́ннаго наслажде́ние,/ отню́дуже и Небе́снаго сподо́бися со святы́ми блаже́нства,/ блаже́нне Алекси́е,/ моли́ спасти́ся душа́м на́шим.</p>
				<p>От ю́ности твоея́, блаже́нне,/ жела́нием Боже́ственным разжига́емь,/ отсю́дуже и А́нгелом бы́сть единожи́тель, преподо́бне,/ ни́зу влеку́щих отступле́й,/ ко Го́рним простира́яся,/ и ве́сь ум та́мо имы́й,/ и при́сно восхожде́ньми де́нь от дне к Бо́гу приближа́яся,/ Его́же моли́ низпосла́ти мир ми́рови/ и душа́м на́шим ве́лию ми́лость.</p>
				<p>Па́мять твоя́, преподо́бне Алекси́е,/ я́ко со́лнце, возсия́,/ ве́рных просвеща́ющи Боже́ственными чудесы́,/ Богомы́слием, виде́ньми и дея́ньми, пребога́те,/ чи́сту ду́шу свою́ соде́лал еси́,/ и плотска́я взыгра́ния умертви́в,/ в живоно́сную ме́ртвость оде́явся,/ земны́х же отсту́пль,/ к Небе́сным же пресла́вно возвыша́емь,/ вся земны́я концы́ просвеща́я благода́тию, преподо́бне.</p>
				<p>
					<style>Сла́ва, глас 6:</style>
				</p>
				<p>Пребы́л еси́ на мно́гое вре́мя, преподо́бне,/ пред враты́ честны́х твои́х роди́телей неве́дом,/ руга́ющимся тебе́ твои́м отроко́м,/ ты же Христа́ ра́ди вся с ра́достию до кончи́ны твоея́ претерпе́л еси́./ Те́мже и Боже́ственный глас свы́ше в це́ркви тебе́ огласи́/ и сла́вна тя всем показа́,/ Боже́ственная чудеса́ точа́ща./ Мы же мо́лим тя, преподо́бне Алекси́е,/ моли́ спасти́ся всем,/ любо́вию па́мять твою́ почита́ющим.</p>
				<p>
					<style>И ны́не,</style>
					<style>Богоро́дичен:</style>
				</p>
				<p>Никто́же, притека́яй к Тебе́,/ посрамле́н от <style>Тебе</style>́ исхо́дит,/ Пречи́стая Богоро́дице Де́во,/ но про́сит благода́ти/ и прие́млет дарова́ние к поле́зному проше́нию.</p>
				<p>
					<style>На стихо́вне стихи́ры,</style>
					<style>глас 2</style>.
				</p>
				<p>
					<style>Подо́бен:</style> До́ме Евфра́фов:
				</p>
				<p>Дом и жили́ще/ Ду́ха Пресвята́го,/ прему́дре Алекси́е, был еси́./ Те́мже и нас до́мы Того́ соде́лай,/ святу́ю твою́ па́мять почита́ющих.</p>
				<p>
					<style>Стих:</style> Честна́ пред Го́сподем/ сме́рть преподо́бных Его́.
				</p>
				<p>Житие́ твое́, я́ко со́лнце,/ сердца́ ве́рных облистава́ет,/ зари́ благода́ти испуща́юще,/ и́миже и нас, гре́шных, озари́,/ всечестну́ю твою́ па́мять почита́ющих.</p>
				<p>
					<style>Стих:</style> Блаже́н муж, боя́йся Го́спода/ в за́поведех Его́ восхо́щет зело́.
				</p>
				<p>Не преста́й, моля́ся, Алекси́е,/ о правове́рных,/ я́же духо́вным свои́м житие́м просвеща́еши,/ да вси честно́е успе́ние твое́,/ веселя́щеся, почита́ем.</p>
				<p>
					<style>Сла́ва, и ны́не,</style>
					<style>глас и Подо́бен то́йже:</style>
				</p>
				<p>Ра́дуйся,/ Я́же ра́дость ми́ру прии́мшая/ и утоли́вшая печа́ль,/ Де́во, прама́тернюю,/ Христа́ Жизнода́вца ро́ждши.</p>
				<p>
					<style>Тропа́рь, глас 4 
						<emphasis>(зри на вели́цей вече́рни).</emphasis>
					</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 1.</style>
				</p>
				<p>
					<style>Подо́бен:</style> Всехва́льнии му́ченицы:
				</p>
				<p>Челове́ка тя позна́хом Бо́жия/ зва́нием же и ве́щию,/ доброде́тельми бо просия́л еси́,/ нищету́ безме́рную и тесноту́ на земли́ стяжа́в/ и чудесы́ ве́рныя уве́рив./ Те́мже моли́ся дарова́ти душа́м на́шим/ мир и ве́лию ми́лость.</p>
				<p>Жела́нием, ороша́ющим пло́ть,/ по́хоти паля́щия угаси́л еси́, Алекси́е,/ черто́гом черто́г благоче́стно измени́л еси́,/ сла́дость же теле́сную Боже́ственным А́нгельским подо́бием./ С ни́миже моли́ся дарова́ти душа́м на́шим/ мир и ве́лию ми́лость.</p>
				<p>Пребыва́л еси́ неве́домь, му́дре,/ пред враты́ оскорбля́емь свяще́нных роди́телей твои́х,/ руга́ющимся тебе́ твои́м отроко́м,/ на вре́мени до́лзе,/ у́мер же, яви́лся еси́ чудесы́,/ я́же соверши́л еси́,/ исцеля́я неду́ги и отгоня́я лука́вствия ду́хи.</p>
				<p>Дом отца́ и ма́тере,/ к сим же обру́ченицу, бога́тство и сла́ву,/ и вку́пе вся оста́вил еси́,/ и на нетле́нная о́ная простира́яся,/ сего́ ра́ди Христо́с твой, Человеколю́бец,/ бо́льшими тебе́ дарова́нии обогати́ и чудесы́ почте́,/ Его́же моли́ дарова́ти душа́м на́шим/ мир и ве́лию ми́лость.</p>
				<p>
					<style>И́ны стихи́ры, глас 6</style>.
				</p>
				<p>
					<style>Подо́бен:</style> Всю отложи́вше:
				</p>
				<p>На Творца́ твоего́ упова́ние возложи́в,/ преподо́бне о́тче Алекси́е,/ самово́льную нищету́ па́че бога́тства тле́ннаго возлюби́л еси́/ и, Влады́чнему стра́нствию подо́бяся,/ гра́да Еде́са дости́гл еси́,/ иде́же ико́ною Богома́тере явле́н был еси́,/ не утаи́ся, я́ко град, верху́ горы́ стоя́, доброде́тель твоя́,/ но пресла́вно возсия́ си́лою Бо́жиею,/ Его́же моли́ спасти́ся душа́м на́шим.</p>
				<p>Христо́во стра́нствие возлюби́в,/ сла́вы челове́ческия бе́гая,/ Еде́с оста́вил еси́,/ хоте́вшу же тебе́ идти́ в Та́рсы Килики́йския,/ судо́м Бо́жиим кора́бль ве́тром бу́рным/ ко оте́честву твоему́ возврати́ся./ Те́мже и рекл еси́:/ да не бу́ду тя́жек ино́му никому́же,/ но в дом отца́ моего́ иду́ и ту бу́ду незна́емь,/ и та́мо мно́га ле́та пребыва́л еси́,/ нищету́ терпя́ и доса́ды Христа́ ра́ди,/ Его́же моли́ спасти́ся душа́м на́шим.</p>
				<p>Всего́ себе́ преоби́дев,/ от ю́ности Бо́гови возложи́лся еси́/ и, вся пло́ти жела́ния и ми́ра кра́сная оста́вль, преподо́бне,/ изво́лил еси́ нищету́, па́че бога́тств тле́нных,/ и а́лчен бы́ти, па́че не́же име́ти/ маловре́менную греха́ сла́дость,/ сия́ же претерпе́л еси́,/ о́тче Алекси́е досточу́дне,/ укрепля́ющу тя Го́споду,/ Его́же моли́ спасти́ся душа́м на́шим.</p>
				<p>
					<style>Сла́ва, глас 2:</style>
				</p>
				<p>Ти́хое твое́, о́тче, и молчали́вое,/ беззло́бивое и кро́ткое житие́/ возлюби́в, Христо́с Бог,/ преблаже́нне Алекси́е,/ яви́л тя е́сть свети́льника всему́ ми́ру,/ сия́юща па́че со́лнца,/ и́бо сожи́тельницу и бога́тство вре́менное,/ я́ко прах, вмени́л еси́,/ в дому́ о́тчи незна́емь,/ Еди́наго жела́я, люби́маго тобо́ю Христа́./ Но помяни́ твоя́ рабы́/ у Престо́ла Всецаря́, Христа́ Бо́га на́шего,/ преподо́бне о́тче,/ не преста́й моля́ся за рабы́ своя́.</p>
				<p>
					<style>И ны́не,</style>
					<style>Богоро́дичен: </style>Пре́йде се́нь:
				</p>
				<p>
					<style>А́ще не пое́ши бде́ния:</style>
					<style>и ны́не,</style>
					<style>Богоро́дичен, глас 1</style>.
				</p>
				<p>
					<style>Подо́бен:</style> Всехва́льнии:
				</p>
				<p>Неду́говавшую, Пресвята́я,/ лю́те ду́шу мою́ страстьми́ лука́выми исцели́,/ я́же Цели́теля и Спа́са всех/ — Христа́ ро́ждшая,/ вся́ку я́зю исцели́вшаго/ уя́звленнаго диа́вольским зломы́слием/ и сме́рти нас изме́ншаго.</p>
				<p>
					<style>Крестобогоро́дичен:</style>
				</p>
				<p>Своего́ А́гнца/ А́гница и Непоро́чная Влады́чица/ на Кресте́ я́ко ви́девши,/ зра́ка не иму́ща, ниже́ добро́ты,/ — увы́ Мне, — рыда́ющи, глаго́лаше:/ где добро́та Твоя́ за́йде, Сладча́йший?/ Где благоле́пие?/ Где благода́ть блиста́ющая о́браза Твоего́,/ Сы́не Мой Любе́знейший?</p>
				<p>
					<style>Вход. Проки́мен дне. Чте́ния 3.</style>
				</p>
				<p>Прему́дрости Соломо́ни чте́ние 
					<style>(глава́ 3):</style>
				</p>
				<p>Пра́ведных ду́ши в руце́ Бо́жией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их./ И е́же от нас ше́ствие — сокруше́ние,/ они́ же су́ть в ми́ре./ И́бо пред лице́м челове́ческим а́ще и му́ку прии́мут,/ упова́ние их безсме́ртия испо́лнено./ И вма́ле нака́зали бы́вше,/ вели́кими благоде́тельствовали бу́дут,/ я́ко Бог искуси́ я/ и обре́те их досто́йны Себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися На́нь разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́ни чте́ние 
					<style>(глава́ 4):</style>
				</p>
				<p>Пра́ведник а́ще пости́гнет сконча́тися, в поко́и бу́дет./ Ста́рость бо честна́ не многоле́тна,/ ниже́ в числе́ лет исчита́ется./ Седи́на же е́сть му́дрость челове́ком,/ и во́зраст ста́рости — житие́ нескве́рное./ Благоуго́ден Бо́гови быв, возлю́блен бы́сть/ и живы́й посреде́ гре́шник преста́влен бы́сть./ Восхище́н бы́сть, да не зло́ба измени́т ра́зума его́/ или́ ле́сть прельсти́т ду́шу его́./ Раче́ние бо зло́бы помрача́ет до́брая/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́сподеви душа́ его́,/ сего́ ра́ди потща́ся от среды́ лука́вствия./ Лю́дие же ви́девше и не разуме́вше,/ ниже́ поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́ни чте́ние 
					<style>(главы́ 5 и 6):</style>
				</p>
				<p>Пра́ведницы во ве́ки живу́т,/ и в Го́споде мзда их, и попече́ние их у Вы́шняго./ Сего́ ра́ди прии́мут Ца́рствие благоле́пия/ и вене́ц добро́ты от руки́ Госпо́дни,/ зане́ десни́цею покры́ет я и мы́шцею защити́т их./ Прии́мет всеору́жие рве́ние Свое́/ и вооружи́т тва́рь в ме́сть враго́м./ Облече́тся в броня́ пра́вды/ и возложи́т шлем суд нелицеме́рен./ Прии́мет щит непобеди́мый преподо́бие,/ поостри́т же напра́сный гнев во ору́жие,/ спобо́рет же с ним мир на безу́мныя./ По́йдут праволу́чныя стре́лы мо́лниины/ и, я́ко от благокру́гла лука́ облако́в, на наме́рение полетя́т./ И от каменоме́тныя я́рости испо́лнь паду́т гра́ды,/ вознегоду́ет на них вода́ морска́я,/ ре́ки же потопя́т я на́гло./ Сопроти́в ста́нет им дух си́лы/ и, я́ко ви́хор, разве́ет их,/ и опустоши́т всю зе́млю беззако́ние,/ и злоде́йство преврати́т престо́лы си́льных./ Слы́шите у́бо, ца́рие, и разуме́йте,/ навы́кните, судии́ конце́в земли́,/ внуши́те держа́щии мно́жества/ и гордя́щиися о наро́дех язы́к,/ я́ко дана́ е́сть от Го́спода держа́ва вам/ и си́ла от Вы́шняго.</p>
				<p>
					<style>На лити́и стихи́ры, глас 6. Самогла́сны:</style>
				</p>
				<p>А́нгела земна́го и Небе́снаго челове́ка,/ блаже́ннаго Алекси́я,/ ми́ра благо́е украше́ние,/ по́стников похвалу́ и убо́гих о́браз,/ да почти́м любе́зно,/ и́же насажде́н быв в до́ме Бо́жии/ и процвете́, я́ко кедр в Лива́не,/ и, плотско́е мудрова́ние посто́м и труды́ мно́гими умертви́в,/ поживе́ Христо́ви благоче́стно./ Ему́же ны́не предстоя́ во сла́ве,/ моли́ спасти́ся душа́м на́шим.</p>
				<p>Ца́рская селе́ния и сла́ву ми́ра оста́вль,/ в преми́рных ра́йское наслажде́ние со святы́ми обре́л еси́,/ о́тче Алекси́е,/ вои́стинну до́брое измене́ние:/ тле́нная бо оста́вль на земли́,/ нетле́нная восприя́л еси́ на Небесе́х/ и, премени́в настоя́щая бу́дущими,/ А́нгелом был еси́ равностоя́тель./ С ни́миже моли́ Христа́ Бо́га/ спасти́ся всем нам,/ любо́вию па́мять твою́ почита́ющим.</p>
				<p>Красоты́ мирски́я, преподо́бне, оста́вль/ и стра́нствовати о Христе́ изво́лив,/ вели́каго гра́да Еде́са дости́гл еси́,/ иде́же я́ко еди́н от ни́щих пребыва́я,/ и́щущим тебе́ отроко́м отца́ твоего́/ непозна́н был еси́,/ ты же, позна́в я и ми́лостыню от них прие́мь,/ — благодарю́ Тя, Го́споди, — рекл еси́,/ я́ко сподо́бил мя еси́ прия́ти ми́лостыню от мои́х рабо́в/ и руко́ю Твое́ю покры́л еси́,/ е́же не позна́ти им мене́./ Его́же, преблаже́нне о́тче, моли́/ спасти́ся всем, пою́щим тя.</p>
				<p>
					<style>Сла́ва, глас 4:</style>
				</p>
				<p>Те́ло твое́ пречестно́е, прему́дре Алекси́е,/ мно́га исцеле́ния ве́рным источи́,/ слепы́м прозре́ние, боля́щим здра́вие,/ и вся, с ве́рою притека́ющия,/ чудесы́ озари́, Богоно́се, Бо́жиею благода́тию./ К Нему́ же име́я дерзнове́ние,/ моли́ дарова́ти нам мир и ве́лию ми́лость.</p>
				<p>
					<style>И ны́не,</style>
					<style>Богоро́дичен: </style>При́зри на моле́ния:
				</p>
				<p>
					<style>На стихо́вне стихи́ры,</style>
					<style>глас 1.</style>
				</p>
				<p>
					<style>Подо́бен:</style> Небе́сных чино́в:
				</p>
				<p>Небе́сный жи́тель вои́стинну, о́тче, был еси́,/ я́ко вся́кое пристра́стие от себе́ отве́ргл еси́/ и, Христа́ возжеле́в,/ насле́дник Тому́ по достоя́нию был еси́,/ Его́же моли́, Алекси́е преподо́бне,/ дарова́ти нам мир и ве́лию ми́лость.</p>
				<p>
					<style>Стих:</style> Честна́ пред Го́сподем/ сме́рть преподо́бных Его́.
				</p>
				<p>И́же богоуго́дно плотско́е мудрова́ние/ воздержа́нием умертви́в/ и насле́дие тле́нное, е́же на земли́, пренебре́гл, преподо́бне,/ от всея́ души́ Бо́гови прилепи́лся еси́,/ Алекси́е блаже́нне,/ моли́ спасти́ся всем, ве́рою пою́щим тя.</p>
				<p>
					<style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>По́двиги твои́х страда́ний/ во оби́тели Боже́ственныя вшел еси́,/ Алекси́е пресла́вне,/ и, та́мо со избра́нными Тро́ице Пресу́щественней предстоя́,/ наслажда́ешися дарова́нии неизглаго́ланными,/ Ю́же и о нас моли́,/ да тех же удосто́ит ны.</p>
				<p>
					<style>Сла́ва, глас 8:</style>
				</p>
				<p>И́же ве́рою и любо́вию/ Бо́га от всея́ души́ взыска́л еси́,/ Алекси́е всеблаже́нне,/ вся земна́я я́ко преле́стная попра́в/ и в чужди́х страна́х нищету́ и озлобле́ние претерпе́в,/ по досто́инству трудо́в воздая́ние от Христа́ восприя́л еси́,/ моли́ и о нас Его́,/ да спасе́т ду́ши на́ша.</p>
				<p>
					<style>И ны́не,</style>
					<style>Богоро́дичен: </style>Безневе́стная Де́во:
				</p>
				<p>
					<style>Тропа́рь, глас 4:</style>
				</p>
				<p>Возвы́сився на доброде́тель и ум очи́стив,/ к жела́нному и кра́йнему дости́гл еси́,/ безстра́стием же украси́в житие́ твое́/ и поще́ние изря́дное восприи́м со́вестию чи́стою,/ в моли́твах, я́ко безпло́тен, пребыва́я,/ возсия́л еси́, я́ко со́лнце, в ми́ре,/ преблаже́нне Алекси́е.</p>
				<p>
					<style>Ин тропа́рь, глас 4:</style>
				</p>
				<p>Я́ко чистоты́ свети́льник пресве́тел показа́ся,/ ди́вный Алекси́е,/ и́бо тле́нный черто́г/ на нетле́нное Бо́жие Ца́рствие премени́в,/ я́ко целому́дрия де́латель преизря́ден./ Сего́ ра́ди предстои́ши Го́сподеви, всех Царю́./ Его́же моли́, дарова́ти нам мир и ве́лию ми́лость.</p>
				<p>
					<style>Сла́ва, и ны́не, Богоро́дичен: </style>Е́же от ве́ка утае́нное:
				</p>
				<p>
					<style>НА У́ТРЕНИ </style>
				</p>
				<p>
					<style>По 1-м стихосло́вии седа́лен, глас 4.</style>
				</p>
				<p>
					<style>Подо́бен:</style> Вознесы́йся:
				</p>
				<p>Ны́не не в гада́нии, лице́м же к лицу́ Святу́ю Тро́ицу узре́ти сподо́бися —/ смире́ния реку́ и безсме́ртия исто́чник,/ и́мже ны́не напая́емь,/ обоже́ния в Вы́шних наслажда́ешися, преподо́бне,/ моли́ о всех, и́же ве́рою чту́щих тя.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Пое́м Тя, Богоневе́сто, Ма́ти Христа́ Бо́га на́шего,/ и сла́вим рождество́ Твое́ непостижи́мое,/ и́мже и изба́вихомся от ле́сти диа́вола и вся́кия беды́, Влады́чице Богоро́дице,/ и ве́рно вопие́м:/ поми́луй ста́до Твое́, Еди́на Препе́тая.</p>
				<p>
					<style>По 2-м стихосло́вии седа́лен, глас 2:</style>
				</p>
				<p>Пристра́стия мирска́го и обру́ченицы, я́ко от скве́рны, уклони́лся еси́,/ посто́м зе́льным пло́ть увяди́в,/ души́ кре́пость обнови́в, преподо́бне,/ обогати́лся еси́ сла́вою Небе́сною, Алекси́е,/ те́мже моли́ся о всех нас Го́сподеви.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Милосе́рдия су́щи исто́чник,/ ми́лости сподо́би нас, Богоро́дице,/ при́зри на лю́ди согреши́вшия,/ яви́, я́ко при́сно, си́лу Твою́,/ на Тя бо упова́юще, ра́дуйся, вопие́м Ти,/ я́коже иногда́ Гаврии́л, безпло́тных Архистрати́г.</p>
				<p>
					<style>По полиеле́и седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Глас Госпо́день я́ко услы́ша, преподо́бне Алекси́е,/ и тогда́ ми́ра вся и я́же в ми́ре всего́ вку́пе отрече́ся,/ бога́тство же и сла́ву я́ко мимотеку́щее презре́в,/ и стра́нен оте́чества и всех был еси́./ Те́мже и яви́ся, я́ко А́нгел в телеси́,/ моли́тву име́я непоро́чну и всено́щное стоя́ние./ Отсю́ду бы́сть це́рковь Тро́ицы, Богоблаже́нне Алекси́е,/ моли́ Христа́ Бо́га грехо́в оставле́ние дарова́ти/ чту́щим любо́вию па́мять твою́ всечестну́ю.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́ко Де́ву и еди́ну в жена́х, Тя, без семе́не ро́ждшую Бо́га пло́тию,/ вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4: </style>Честна́ пред Го́сподем: 
					<style>Стих:</style> Что возда́м Го́сподеви: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Прииди́те дне́сь вси, по́стническое сосло́вие/ и празднолю́бных собо́ри,/ цветы́ доброде́телей взе́мше,/ пе́сньми свяще́нными воспои́м Боже́ственнаго Алекси́я,/ и́же от, дел именова́ние прии́мшаго,/ и на земли́, я́ко А́нгела с пло́тию, пожи́вшаго,/ и вся красоты́ ми́ра сего́ я́ко преходя́щая оста́вльшаго,/ и Христу́ после́довавшаго воздержа́нием мно́гим,/ злострада́нием и посто́м те́ло свое́ изнури́вшаго,/ до́ндеже Боже́ственный глас свы́ше яви́ тя всем/ и челове́ка Бо́жия нарече́/ и пресла́вными чудесы́ удиви́,/ те́мже, я́ко име́я дерзнове́ние ко Го́споду,/ Того́ моли́ очище́ние грехо́в низпосла́ти,/ и́же всем ве́рою пра́зднующим/ всечестну́ю и многора́достную па́мять твою́.</p>
				<p>
					<style>Кано́н, его́же краегране́сие:</style> Тя, Бо́жия челове́ка, восхваля́ю, блаже́нне. 
					<style>Кир Ио́сифа. Глас 2.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Во глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло е́сть,/ препросла́вленный Госпо́дь сла́вно бо просла́вися.</emphasis>
				</p>
				<p>Тесне́йший ше́ствовал еси́ пу́ть,/ непоро́чное и преподо́бное житие́, му́дре, проходя́ от ю́ности,/ те́мже мою́ тесноту́ разшири́ ума́ восплоти́ти тя,/ в ра́йстей широте́ водворя́яся, Алекси́е.</p>
				<p>Тебе́ сама́го весьма́ Бо́гу возложи́в, блаже́нне,/ вне пло́ти и ми́ра был еси́,/ бога́тству теку́щу Небе́сное предпоче́л еси́ и пребыва́ющее/ и обеща́нный град Сио́н ве́чнующий.</p>
				<p>Ложе́сн ты ма́терних непло́дие разреши́л еси́,/ ро́ждся, я́коже Самуи́л, пребога́те,/ во чре́ве же се́рдца чи́стый заче́н страх,/ роди́л еси́ дух спасе́ния Боже́ственных доброде́телей ве́рою.</p>
				<p>
					<style>Богоро́дичен: </style>Бо́жий Собезнача́льный Сын име́ я́ко вино́вну Тя к нам, Де́во, подо́бия,/ еди́ну, па́че всея́ тва́ри, Чи́стая, чи́сту Тя обре́т./ Тем Тя пое́м, вси ро́ди, и ублажа́ем.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Процвела́ е́сть пусты́ня, я́ко крин, Го́споди,/ язы́ческая неплодя́щая, Це́рковь/ прише́ствием Твои́м,/ в не́йже утверди́ся мое́ се́рдце.</emphasis>
				</p>
				<p>Пронза́емь жела́нием чистоты́,/ черто́гом, и́же на земли́, Небе́сный премени́л еси́/ и жены́ любо́вию сладча́йшее А́нгельское подо́бие.</p>
				<p>Молвы́ жите́йския и тя́жесть бога́тства оста́вил еси́/ и пресе́льник был оте́чества, блаже́нне Алекси́е,/ Христо́ве нищете́ подо́бяся.</p>
				<p>Слеза́ми, и боле́зньми, и воздержа́нием, всему́дре, благо́е взыска́л еси́,/ когда́ прии́дет свет ра́зума,/ безстра́стие дая́ се́рдцу твоему́.</p>
				<p>
					<style>Богоро́дичен: </style>Горе́ неви́димый А́нгелом, Чи́стая,/ до́ле из Тебе́ ражда́емь, зри́тся соверше́н Челове́к,/ погиба́ющий мир обновля́я.
				</p>
				<p>
					<style>Седа</style>́
					<style>лен, лас 3</style>.
				</p>
				<p>
					<style>Подо́бен:</style> Красоте́:
				</p>
				<p>Ми́ра красоту́, преподо́бне, оста́вил еси́,/ премени́в бога́тством теку́щим непроходи́мое я́ве и пребыва́ющее, Алекси́е./ Те́мже со все́ми тя святы́ми сла́вим/ и торжеству́ем све́тло в па́мяти твое́й,/ прося́ще обрести́ моли́твами твои́ми, блаже́нне, ве́лию ми́лость.</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>Недомы́сленно и непости́жно е́сть, Влады́чице Богора́дованная,/ е́же соде́ланное о Тебе́ стра́шное Бо́жие та́инство,/ и́бо Необыме́ннаго, заче́нши, родила́ еси́,/ пло́тию обложе́на от пречи́стых крове́й Твои́х./ Его́же всегда́, Чи́стая, я́ко Сы́на Твоего́ моли́ спасти́ся душа́м на́шим.</p>
				<p>
					<style>Крестобогоро́дичен:</style>
				</p>
				<p>Неискусобра́чная Чи́стая и Ма́ти Твоя́, Христе́,/ ви́дяши Тя, ме́ртва ви́сяща на Кресте́, ма́терски пла́чущи, глаго́лаше:/ что Тебе́ воздаде́ евре́йский беззако́нный собо́р и неблагода́рный,/ и́же мно́гих и вели́ких Твои́х, Сы́не Мой, даро́в наслади́выйся?/ Пою́ Твое́ Боже́ственное снизхожде́ние.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Прише́л еси́ от Де́вы, не хода́тай, ни А́нгел,/ но Сам, Го́споди, вопло́щся,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</emphasis>
				</p>
				<p>Претерпе́л еси́ нищету́, проси́тель быв, нищ, я́коже Ла́зарь,/ жела́ние бо Боже́ственное утеша́ше, блаже́нне, се́рдце твое́,/ пожела́вшее бога́тства Небе́снаго.</p>
				<p>Безпеча́льнаго и ти́хаго жития́ возжела́л еси́,/ еди́нощи яды́й в седми́це, Алекси́е,/ жела́нием ожида́ющаго тя не мимотеку́щаго, всеблаже́нне, наслажде́ния.</p>
				<p>Храм Бо́гу се́рдце ища́й соде́лати,/ в до́му возлюби́л еси́ Богома́тере, сла́вне, всегда́ седе́ти/ и Небе́сныя добро́ты созира́ти.</p>
				<p>
					<style>Богоро́дичен: </style>Воздои́вши Да́теля, Де́во, млека́,/ а́лчущее и утесня́емое ны́не се́рдце мое́ насы́ти вся́каго ра́зума/ и умиле́ния Боже́ственнаго, молю́ Тя.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Хода́тай Бо́гу и челове́ком был еси́, Христе́ Бо́же:/ Тобо́ю бо, Влады́ко, к Светонача́льнику Отцу́ Твоему́,/ от но́щи неве́дения/ приведе́ние и́мамы.</emphasis>
				</p>
				<p>То́ки свяще́нными напая́я всегда́ слез твою́ ду́шу,/ соде́лал еси́ клас, вои́стинну стори́чествующ,/ Де́лателю Безсме́ртному до́бре соблюда́емь.</p>
				<p>Ви́ден был еси́ на земли́, житие́ Безпло́тных подража́я,/ премно́гим твои́м, о́тче, воздержа́нием, досточу́дне, и в моли́твах прилежа́нием,/ и́мже, я́ко све́том, просвети́лся еси́.</p>
				<p>Огне́м моли́тв греха́ попали́л еси́ ве́щь, му́дре,/ бде́нными же стоя́ньми вся́кое сладостра́стие успи́л еси́,/ усну́в же, к сия́нию преста́вился еси́ невече́рнему.</p>
				<p>
					<style>Богоро́дичен: </style>И́же, во Све́те живы́й,/ во свято́е чре́во Твое́ всели́ся, Чи́стая,/ мир, поги́бший тьмо́ю неразу́мия, па́ки назида́я,/ Его́же моли́ вся просвети́ти, пою́щия Тя.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Я́ко храм жив Бо́жий, тя, бы́вша Христо́во селе́ние,/ Неискусобра́чная проявля́ет кры́ющася/ и прославля́ет утаи́тися тща́щагося.</p>
				<p>Моли́твы твоя́ Бо́гу, я́ко кади́ло, блаже́нне, прия́тны быта,/ отсю́ду житие́м твои́м ве́рных ра́зумы облагово́нил еси́/ Ду́ха благода́тию.</p>
				<p>Свяще́нным житие́м украша́ема,/ па́ки Христо́с не хотя́ща, сла́вне, тя оте́честву дае́т,/ отбега́юща сла́вы привре́менныя.</p>
				<p>
					<style>Богоро́дичен: </style>Зако́ны естества́, Чи́стая Влады́чице,/ Зижди́тель, новосоде́лавый созда́ния,/ из Тебе́ неизрече́нно ражда́ется/ и обожа́ет мя безме́рною ми́лостию.
				</p>
				<p>
					<style>Конда́к, глас 2:</style>
				</p>
				<p>Дом роди́телей твои́х, я́ко чужд, име́в,/ водвори́лся еси́ в нем нищеобра́зно/ и, по преставле́нии вене́ц прие́м сла́вы,/ ди́вен на земли́ яви́лся еси́, Алекси́е, челове́че Бо́жий,/ А́нгелом и челове́ком ра́дование.</p>
				<p>
					<style>И́кос:</style>
				</p>
				<p>Житие́м и словесы́ украси́лся еси́/ и Христо́ву Це́рковь возвели́чил еси́ твои́м житие́м,/ отца́ и ма́терь, царя́ и лю́ди торжествова́ти устро́ив,/ де́лы же соблю́д, е́же по о́бразу Бо́жию, Алекси́е преподо́бне,/ возсия́л еси́ в ми́ре твои́м целому́дрием./ Те́мже благода́ть доброде́телей твои́х облистава́ет вся, ве́рою пра́зднующия, о́тче, па́мять твою́,/ яви́л бо ся еси́ А́нгелом и челове́ком ра́дование.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Богопроти́вное веле́ние беззако́ннующаго мучи́теля/ высо́к пла́мень вознесло́ е́сть./ Христо́с же простре́ Богочести́вым отроко́м ро́су духо́вную,/ Сый благослове́н и препросла́влен.</emphasis>
				</p>
				<p>Претерпе́л еси́, преподо́бне, пред роди́тельными враты́ седя́,/ и весьма́ непознава́емь, и от о́трок руга́ния подъе́мля,/ и наруга́емь лю́те, и нището́ю мно́гою оскорбля́емь.</p>
				<p>Пло́ти твоея́ мудрова́ние умертви́в,/ зря роди́тели, и си́ми непознава́емь, естества́ покрыва́л еси́ ну́жду, преподо́бне,/ и презре́ние твои́х неиску́сных о́трок, оскорбля́ющих тя.</p>
				<p>О, чудесе́! Ка́ко пребы́л еси́, при́сно нище́тствуя,/ в бога́тстве, Алекси́е, безме́рнаго смире́ния?/ Ка́ко претерпе́л еси́ руга́ния и укори́зны от о́трок, прему́дре, твои́х,/ не ве́девших жития́ твоего́?</p>
				<p>
					<style>Богоро́дичен: </style>Вели́каго служи́тельница Ты та́инства была́ еси́, Всенепоро́чная:/ Бо́га бо воплоти́ла еси́, вели́ких зол нас изба́вльшаго,/ Тя велича́ющия, Чи́стая Благослове́нная, Богора́дованная.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Пе́щь иногда́ о́гненная в Вавило́не де́йства разделя́ше,/ Бо́жиим веле́нием халде́и опаля́ющая,/ ве́рныя же ороша́ющая, пою́щия:/ благослови́те, вся дела́ Госпо́дня, Го́спода.</emphasis>
				</p>
				<p>Неве́дом пре́жде роди́телем сый,/ во вре́мя отше́ствия твоего́ сим та́йну открыва́еши,/ явля́емь в сла́ву Бо́га на́шего, сла́вне,/ вельми́ тя и досто́йне просла́вльшаго.</p>
				<p>Госпо́дь гла́сом ве́лиим явля́ет тя всему́ Ри́му,/ сокрове́нное сокро́вище, пребога́те, в нище́тне о́бразе лежа́ща/ и да́ры врачева́ний вся, ве́рою к тебе́ приходя́щия, обогаща́юща.</p>
				<p>Кня́зи лю́дстии, и ца́рие снидо́шася, и свяще́нницы, блаже́нне,/ погребсти́ тя Бо́жиим манове́нием/ и, ви́дяще ве́лие виде́ние, диви́шася чудесе́м, преподо́бне,/ я́же твори́л еси́ Боже́ственною си́лою Ду́ха.</p>
				<p>
					<style>Богоро́дичен: </style>Истле́вшия ны дре́вле преступле́нием обновля́я,/ Человеколю́бец нетле́нно воплоти́ся от нетле́нныя Твоея́, Всенепоро́чная, утро́бы/ и изба́ви всех грехо́вныя тли, Богоневе́стная.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Безнача́льна Роди́теля Сын, Бог и Госпо́дь,/ вопло́щся от Де́вы, нам яви́ся,/ омраче́нная просвети́ти, собра́ти расточе́нная,/ тем Всепе́тую Богоро́дицу велича́ем.</emphasis>
				</p>
				<p>Исцеле́ния источи́л еси́, ко гро́бу несо́м,/ Бо́гу тя, блаже́нне, вельми́ сла́вящу:/ свет бо неви́дящий ви́деша/ и глаго́лание прия́ша пре́жде су́ще не́мии, всесла́вне Алекси́е.</p>
				<p>Ви́ден был еси́, предлежа́щ и к погребе́нию несо́м,/ я́ко со́лнце, о́тче, испуща́я исцеле́ний зари́ пресла́вно,/ и те́мныя стра́сти отгоня́я, и опаля́я де́моны,/ и просвеща́я Богому́дрыя.</p>
				<p>Прии́де погребсти́ тя Патриа́рхов пе́рвейший,/ ца́рь же, вельми́ христолюби́вейший,/ кня́зи, ста́рцы и ю́нии и мона́шествующих ли́цы, Боже́ственным манове́нием/ освяща́ющеся прикоснове́нием твои́м, блаже́нне.</p>
				<p>Восхище́н был еси́, на колесни́це доброде́телей несо́м,/ и почива́еши, иде́же преподо́бных чи́ни,/ собо́р апо́стол и му́чеников, патриа́рхов и всех пра́ведник,/ с ни́миже нас помяни́, почита́ющия тя, Алекси́е.</p>
				<p>
					<style>Богоро́дичен: </style>Глас Тебе́ прино́сим Гаврии́лов, Всенепоро́чная,/ ра́дуйся, глаго́люще, ни́во неде́ланная;/ ра́дуйся, кля́твы разреше́ние;/ ра́дуйся, исто́чниче во́ды живо́тныя,/ преподо́бных похвало́, Богоро́дице Присноде́во.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Не́бо звезда́ми:
				</p>
				<p>О, чу́до:/ ка́ко во врате́х роди́телей твои́х, многоле́тне,/ я́коже не́кий адама́нт, терпе́л еси́,/ естества́ ну́ждею не преклони́лся,/ ни роди́телей же и супру́жницы, Алекси́е, го́рькими рыда́ньми.</p>
				<p>
					<style>Сла́ва</style>: Я́ко фи́никс, процвете́ цветоно́сен, всече́стне, благоле́пно,/ возсия́, я́коже звезда́ми, чудесы́ озари́ вся, де́нь твой, блаже́нне,/ в о́ньже пра́зднующе, всех нас изба́ви моли́твами твои́ми, о блаже́нне челове́че Бо́жий Алекси́е.
				</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Просвети́, Чи́стая, ду́шу мою́, грехи́ потемне́вшую,/ и ве́чнующаго мя пла́мене и мра́ка изба́ви хода́тайством Твои́м,/ я́ко да с весе́лием хвалю́ Твое́ вели́чие.</p>
				<p>
					<style>На хвали́тех стихи́ры, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>И́же мимотеку́щая и преле́стная/ нога́ма твои́ма попра́л еси́/ и Христо́во я́ко непреходя́щее Ца́рствие/ ди́вными по́двиги стяжа́л еси́, Алекси́е Богоно́се,/ наста́ви ны на по́двиги Боже́ственныя/ и моли́ от тли и бед изба́витися всем,/ ве́рою творя́щим всечестну́ю па́мять твою́.</p>
				<p>Егда́ на безстра́стия го́ру возше́л еси́, сла́вне,/ ве́три искуше́ний и духо́в лука́вствия/ не возмого́ша поколеба́ти тебе́,/ ты бо моли́твами твои́ми/ де́монов шата́ния низложи́л еси́, Алекси́е всече́стне,/ тем и вене́ц свы́ше от Христа́ Бо́га прия́л еси́,/ Его́же моли́ низпосла́ти нам/ мир и ве́лию и бога́тую ми́лость.</p>
				<p>Воздержа́нием тве́рдым/ теле́сная и безсту́дная стремле́ния умертви́л еси́/ и, в живоно́сную ме́ртвость оде́явся, блаже́нне,/ до́брым по́двигом тече́ние соверши́л еси́,/ челове́че Бо́жий Алекси́е./ Те́мже Христа́ Бо́га моли́/ от тли и бед изба́витися/ любо́вию почита́ющим свяще́нную па́мять твою́.</p>
				<p>
					<style>И́ны стихи́ры, глас 1</style>.
				</p>
				<p>
					<style>Подо́бен:</style> Небе́сных чино́в:
				</p>
				<p>Стра́нствием цветы́й, я́коже дре́вле Авраа́м,/ Вы́шняго доше́л еси́ све́тлаго жития́,/ в не́мже, блаже́нне, предстоя́ Христу́ — Све́ту,/ сия́еши, я́ко со́лнце,/ те́мже и нас просвети́,/ ны́не чту́щих пресве́тлое твое́ торжество́.</p>
				<p>Во оте́чествии твое́м стра́нно водворя́яся,/ нищету́ во́льную, наготу́, жа́жду и поноше́ния/ Христа́ ра́ди прия́л еси́,/ к Нему́ же вопия́ше:/ приими́ ны́не, Влады́ко,/ в ру́це Боже́ственне ду́шу раба́ Твоего́/ по вели́цей ми́лости Твое́й.</p>
				<p>На тве́рдем ка́мени ве́ры/ ду́шу твою́ основа́в,/ па́че со́лнца просия́л еси́ ми́ру чудесы́,/ блаже́нне Алекси́е./ Те́мже ны́не мо́лим тя:/ грехо́вный наш мрак отгоня́й/ твои́ми моли́твами, Христо́в доброподви́жниче.</p>
				<p>
					<style>Сла́ва, глас 6. Самогла́сен:</style>
				</p>
				<p>Свет незаходи́мый Христа́ Бо́га в себе́ стяжа́л еси́,/ светоно́се Алекси́е,/ и Того́ стопа́м усе́рдно после́довал еси́,/ вся плотска́я стремле́ния ду́хови повину́л еси́,/ я́ко в чужде́м телеси́ стражда́,/ на де́моны подвиза́лся еси́,/ я́ко непобеди́мый за целому́дрие во́ин,/ и ны́не моли́ Влады́ку всех Го́спода/ изба́витися ви́димых и неви́димых враг/ всем, любо́вию па́мять твою́ соверша́ющим,/ и спасти́ся душа́м на́шим.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Богоро́дице, Ты еси́ лоза́ и́стинная,/ возрасти́вшая нам Плод живота́,/ Тебе́ мо́лимся, моли́ся, Влады́чице,/ со святы́ми апо́столы,/ поми́ловати ду́ши на́ша.</p>
				<p>
					<style>А́ще несть пост, славосло́вие вели́кое. </style>
				</p>
				<p>
					<style>А́ще же по́стен день, на стихо́вне стихи́ра самогла́сна дне́ви в Трио́ди, два́жды, и му́ченичен.</style>
				</p>
				<p>
					<style>Сла́ва, глас 4:</style>
				</p>
				<p>3емны
					<style>́</style>й А́нгел и Небе́сный челове́к/ яви́лся еси́, преблаже́нне,/ исто́чник умиле́ния, ми́лости пото́к,/ струя́ исцеле́ний, Алекси́е досточу́дне,/ ма́слина Бо́жия, вои́стинну плодови́тая,/ еле́ом милосе́рдия исцеля́ющая я́звы/ ве́рно хва́лящих тя,/ моли́ Человеколю́бца от бед изба́витися/ ве́рою чту́щим всечестну́ю па́мять твою́.
				</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Изба́ви ны от нужд на́ших,/ Ма́ти, Христа́ Бо́га ро́ждшая, всех Творца́,/ да вси зове́м Ти:/ ра́дуйся, еди́но предста́тельство душ на́ших.</p>
				<p>
					<style>НА ЛИТУРГИ́И</style>
				</p>
				<p>
					<style>А́ще не́сть пост: Блаже́нны от кано́на, пе́сни 3-я и 6-я. Проки́мен, глас 7:</style> Возвесели́тся пра́ведник о Го́споде/ и упова́ет на Него́. 
					<style>Стих:</style> Услы́ши, Бо́же, глас мой, внегда́ моли́тимися к Тебе́. 
					<style>Апо́стол к Гала́том, зача́ло 113. </style>Аллилу
					<style>́</style>ия, 
					<style>глас 4</style>: Пра́ведник, я́ко фи́никс процвете́т,/ я́ко кедр, и́же в Лива́не, умно́жится. 
					<style>Стих:</style> Насажде́ни в до́му Госпо́дни, во дво́рех Бо́га на́шего процвету́т. 
					<style>Ева́нгелие от Луки́, зача́ло 24. Прича́стен:</style> В па́мять ве́чную:
				</p>
				<p>
					<style>Моли́тва</style>
				</p>
				<p>О, вели́кий Христо́в уго́дниче, святы
					<style>́</style>й челове́че Бо́жий Алекси́е, душе́ю на Небеси́ Престо́лу Госпо́дню предстоя́й, на земли́ же да́нною ти свы́ше благода́тию разли́чная соверша
					<style>́</style>яй чудеса́! При́зри ми́лостиво на предстоя́щия святе́й ико́не твое́й лю́ди, умиле́нно моля́щияся и прося́щия от <style>Тебе</style>́ по́мощи и заступле́ния. Простри́ моли́твенно ко Го́споду Бо́гу честни́и ру́це твои́ и испроси́ нам от Него́ оставле́ние согреше́ний на́ших во́льных и нево́льных, в неду́зех стра́ждущим исцеле́ние, напа́ствуемым заступле́ние, скорбя́щим утеше́ние, бе́дствующим ско́рую по́мощь, всем же, чту́щим тя, ми́рную и христиа́нскую живота́ кончи́ну и до́брый отве́т на стра́шней Суде́ Христо́ве. Ей, уго́дниче Бо́жий, не посрами́ упова́ния на́шего, е́же на тя по Бо́зе и Богоро́дице возлага́ем, но бу́ди нам помо́щник и покрови́тель во спасе́ние, да, твои́ми моли́твами получи́вше благода́ть и ми́лость от Го́спода, просла́вим Человеколю́бие Отца́ и Сы́на и Свята́го Ду́ха, в Тро́ице сла́вимаго и покланя́емаго Бо́га, и твое́ свято́е заступле́ние, ны́не, и при́сно, и во ве́ки веко́в. Ами́нь.
				</p>
			</section>
			<section>
				<title>
					<p>Преподобный Алексий, человек Божий</p>
				</title>
				<p>Преподобный Алексий, человек Божий родился в Риме от знатных и благочестивых родителей. Отец его Евфимиан был сенатором. Он отличался душевной добротой, был милосерден к больным и страждущим, ежедневно устраивал у себя дома три стола: для сирот и вдов, для путников и для нищих. У Евфимиана и жены его Аглаиды долго не было детей, и это омрачало их счастье. Но благочестивая Аглаида не оставляла надежды — и услышал ее Бог, и послал им сына. Отец назвал младенца Алексий (в переводе с греческого «защитник»). Святой Алексий рос здоровым ребенком, хорошо и прилежно учился. Когда же он достиг совершеннолетия, Евфимиан и Аглаида решили его женить. Они выбрали для сына девушку царской крови, очень красивую и богатую. Оставшись после свадьбы наедине с молодой женой, святой Алексий отдал ей свой золотой перстень и поясную пряжку со словами: «Сохрани это, и да будет между тобой и мной Господь, доколе не обновит нас Своею благодатью». Потом он вышел из брачного покоя и той же ночью покинул отчий дом. Сев на корабль, отплывающий на Восток, юноша прибыл в Лаодикию Сирийскую. Здесь он пристал к погонщикам ослов и добрался с ними до города Эдессы, где хранился Нерукотворный образ Господа, запечатленный на плащанице. Раздав остатки имущества, юноша оделся в лохмотья и стал просить милостыню в притворе храма Пресвятой Богородицы. Каждое воскресенье приобщался он Святых Христовых Тайн. По ночам Алексий бодрствовал и молился. Вкушал он только хлеб и воду.</p>
				<p>Тем временем родители и жена святого Алексия, опечаленные его исчезновением, послали слуг своих на поиски. Были они и в Эдессе, входили в храм Пресвятой Богородицы и подавали милостыню святому Алексию, не узнав его. Через некоторое время слуги вернулись в Рим, так и не найдя святого Алексия. И никому из родных не было откровения о нем. Тогда они смирились и хотя продолжали скорбеть и тосковать о нем, но положились на волю Божию.</p>
				<p>Преподобный Алексий провел в Эдессе, прося милостыню в притворе храма Богородицы, семнадцать лет. Сама Пречистая, явившись во сне церковному сторожу, открыла, что нищий Алексий есть человек Божий. Когда же жители Эдессы стали чтить его, преподобный Алексий тайно бежал. Он думал отправиться в г. Таре (в Малой Азии, родина святого апостола Павла), но корабль, на котором плыл преподобный Алексий, в сильную бурю сбился с курса, долго блуждал и пристал наконец к берегам Италии, невдалеке от Рима. Святой Алексий, узрев в этом Промысл Божий, пошел к дому отца своего, ибо был уверен, что его не узнают. Встретив отца своего Евфимиана, он попросил у него приюта и упомянул о кровных его, пребывающих в странствии. Тот рад был принять нищего, дал ему место в сенях своего дома, велел носить ему пищу с хозяйского стола и приставил слугу для помощи ему. Остальные слуги из зависти стали исподтишка оскорблять нищего, но преподобный Алексий прозрел в этом дьявольское наущение и принимал издевательства со смирением и радостью. Он по-прежнему питался хлебом и водой, а по ночам бодрствовал и молился. Так прошло еще семнадцать лет. Когда же приблизился час кончины его, преподобный Алексий записал всю жизнь свою, и то тайное, что было известно отцу с матерью, и слова, сказанные жене в брачном покое.</p>
				<p>В воскресенье после Божественной литургии в соборе святого апостола Петра совершилось чудо. От святого престола изшел глас свыше: «Ищите человека Божия, чтобы он помолился о Риме и всем народе его». Весь народ в ужасе и восторге пал ниц. В четверг вечером в соборе апостола Петра молили Господа открыть им человека Божия — и с престола изшел глас: «В доме Евфимиана — человек Божий, там ищите». В храме присутствовали римский император Гонорий (395–423), а также Папа Римский Иннокентий I (402–417). Они обратились к Евфимиану, но тот ничего не знал. Тогда слуга, приставленный к святому Алексию, рассказал Евфимиану о его праведности. Евфимиан поспешил к преподобному Алексию, но уже не застал его в живых. Лик блаженно почившего святого сиял светом нездешним. В руке преподобный Алексий держал крепко зажатый свиток. Тело святого Алексия с подобающими почестями перенесли и положили на ложе. Император и Папа Римский преклонили колена, прося святого разжать руку. И святой Алексий исполнил их просьбу. Свиток с жизнеописанием святого был прочитан чтецом храма во имя святого апостола Петра. Отец, мать и жена святого Алексия с плачем припали к телу святого, поклонились его честным останкам. При виде такого горя многие плакали. Ложе с телом святого Алексия было поставлено посреди центральной площади. К нему стал стекаться народ, чтобы очиститься и разрешиться от недугов своих. Немые начинали говорить, слепцы прозревали, одержимые и душевнобольные выздоравливали. Видя такую благодать, император Гонорий и Папа Иннокентий I сами понесли тело святого в погребальной процессии. Честные останки святого Алексия, человека Божия, погребены в храме во имя святого Вонифатия 17 марта 411 года. В этот день празднуется память преподобного Алексия, человека Божия. В 1216 году были обретены мощи святого. Житие его исстари было одним из самых любимых на Руси.</p>
			</section>
			<section>
				<title>
					<p>Преподо́бнаго отца́ на́шего игу́мена Макария, Калязинскаго чудотво́рца</p>
				</title>
				<p>
					<style>ВЕ́ЧЕР</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 5.</style>
				</p>
				<p>
					<style>Подо́бен:</style> Ра́дуйся:
				</p>
				<p>Ра́дуйся, свяще́нная главо́,/ о́тче Мака́рие Богому́дре,/ Бо́жия ра́зума вода́ми напоя́емь,/ и плод благоуха́нен яви́лся еси́/ житие́м твои́м от ю́ности, преподо́бне./ А́ще и челове́к естество́м был еси́,/ но А́нгельски на земли́ пожи́л еси́,/ страх Бо́жий возлюби́в и за́поведей Его́ при́сно поуча́лся./ Тих же и уте́шителен словесы́ показа́вся,/ ми́лостив и кро́ток был еси́/ и ны́не ра́дости Го́спода твоего́ сподо́бился еси́,/ приле́жно моли́ся/ дарова́ти душа́м на́шим ве́лию ми́лость.</p>
				<p>Ра́дуйся, преподо́бне о́тче Мака́рие,/ кра́снеи твои́ но́зе до́блественне к тече́нию просте́рл еси́,/ и пусты́ню дости́гл еси́,/ и храм в сла́ву Святы́я Тро́ицы воздви́гл еси́,/ и мно́жество мона́хов собра́л еси́,/ и доброде́тельми ты́я просвети́л еси́,/ и всели́лся еси́, иде́же Свет невече́рний,/ иде́же А́нгел ликостоя́ния,/ с ни́миже предстоя́, преподо́бне,/ моли́ спасти́ся душа́м на́шим.</p>
				<p>До́бре тече́ние соверши́в, Мака́рие преподо́бне,/ ко Христу́ восхожде́ние получи́л еси́,/ честны́я же твоя́ мо́щи во гро́бе затворе́ны,/ земли́ предава́емы./ Земля́ же от свои́х недр предае́т тя священноле́пна,/ це́ла же и неразруши́ма,/ благоуха́нием и чудесы́ удивля́ема;/ честна́я же твоя́ ра́ка па́че ка́мене сапфи́ра, о́тче, показа́ся,/ содержа́щи многоцеле́бныя мо́щи твоя́./ Те́мже Христа́ Бо́га моли́ дарова́ти нам ве́лию ми́лость.</p>
				<p>
					<style>Сла́ва</style>, 
					<style>глас 8</style>:
				</p>
				<p>Кто изглаго́лет до́блести твоя́, Мака́рие преподо́бне?/ Ра́вно А́нгелом житие́ пожи́л еси́,/ воздержа́нием ум очи́стив,/ сле́зными тече́нии ду́шу просвети́л еси́./ Тем и ны́не, све́тло укра́шен,/ предстои́ши со А́нгелы, ра́дуяся,/ сугу́бым венце́м увя́злся еси́./ Приле́жно, о́тче Мака́рие, моли́ся, блаже́нне,/ прося́ ми́ра ми́ру и стране́ на́шей утвержде́ния,/ и нас сохрани́, ста́до твое́, моли́твами твои́ми.</p>
				<p>
					<style>И ны́не,</style>
					<style>Богоро́дичен: </style>Ца́рь Небе́сный:
				</p>
				<p>
					<style>Вход. Проки́мен дне. И чте́ния преподо́бническая 
						<emphasis>(зри выше).</emphasis>
					</style>
				</p>
				<p>
					<style>На лити́и стихи́ры, глас 5:</style>
				</p>
				<p> Преподо́бне о́тче,/ от ю́ности име́я смиреному́дрие,/ кро́ток душе́ю и се́рдцем был еси́,/ возжеле́в отлучи́тися мирски́х наслажде́ний,/ теле́сныя стра́сти умори́л еси́ поще́нием/ и к безстра́стия высоте́, о́тче, возше́л еси́,/ и, светода́тельными заря́ми просвеща́емь,/ источа́еши исцеле́ния,/ и отго́ниши ду́хи лука́выя от притека́ющих ти с ве́рою./ Тем па́мять твою́ почита́ем, досточу́дне.</p>
				<p> Преподо́бне о́тче,/ в пусты́ни жи́тельствуя,/ еди́ному Бо́гу себе́ возложи́л еси́,/ те́сный пу́ть ше́ствовав,/ воздержа́нием пло́ть умертви́л еси́,/ ду́шу же безстра́стием украси́в,/ по́стником похвала́ был еси́, Мака́рие,/ неви́димаго врага́ победи́л еси́/ и был еси́ чи́сто прия́телище Боже́ственнаго Ду́ха./ Те́мже вопие́м ти:/ мир ми́ру испроси́/ и душа́м на́шим ве́лию ми́лость.</p>
				<p> Преподо́бне о́тче,/ Боже́ственнаго Ду́ха благода́тию собра́л еси́ лик мона́шествующих,/ во́инствующих Христу́,/ с ни́миже до́бре подвиза́вся,/ тече́ние соверши́л еси́ твоего́ му́жества,/ неукло́нно к Небеси́ преводя́щую стезю́ ше́ствовал еси́/ и ны́не со А́нгелы лику́еши,/ предстоя́ Престо́лу Всецаря́./ Моли́ся, блаже́нне, о ста́де твое́м,/ е́же му́дре собра́л еси́,/ да сохране́но бу́дет твои́ми моли́твами.</p>
				<p>
					<style>Сла́ва, глас 6:</style>
				</p>
				<p>Прииди́те, празднолю́бцы,/ усе́рдно вси стеце́мся,/ ве́рно торжеству́ем в честне́й па́мяти преди́внаго отца́,/ пе́сньми воспева́юще всечестно́е и равноа́нгелом житие́ его́,/ по святе́м бо его́ преставле́нии/ честны́я мо́щи подаю́т исцеле́ния./ К нему́же возопие́м:/ ра́дуйся, преподо́бне Мака́рие,/ свети́льниче многосве́тлый,/ мона́шествующим спасе́ния хода́тай./ Но, я́ко име́я дерзнове́ние ко Христу́ Бо́гу,/ не преста́й моля́ся о чту́щих па́мять твою́.</p>
				<p>
					<style>И ны́не,</style>
					<style>Богоро́дичен: </style>Творе́ц и Изба́витель:
				</p>
				<p>
					<style>На стихо́вне стихи́ры,</style>
					<style>глас 8</style>.
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>О, пресла́вное чу́до!/ Я́ко звезда́ от за́пада,/ Мака́рие, провозсия́л еси́/ и был еси́ пра́вило доброде́телей,/ мона́хов утвержде́ние,/ по́стников удобре́ние./ Те́мже, соше́дшеся в па́мять твою́,/ Христа́ возвели́чим,/ прославля́ющаго Своя́ уго́дники.</p>
				<p>
					<style>Стих:</style> Честна́ пред Го́сподем/ сме́рть преподо́бных Его́.
				</p>
				<p>О, пресла́вное чу́до!/ В после́дняя времена́,/ я́ко заря́, облиста́л еси́, Мака́рие,/ мона́х и́стинен был еси́,/ любве́ яви́лся еси́ испо́лнен/ и, я́ко А́нгел на земли́ пожи́л еси́,/ изобража́я в себе́ добро́ту Боже́ственную./ Тем па́мять твою́/ почита́ем, досточу́дне.</p>
				<p>
					<style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>О, пресла́вное чу́до!/ Мака́рие ди́вный,/ Креста́ си́лою вооружи́вся,/ и, я́ко кре́пкий во́ин,/ победи́ неви́димых враго́в ополче́ния,/ и со А́нгелы ны́не водворя́ется./ Те́мже в па́мять его́ возопие́м:/ того́ моли́твами, Христе́ Бо́же,/ спаси́ души́ на́ша, я́ко Милосе́рд.</p>
				<p>
					<style>Сла́ва, глас 8:</style>
				</p>
				<p>Мона́хов мно́жества/ наста́вника тя почита́ем, о́тче наш Мака́рие,/ твое́ю бо стезе́ю вои́стинну пра́во ходи́ти позна́хом./ Блаже́н еси́ Христу́ рабо́тав,/ и вра́жию обличи́л еси́ си́лу,/ А́нгелов собесе́дниче,/ преподо́бных соприча́стниче и пра́ведных,/ с ни́миже моли́ся Го́сподеви/ поми́ловатися душа́м на́шим.</p>
				<p>
					<style>И ны́не,</style>
					<style>Богоро́дичен: </style>Безневе́стная Де́во:
				</p>
				<p>
					<style>Тропа́рь, глас 8:</style>
				</p>
				<p>Плотска́я мудрова́ния, о́тче Мака́рие,/ воздержа́нием и бде́нием умертви́л еси́,/ ме́сто бо, на не́мже по́ты твоя́ излия́л еси́,/ я́ко труба́, вопие́т к Бо́гу,/ пове́даюши твоя́ исправле́ния,/ и по сме́рти честны́я твоя́ мо́щи источа́ют исцеле́ния./ Те́мже вопие́м ти:/ моли́ Христа́ Бо́га, да спасе́т души́ на́ша.</p>
				<p>
					<style>Сла́ва, и ны́не, Богоро́дичен: </style>И́же нас ра́ди:
				</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь: 
					<style>тропа́рь то́йже, два́жды, Сла́ва, и ны́не, Богоро́дичен.</style>
				</p>
				<p>
					<style>По 1-й стихоло́гии седа́лен, глас 8:</style>
				</p>
				<p>Заре́ю Боже́ственнаго сия́ния просвети́вся,/ оста́вил еси́ ми́ра жития́ вся/ и восприя́л еси́ со безпло́тными житие́ невеще́ственно,/ Ду́ха Боже́ственными благода́тьми усугу́бился,/ отону́дуже исцеле́ний дар восприя́л еси́./ Тем вопие́м ти:/ моли́ Христа́ Бо́га спасти́ся душа́м на́шим.</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>Небе́сное благоче́стие си́лам и похва́льную высоту́ душа́м на́шим,/ Ма́терь Де́ву Отрокови́цу восхва́лим, ве́рнии:/ ра́дуйся, я́же А́нгелов Творца́ во утро́бе носи́вши./ Ра́дуйся, па́дающим очище́ние, Бо́га Сло́во вопло́щши./ Ра́дуйся, Неве́сто неневе́стная.</p>
				<p>
					<style>По 2-й стихоло́гии седа́лен, глас 2:</style>
				</p>
				<p>Страстны́я тьмы́ отбе́г, к безстра́стию путе́м наставля́емь,/ к Све́ту невече́рнему восте́кл еси́/ и, от Сего́ озари́вся, нетле́ния бога́тство насле́довал еси́./ Моли́ непреста́нно о всех нас.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Души́ моея́ ле́ность лю́тую и се́рдца моего́ пренеможе́ние, Ма́ти Бо́жия,/ воззре́вши, исцели́ моли́твами Твои́ми/ и спасе́ных ча́сти сподо́би, избавля́ющи мя тьмы́ и муче́ния,/ я́ко еди́на упова́ние мое́ и утеше́ние.</p>
				<p>
					<style>По полиеле́и седа́лен, глас 6:</style>
				</p>
				<p>Воздержа́нием мно́гим мудрова́ния пло́ти умертви́л еси́,/ ду́шу украси́в оде́ждею безстра́стия,/ сле́зныя ка́пли с тече́нии по́тов совокупи́л еси́,/ Прише́д умо́м ко И́стинному Рачи́телю,/ испроси́ нам ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>От се́рдца стена́ние и от утро́бы Ти приноша́ю,/ Твое́, Пренепоро́чная, проси́ благопребы́тное заступле́ние:/ поми́луй всестрастну́ю мою́ ду́шу,/ умилосе́рди многоми́лостиваго Бо́га/ изба́вити мя суда́ и е́зера о́гненнаго,/ еди́на Благослове́нная.</p>
				<p>
					<style>Та́же, степе́нна, 1-й антифо́н, 4-го гла́са. Проки́мен: </style>Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех, я́же воздаде́ ми? 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p> Преподо́бне о́тче,/ во всю зе́млю изы́де веща́ние исправле́ний твои́х,/ тем на Небесе́х обре́л еси́ мзду трудо́в твои́х,/ де́монския погуби́л еси́ полки́/ и А́нгельския дости́гл еси́ чи́ны,/ и́хже житию́ безпоро́чно поревнова́л еси́,/ дерзнове́ние име́я ко Христу́ Бо́гу,/ мир испроси́ душа́м на́шим.</p>
				<p>
					<style>Кано́н, глас 8. </style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
				</p>
				<p>Отве́рзи ми, Христе́, устне́ воспе́ти по́двиги уго́дника Твоего́, преподо́бнаго Мака́рия,/ да моли́твами свои́ми о́блак разори́т неве́дения моего́.</p>
				<p>Блаже́нное житие́ на земли́ пожи́в, преподо́бне,/ Небе́сное наслажде́ние дости́гл еси́/ и ны́не со А́нгелы лику́еши.</p>
				<p>Па́мять твоя́, Мака́рие преподо́бне, я́ко пресве́тлое со́лнце, возсия́,/ в ню́же нам испроси́ от Бо́га благода́ть и ми́лость/ и согреше́ний избавле́ние.</p>
				<p>
					<style>Богоро́дичен: </style>Благослове́н Плод, Пречи́стая, чре́ва Твоего́,/ И́мже земни́и вси кля́твы изба́вихомся, Благослове́нная Всечи́стая,/ несказа́нное чу́до, неве́домое слы́шание,/ всех ве́рных спасе́ние.
				</p>
				<p>
					<style>Други́й кано́н, глас 1.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Твоя́ победи́тельная десни́ца/ боголе́пно в кре́пости просла́вися:/ та бо, Безсме́ртне,/ я́ко всемогу́щая, проти́вныя сотре́,/ изра́ильтяном пу́ть глубины́ новосоде́лавшая.</emphasis>
				</p>
				<p>Ума́ чи́стыми светлостьми́ Боже́ственная зря,/ му́жеским нра́вом, блаже́нне, к подвиго́м устреми́лся еси́,/ преми́рными блиста́нии трисо́лнечнаго све́та озаря́емь.</p>
				<p>Поста́вив но́зе на ка́мени ве́ры,/ не поколеба́лся еси́, блаже́нне, от искуше́ний и наве́т вра́жиих,/ но, я́ко огнепа́льна звезда́, попаля́я вся благода́тию Пресвята́го Ду́ха.</p>
				<p>Зако́ны Боже́ственный соблюда́я,/ побе́ду ве́чную взял еси́, преподо́бне, прогони́ти ду́хи лука́выя/ и сих до конца́ низложи́л еси́.</p>
				<p>
					<style>Богоро́дичен: </style>Неизглаго́ланно зачала́ еси́ Бо́га/ и па́че естества́ родила́ еси́, Пречи́стая Влады́чице,/ земны́я от прегреше́ний изме́ншаго./ Те́мже молю́ Тя: мно́гих мя согреше́ний изба́ви.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
				</p>
				<p>Кре́пкою твое́ю моли́твою, о́тче, возше́л еси́ к преми́рному наслажде́нию/ и от честны́я ра́ки чуде́с сия́ния испуща́еши, Мака́рие.</p>
				<p>В Боже́ственней па́мяти твое́й дне́сь соше́дшеся,/ воспева́ем твоя́ по́двиги, и боле́зни, и исправле́ния, о́тче преподо́бне.</p>
				<p>Чу́дно житие́ твое́ яви́ся, преподо́бне,/ благода́тию Боже́ственнаго Ду́ха обложе́н,/ блаже́нную кончи́ну прия́л еси́, о́тче, ра́дуяся.</p>
				<p>
					<style>Богоро́дичен: </style>От ложе́сн Твои́х, Пречи́стая,/ пра́вды Со́лнце возсия́ и мир просвети́,/ Его́же Боже́ственными заря́ми и мене́ просвети́.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Еди́не ве́дый челове́ческаго существа́ не́мощь/ и ми́лостивно в не вообра́жся,/ препоя́ши мя с высоты́ си́лою,/ е́же вопи́ти Тебе́, Святы́м,/ одушевле́нный хра́ме неизрече́нныя сла́вы Твоея́, Человеколю́бче.</emphasis>
				</p>
				<p>Я́коже честны́й би́сер, твоя́ мо́щи, преподо́бне, все́ми ви́димы, предлежа́т,/ разли́чная исцеле́ния неоску́дно подаю́ще.</p>
				<p>Лику́ют собра́ния мона́шествующих, моле́бный соверша́юще пра́здник/ в честне́м твое́м преставле́нии, от души́ вопию́ще:/ помина́й ны, приснопомина́ющия тя.</p>
				<p>Напра́вился еси́, преподо́бне, к Боже́ственным приста́нищем/ окормле́нием Христа́ Бо́га на́шего,/ напа́стей преше́д свире́пых волн.</p>
				<p>
					<style>Богоро́дичен: </style>Де́ло, е́же соде́лал еси́, Го́споди, кто ска́жет?/ Ю́же бо прокля́л еси́ в печа́лех роди́ти ча́да,/ Сын Ея́ показа́лся еси́,/ и ра́дуется же́нское отпа́дшее естество́ о Тебе́, Бо́зе, Богоро́дицы ра́ди.
				</p>
				<p>
					<style>Седа́лен, глас 8:</style>
				</p>
				<p>Храни́тель сый Боже́ственных повеле́ний Влады́ки, сла́вне,/ чи́стое житие́ твое́ показа́ тя священноде́теля Боже́ственна,/ ка́плями по́тов твои́х пре́лести лю́тое у́глие погаси́л еси́/ и в ти́хое приста́нище дости́гл еси́,/ зри́ши, блаже́нне, Его́же возжеле́л еси́./ Те́мже вопие́м ти:/ моли́ Христа́ Бо́га грехо́в оставле́ние пода́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>В простоте́ души́, я́ко А́нгел, пожи́в, блаже́нне,/ страсте́й разгна́л еси́ душетле́нную пре́лесть Боже́ственною благода́тию.</p>
				<p>Че́стен сосу́д яви́лся еси́ Боже́ственнаго Ду́ха,/ носи́ в се́рдцы твое́м, блаже́нне, Боже́ственныя арома́ты,/ услажда́я се́рдца ве́рно па́мять твою́ почита́ющих.</p>
				<p>Пресве́тлым венце́м обложе́н, предстои́ши Престо́лу всех Царя́:/ моли́ся, преблаже́нне, о ве́рою пра́зднующих Боже́ственную па́мять твою́.</p>
				<p>
					<style>Богоро́дичен: </style>Зако́ны в Тебе́ испраздни́шася естества́,/ па́че естества́ бо Сло́во родила́ еси́./ Те́мже Тя ве́рою молю́:/ па́че естества́ челове́ча, Всенепоро́чная, мно́го согре́шша и Бо́га уда́льшася,/ обра́щшася, спаси́ мя моли́твами Твои́ми.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Го́ру Тя, благода́тию Бо́жиею приосене́нную,/ прозорли́выма Авваку́м усмотри́в очи́ма,/ из Тебе́ изы́ти Изра́илеву провозглаша́ше Свято́му/ во спасе́ние на́ше и обновле́ние.</emphasis>
				</p>
				<p>Поче́т до́брыми твои́ми нра́вы Бо́га Преблага́го, Мака́рие./ Те́мже исцеле́ний исто́чник излива́еши,/ зной отгоня́я боле́зней же и печа́лей, му́дре.</p>
				<p>Ны́нешняго жития́ красоты́ вся уме́ты вмени́л еси́,/ да Христа́ приобря́щеши,/ и сего́ ра́ди до́бре потруди́лся еси́, венцено́сче великоимени́тый.</p>
				<p>Просте́р ум ко еди́ному Влады́це,/ вене́ц нетле́ния от Него́ прия́л еси́,/ сия́ющий све́тлыми светоли́тии и бога́тыми дарова́нии,/ иде́же перворо́дных жили́ща.</p>
				<p>
					<style>Богоро́дичен: </style>Влады́чице ми́ра, Богоро́дице, помози́ ми,/ прелука́вый враг поглоща́ет мя зе́льне лю́тыми воспомина́нии и помышле́нии,/ я́же от Бо́га мя разлуча́ют,/ не оста́ви у́бо мене́, ниже́ пре́зри.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе́, ино́го не ве́мы.</emphasis>
				</p>
				<p>Егда́ благода́тию Ду́ха смире́нную стяжа́л еси́ му́дрость,/ ражда́ющему сме́рть врагу́ глубоку́ я́зву дал еси́/ и высокоу́мный того́ нрав до конца́ низложи́л еси́.</p>
				<p>Возше́д ко оби́телем ве́чным, ли́ку преподо́бных причта́лся еси́, Мака́рие,/ с ни́миже нас помина́й, на земли́ тебе́ помина́ющих.</p>
				<p>Да ублажи́тся досто́йно Мака́рий:/ поще́нием бо, и моли́твами, и слеза́ми Бо́гу соедини́ся/ и вся просвеща́ет духо́вною благода́тию.</p>
				<p>
					<style>Богоро́дичен: </style>О Ма́ти Де́во Отрокови́це,/ я́же необыме́ннаго Бо́га пло́тию ро́ждшая,/ А́нгелов сла́ва и де́монов я́зва, Богоневе́сто,/ мое́ се́рдце, уязви́вшееся грехо́м, цельбы́ Боже́ственныя сподо́би.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Твой мир да́ждь нам, Сы́не Бо́жий,/ ино́го бо, ра́зве Тебе́, бо́га не зна́ем,/ и́мя Твое́ имену́ем,/ я́ко Бог живы́х и ме́ртвых еси́.</emphasis>
				</p>
				<p>Стра́сти попали́л еси́ огне́м воздержа́ния,/ ду́шу озари́в Боже́ственными сия́нии,/ де́монов прогони́тель яви́лся еси́, Боже́ственным Ду́хом просвеща́емь.</p>
				<p>До́блести твоя́, Мака́рие, человекоуби́йца зре́ти не моги́й,/ искуше́ния тебе́ простира́ет,/ и́мже мужему́дренно противля́яся, до конца́ сего́ низложи́л еси́.</p>
				<p>Мирска́го смуще́ния отбе́гл еси́,/ доброде́тельми удобри́в житие́ твое́,/ мона́хов утвержде́ние был еси́, о́тче Мака́рие преподо́бне.</p>
				<p>
					<style>Богоро́дичен: </style>Ты кре́пость моя́, Ты похвала́ и ра́дование,/ Храни́тельница ми и заступле́ние, и прибе́жище,/ и Предста́тельница непобеди́ма, Пресвята́я Богоро́дице,/ те́мже спаси́ раба́ Твоего́.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
				</p>
				<p>На земли́ до́бре пожи́л еси́, преподо́бне,/ и святы́х све́тлости, и ве́чных наслажде́ний блаже́нства ви́дети сподо́бился еси́.</p>
				<p>Честна́ сме́рть яви́ся блаже́ннаго Мака́рия пред Тобо́ю, Бо́же вся́ческих,/ его́же па́мять почита́ющим врачевство́ безме́здно яви́л еси́.</p>
				<p>Ду́ха благода́ть прия́л еси́, о́тче,/ неду́ги от челове́к прогоня́ти и вред де́монский истребля́ти,/ вели́кий уго́дник показа́вся Христа́ Бо́га на́шего.</p>
				<p>
					<style>Богоро́дичен: </style>На́йде на Тя Вседе́тельный Дух, Всенепоро́чная,/ и Сло́во Бо́жие в Тя всели́ся,/ и пло́ть бы́сть несказа́нно, пребы́в неизме́нен.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Обы́де нас после́дняя бе́здна,/ не́сть избавля́яй,/ вмени́хомся, я́ко о́вцы заколе́ния,/ спаси́ лю́ди Твоя́, Бо́же наш:/ Ты бо кре́пость немощству́ющих и исправле́ние.</emphasis>
				</p>
				<p>Ду́ха си́лою, блаже́нне, мы́сленных волко́в че́люсти сокруши́л еси́/ и просвеще́нным ра́зумом Небе́сную тишину́ получи́л еси́.</p>
				<p>По́стническим огне́м искуси́вся, о́ко се́рдца твоего́ преочи́стив,/ и доброде́тельным нра́вом ду́шу просвети́л еси́.</p>
				<p>Вни́де в тя раче́ние Соде́теля, Богому́дре,/ оста́вль земны́х пристра́стие,/ единосе́льник показа́лся еси́ Вы́шним служи́телем.</p>
				<p>
					<style>Богоро́дичен: </style>Без се́мене во чре́ве Бо́га зачала́ еси́,/ Де́ва пребы́вши по рождестве́, Чи́стая, стра́шнем./ Те́мже хвала́ми Тя сла́вим, Тобо́ю изба́вльшеся кля́твы, Пречи́стая.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен:</style> Вы́шних ища́:
				</p>
				<p>Вы́шних жела́я, воздержа́нием, и труды́, и по́ты наслади́вся,/ жела́ние пло́ти твоея́ обузда́в,/ чуде́с дар прие́м от Христа́ Бо́га,/ свети́льник яви́лся еси́ пресве́тлый./ Те́мже Христо́ва Це́рковь пе́сньми сла́вит тя,/ преподо́бне Мака́рие, о́тче наш.</p>
				<p>
					<style>И́кос</style>
				</p>
				<p>А́нгел земны́й и челове́к Небе́сный,/ просия́л еси́ в воздержа́нии вся́цем/ моли́твою, и посто́м, и чистото́ю/ и, Боже́ственное тече́ние сконча́в,/ Вы́шняго нетле́ния прича́стник был еси́, Богоно́се,/ дерзнове́ние стяжа́в к Человеколю́бцу Бо́гу,/ И́же исцеле́ний благода́ть на неду́ги разли́чныя тебе́ дарова́./ Те́мже ти ве́рою вопие́м:/ ра́дуйся, всеблаже́нне о́тче, по́стников похвало́;/ ра́дуйся, целому́дрия сто́лпе,/ и́мже де́монския шата́ния искорени́шася;/ ра́дуйся, свети́льниче многосве́тлый,/ и́же чуде́с сия́нии вселе́нную просвеща́еши;/ ра́дуйся, я́ко ста́ду твоему́ подава́еши по́мощь и заступле́ние;/ ра́дуйся, крестоно́сному наро́ду на́шему похвала́ и утвержде́ние,/ его́же соблюди́ моли́твами твои́ми от враг ненаве́тна,/ да вси вопие́м ти:/ ра́дуйся, преподо́бне Мака́рие, о́тче наш.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Бо́жия снизхожде́ния/ о́гнь устыде́ся в Вавило́не иногда́,/ сего́ ра́ди о́троцы в пещи́, ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</emphasis>
				</p>
				<p>К Све́ту незаходи́му возше́д/ и, я́ко со́лнце, просвеща́еши вселе́нную,/ Све́та бо дела́ соверши́л еси́, Мака́рие преподо́бне,/ и ны́не вопие́ши:/ оте́ц на́ших Бо́же, благослове́н еси́.</p>
				<p>Плотска́я движе́ния, преподо́бне, воздержа́нием и на земли́ лега́нием умертви́л еси́/ и доброде́телей просвеще́нием просия́л еси́, вопия́ Христу́:/ оте́ц на́ших Бо́же, благослове́н еси́.</p>
				<p>Чу́дно житие́ твое́, преподо́бне, яви́ся,/ благода́тию Боже́ственнаго Ду́ха обложе́н,/ блаже́нную кончи́ну прия́л еси́, о Христе́ ра́дуяся,/ к Нему́же и взыва́л еси́:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Ны́не вся испо́лнишася све́та Боже́ственнаго Тобо́ю, Пречи́стая,/ Ты бо две́рь яви́лася еси́, е́юже ми́ру Бог прии́де,/ просвеща́я ве́рою зову́щия:/ оте́ц на́ших Бо́же, благослове́н еси́.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Тебе́, у́мную, Богоро́дице, пе́щь/ разсмотря́ем, ве́рнии:/ я́коже бо о́троки спа́се три Превозноси́мый,/ мир обнови́, во чре́ве Твое́м всеце́л,/ хва́льный отце́в Бог и препросла́влен.</emphasis>
				</p>
				<p>Воздержа́ния росо́ю до́блественне страстну́ю пе́щь погаси́л еси́,/ слез же ка́плями, возду́шных князе́й написа́ния растерза́л еси́/ и со дерзнове́нием вопия́л еси́ Христу́:/ оте́ц на́ших Бо́же, благослове́н еси́.</p>
				<p>По́стников ты был еси́ похвала́, Мака́рие,/ кре́пко низложи́в де́монская шата́ния,/ и ны́не наслажда́ешися неизрече́нныя красоты́, вопия́ Христу́:/ оте́ц на́ших Бо́же, благослове́н еси́.</p>
				<p>Еди́ному Бо́гу возложи́в ду́шу и помышле́ние, те́сный пу́ть ше́ствовал еси́,/ тем получи́л еси́ Небе́снаго Ца́рствия наслажде́ние./ И ны́не взыва́еши:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Тро́ице во еди́нстве правосла́вно служа́ще,/ Тя, Ма́ти Де́во Чи́стая, я́ко Бо́га пло́тию ро́ждшую пропове́дающе,/ земни́и, боже́ственне пое́м:/ оте́ц на́ших Бо́же, благослове́н еси́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Седмери́цею пе́щь/ халде́йский мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>Боже́ственными добро́тами наслажда́яся, чуде́с сия́нии вся просвеща́еши/ и де́монскую тьму́ разоря́еши Бо́жиею благода́тию, поя́:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>Блиста́яся благода́тию Боже́ственнаго Ду́ха, преподо́бне Мака́рие,/ честно́е твое́ творя́щим успе́ние/ све́тлыми твои́ми моли́твами испроси́ грехо́в отпуще́ние, пою́щим:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>Заря́ми тве́рдых по́двиг твои́х, я́ко со́лнце, возсия́л еси́:/ врачева́ния источа́еши и вся́ку боле́знь облегча́еши Христу́ вопию́щим:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>
					<style>Богоро́дичен: </style>Я́ко разбо́йник, взыва́ю Ти:/ помяни́ мя, Человеколю́бче./ Пла́чу, я́ко блудни́ца, и вопию́:/ согреши́х, я́ко дре́вле блу́дный,/ ка́ющася приими́ мя, отча́яннаго, Богоро́дицы ра́ди,/ да усе́рдно вопию́:/ свяще́ннии, воспо́йте, лю́дие, и превозноси́те Христа́ во ве́ки.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</emphasis>
				</p>
				<p>Ду́ха благода́ть прии́м, о́тче Мака́рие, сосу́д избра́нный показа́лся еси́,/ святы́ню прии́м от Христа́ Бо́га, Ему́же непреста́нно вопия́:/ да благослови́т тва́рь вся Го́спода и превозно́сит во вся ве́ки.</p>
				<p>Боже́ственною си́лою укрепля́емь, победи́л еси́ неви́димых враг ополче́ния,/ к Све́ту прибли́жился еси́ невече́рнему, при́сно воспева́я:/ да благослови́т вся тва́рь Го́спода и превозно́сит во вся ве́ки.</p>
				<p>Мона́шествующих был еси́ пра́вило пра́вости и стра́сти вся кре́пко попра́л еси́./ Те́мже, возше́д на высоту́, научи́л еси́ воспева́ти:/ да благослови́т тва́рь вся Го́спода и превозно́сит во вся ве́ки.</p>
				<p>
					<style>Богоро́дичен: </style>Спасе́ния хода́таица нам яви́лася еси́, Богоро́дице,/ ро́ждшая Спа́са и Влады́ку всех./ Те́мже молю́ Тя:/ спасе́ния сподо́би смире́нную мою́ ду́шу/ песносло́вити Тя ве́рно во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бы́сть простра́ннейшее Небе́с./ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
				</p>
				<p>Ра́ка, иде́же лежи́т честно́е те́ло твое́, исто́чник содева́ет чуде́с,/ к не́йже притека́юще, от вся́кия скве́рны и страсте́й избавля́емся.</p>
				<p>Огне́м Боже́ственнаго стра́ха ду́шу распали́л еси́,/ и к сия́нию невече́рнему восте́кл еси́,/ и ны́не, блаже́нне, трисо́лнечным све́том озаряемь.</p>
				<p>Мирски́я сла́дости возненави́дев,/ му́жеским нра́вом к подвиго́м устреми́лся еси́/ и преподо́бным красота́ ле́потна был еси́,/ тем па́мять твою́ почита́ем, досточу́дне.</p>
				<p>
					<style>Богоро́дичен: </style>Низложи́ вознесе́нныя/ и победи́ полки́ иноплеме́нных, Де́во Чи́стая, хотя́щия бра́нем,/ и Твоя́ рабы́ невре́дны от них сохрани́, Отрокови́це.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>О́браз чи́стаго рождества́ Твоего́/ огнепали́мая купина́ показа́ неопа́льная,/ и ны́не на нас напа́стей свире́пеющую угаси́ти, мо́лимся, пе́щь,/ да Тя, Богоро́дице,/ непреста́нно велича́ем.</emphasis>
				</p>
				<p>Мраз нощны́й до́блественне претерпе́л еси́ и вар дневны́й поне́сл еси́,/ дом Прему́дрости Бо́жия был еси́/ и возше́л еси́ на го́ру Боже́ственнаго ра́зума.</p>
				<p>А́лчбою, и моли́твами непреста́нными, и чистото́ю Бо́гу соединя́яся,/ мно́жества мона́шествующих научи́л еси́/ веще́ственных всех огреба́тися.</p>
				<p>Ста́до твое́, о́тче, возгна́л еси́ на па́жить чи́сту воздержа́ния,/ и приве́л еси́ к безстра́стия исто́чнику,/ и ны́не потщи́ся, па́стырю до́брый, сохрани́ти сие́ невре́дно.</p>
				<p>
					<style>Богоро́дичен: </style>О Пресвята́я Де́во, Ма́ти Бо́га Вы́шняго!/ Твое́ Рождество́ на земли́ спасе́ние яви́ся гре́шником и смире́нным,/ о Тебе́ бо спасо́хомся, ве́ровавшии,/ но спаса́еши мя ны́не и во вся ве́ки жи́зненныя.
				</p>
				<p>
					<style>Свети́лен:</style>
				</p>
				<p>Многосве́тлый свети́льник, пусты́нное воспита́ние, чистоты́ сокро́вище,/ А́нгелом собесе́дниче, дом Ду́ха Пресвята́го, Мака́рие преподо́бне,/ непреста́нно моли́ся о ве́рою почита́ющих пречестну́ю па́мять твою́.</p>
				<p>
					<style>Богоро́дичен:</style>
				</p>
				<p>Тя пе́сньми немо́лчными ублажа́ем, Де́во,/ я́ко от Тро́ицы Еди́наго родила́ еси́, Богоро́дице,/ и но́сиши на Боже́ственных объя́тиях Боже́ственное Сло́во,/ Его́же пе́сньми досто́йно сла́вим.</p>
				<p>
					<style>На хвали́тех стихи́ры, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>От ю́ности возложи́вся Влады́це всех,/ Сего́ возжеле́л еси́,/ кре́пко к подвиго́м му́жески устреми́лся еси́,/ и обогати́лся еси́ Боже́ственною благода́тию/ твори́ти исцеле́ния/ и чудоде́йствовати пресла́вная,/ и возше́ствие к Небеси́ обре́л еси́,/ и, со А́нгелы лику́я, непреста́нно моли́ся/ о ста́де твое́м, Богоблаже́нне.</p>
				<p>Со́лнца све́тлейши/ свяще́нная па́мять твоя́ провозсия́,/ всеблаже́нне Мака́рие,/ пресве́тлыми светлостьми́ озаря́я вся,/ по́двиги твоя́ почита́ющия./ Не преста́й моли́ся, блаже́нне,/ Просла́вльшему святу́ю твою́ па́мять/ и чуде́с сокро́вище тя су́щим в ми́ре/ Дарова́вшему, преподо́бне.</p>
				<p>Мирски́я красоты́, блаже́нне,/ ра́дуяся, избе́гл еси́,/ тогда́ предпоче́л еси́/ те́сный и боле́зненный пу́ть/ и зело́ жесто́кий,/ и в слеза́х препроводи́л еси́ все житие́ твое́, преподо́бне./ Те́мже утеше́ния Боже́ственнаго/ и непреста́ннаго весе́лия/ ны́не наслажда́ешися, Мака́рие.</p>
				<p>
					<style>Сла́ва, глас 2:</style>
				</p>
				<p> Преподо́бне о́тче,/ измла́да в доброде́тели приле́жно подвиза́вся,/ сосу́д был еси́ Свята́го Ду́ха./ Тем и чуде́с дарова́ния прие́м,/ челове́ки научи́л еси́ преоби́дети маловре́менных,/ ны́не же неизрече́нным све́том све́тло сия́еши,/ просвети́ на́ша помышле́ния,/ о́тче преподо́бне Мака́рие.</p>
				<p>
					<style>И ны́не, Богоро́дичен. </style>
				</p>
				<p>
					<style>Славосло́вие вели́кое. Ектении́ и отпу́ст.</style>
				</p>
				<p>
					<style>НА ЛИТУРГИ</style>́
					<style>И</style>
				</p>
				<p>
					<style>Блаже́нны от кано́на, пе́снь 3-я, пе́рваго кано́на, и пе́снь 6-я, втора́го кано́на. Проки́мен, глас 7:</style> Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех, я́же воздаде́ ми? 
					<style>Апо́стол к Гала́том, зача́ло 213. </style>Аллилу́ия, 
					<style>глас 6</style>: Блаже́н муж, боя́йся Го́спода, в за́поведех Его́ восхо́щет зело́. 
					<style>Стих:</style> Си́льно на земли́ бу́дет се́мя его́. 
					<style>Ева́нгелие от Луки́, зача́ло 24. Прича́стен: </style>В па́мять ве́чную бу́дет пра́ведник:
				</p>
			</section>
			<section>
				<title>
					<p>Преподо́бный Мака́рий, игу́мен Каля́зинский </p>
				</title>
				<p>Преподобный Макарий, игумен Калязинский в миру Матфей, родился в 1400 году в селе Грибково (Кожино), близ города Кашина, в семье боярина Василия Кожи С юных лет он стремился к иночеству, но, соблюдая волю родителей,должен был жениться. Через год скончались его родители, а через три года преставилась и его супруга Елена. Не испытывая мирских привязанностей, Матфей постригся в иноки в Николаевском Клобуковском монастыре в Кашине (основан около 1413 г.). Из любви к уединению он оставил городскую обитель и вместе с 7 иноками нашел место в 18-ти верстах от Кашина между двумя озерами вблизи Волги. Здесь преподобный Макарий основал уединенную пустынь. Боярин Иван Коляга, владелец окрестных земель, испугался, что возникшая обитель начнет обрабатывать принадлежавшие ему пустоши. Враг спасения внушил ему намерение убить святого, но неожиданно боярин тяжело заболел. Страх близкой смерти пробудил в нем раскаяние. Поведав о своих злокозненных намерениях святому, коленопреклоненно просил у него прощения и был прощен. Тогда Иван Коляга отдал свои земли возникшей обители, желая загладить грех. Иноки воздвигли в обители храм во Имя Пресвятой Троицы. Молва об обращении жестокосердного боярина Коляги привела к преподобному многих, жаждавших спасения. Уступая общему желанию, преподобный был посвящен во игумена Тверским епископом Моисеем (1458–1461). В сане игумена преподобный трудился, проходя подвиг молитвы и поста наравне со всеми иноками. Несмотря на свое знатное происхождение и высокое звание, преподобный был очень прост в укладе жизни и обращении, носил бедную, покрытую заплатами одежду. Князь-инок Вассиан высокомерно называл его «калязинским мужиком». Преподобный Макарий нисколько не обижался на это, предпочитая похвалам насмешки. Он часто уединялся в лесной глуши, предаваясь молитвенному созерцанию природы. Чувствуя его кротость и доброту, звери и птицы принимали от него пищу. По милости Божией преподобный Макарий еще при жизни сподобился дара чудотворений. Он неоднократно исцелял расслабленных, изгонял злых духов из бесноватых. До глубокой старости преподобный Макарий не изменял своего строгого правила. Преставился преподобный 17 марта 1483 года. По кончине на нем нашли тяжелые вериги, о которых до этого не знали. Один из калязинских купцов, некто Михаил Воронков, задумал построить новый каменный собор в местном монастыре. В этом богоугодном деле его поддержал Дмитровский князь Юрий Иванович, в удел которого входил Калязин. При сооружении фундамента Троицкого собора 26 мая 1521 года были обретены мощи основателя Калязинского собора преподобного Макария. Узнав об этом, митрополит Московский Даниил (1522–1539) созвал в Москве Собор, который установил местное празднование новоявленному святому.</p>
				<p>После того как было окончено строительство Троицкого собора, 9 октября 1523 года, состоялось торжественное перенесение мощей преподобного Макария. На московском Соборе 1547 года, при Митрополите Всероссийском Макарии (1543–1564) постановлено праздновать память преподобного Макария Калязинского повсеместно. Кроме даты преставления (17 марта), память преподобного Макария совершается также 26 мая (обретение мощей).</p>
			</section>
		</section>
		<section>
			<title>
				<p>18-й де́нь</p>
			</title>
			<section>
				<title>
					<p>И́же во святы́х отца́ на́шего Кири́лла, архиепи́скопа Иерусали́мскаго</p>
				</title>
				<p>
					<style>Стихи́ры, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Я́ко звезда́, возсия́в,/ и ве́рныя просвети́л еси́/ свяще́нными светлостьми́ догма́тов твои́х,/ и е́реси омрачи́л еси́,/ и до конца́ победи́в,/ и, я́ко раб, да́нный тебе́ тала́нт умно́жил еси́,/ благоугоди́в Влады́це, Богому́дре./ Ему́же в ру́це отложи́л еси́ твой дух,/ Богоблаже́нне Кири́лле.</p>
				<p>Прему́дростию слове́с твои́х/ и сия́нием жития́ твоего́,/ я́ко звезда́ многосве́тлая, досточу́дне,/ посреди́ собо́ра просия́л еси́ отце́в,/ безбо́жнаго Македо́ния/ жи́лами удави́л еси́ благода́ти,/ и Святы́й и оживля́ющий вся Боже́ственный Дух/ хули́вшаго безу́мно/ и проявле́нно беззако́нновавшаго.</p>
				<p>Ум па́губный посрами́л еси́/ пребезу́мнаго Ма́нента,/ обличи́в предо́бре и мудре́йше/ скве́рная уче́ния сего́ бу́йства,/ учи́телей нача́льниче,/ иере́ев благоле́пие,/ Боже́ственный побо́рниче Христо́вы Це́ркве./ Сего́ ра́ди свято́е, веселя́щеся,/ соверша́ем твое́ успе́ние.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Покая́ние изря́дное/ и спаси́тельное врачевство́,/ я́же Бо́га ро́ждшая, Спа́са моего́,/ и слез то́ки,/ и часа́ по́мысл гро́знаго и стра́шнаго/ и Суда́ неумы́тнаго/ Ты ми да́руй избежа́ти моли́твами Твои́ми,/ о Де́во, муче́ния тре́петнаго/ и Боже́ственную улучи́ти благода́ть.</p>
				<p>
					<style>Крестобогоро́дичен.</style>
					<style>Подо́бен то́йже:</style>
				</p>
				<p>На Кресте́ Тя я́ко узре́/ пригвожде́на, Го́споди,/ А́гница и Ма́ти Твоя́ дивля́шеся/ и — что виде́ние сие́, — взыва́ше, —/ Сы́не вожделе́ние?/ Сия́ Тебе́ неве́рный собо́р воздаде́ беззако́нный,/ и́же мно́гих Твои́х чуде́с наслади́выйся./ Но сла́ва неизглаго́ланному/ соше́ствию Твоему́, Влады́ко.</p>
				<p>
					<style>Кано́н, его́же краегране́сие:</style> Кири́лла пою́, предста́теля Иерусали́мскаго. 
					<style>Кир Феофа́на. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Триста́ты кре́пкия,/ Рожде́йся от Де́вы,/ безстра́стия во глубине́/ души́ трича́стное потопи́, молю́ся,/ да Тебе́, я́ко в тимпа́не,/ во умерщвле́нии телесе́/ побе́дное воспою́ пе́ние.</emphasis>
				</p>
				<p>Украси́в ду́шу доброде́телей ви́ды,/ благода́тей прия́тельну Ду́ха сию́ Свята́го соверши́л еси́,/ отню́дуже бе́здну прему́дрости отры́гнул еси́,/ ересе́й пучи́ны изсуша́ющу, Кири́лле.</p>
				<p>Превы́шший ум ве́щных соде́лал еси́, невеще́ственных служи́телей соо́бщник показа́вся,/ огне́м же слове́с твои́х всю попали́л еси́ ве́щь ересе́й, Кири́лле,/ церко́вное свети́ло неусыпа́ющее.</p>
				<p>Глаго́л твои́х воня́ми сладкодыха́тельными неи́стовства тезоимени́тнаго, прему́дре,/ ересе́й всех нестерпи́мый кал отгна́в,/ дале́че сотвори́л еси́, я́ко па́стырь и́стиннейший,/ я́ко Христо́во благово́ние быв.</p>
				<p>
					<style>Богоро́дичен: </style>От тиме́ния страсте́й, помышле́ний треволне́ния,/ от стрел лука́ваго, от вся́каго прило́га сопроти́внаго спаси́, Чи́стая Богороди́тельнице,/ ду́ши воспева́ющих Твое́ несказа́нное рождество́, Всенепоро́чная.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Я́ко непло́ды, ро́ди от язы́к Це́рковь,/ и мно́гое в ча́дех изнемо́же со́нмище,/ чу́дному Бо́гу на́шему возопии́м:/ свят еси́, Го́споди.</emphasis>
				</p>
				<p>Сия́я светлостьми́ духо́вныя прему́дрости,/ трисия́нное Божество́ Тро́ицы, о́тче, све́тло су́щим на земли́ уясни́л еси́,/ и́мже тьмы́ пре́лести изба́вихомся.</p>
				<p>Цевни́ца яви́лся еси́ Всесвята́го Ду́ха, Богому́дре,/ возглаша́ющи пе́снь явле́ния Христо́ва,/ Его́же во дву естества́х пропове́дал еси́, услажда́я ду́ши на́ша.</p>
				<p>Дом святы́ни твоя́ душа́ показа́ся,/ в него́же Оте́ц, и Сын, и Дух Живонача́льный преесте́ственно всели́ся,/ Ему́же пое́м:/ Свят еси́, Го́споди.</p>
				<p>
					<style>Богоро́дичен: </style>Ниже́ ум Небе́сный па́че ума́ рождества́ Твоего́ мо́жет сказа́ти, Отрокови́це,/ Ума́ бо Пе́рваго во утро́бе Сло́во, Чи́стая, зачала́ еси́,/ вся́ческая сло́вом соста́вльшаго.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Прему́дростию Сло́ва обогате́в, отры́гнул еси́ уче́ний ре́ки живо́тныя,/ и вся́ку напои́л еси́ благочести́вых мы́сль,/ и па́лицею Боже́ственною упа́сл еси́ ста́до на зла́це,/ Боже́ственнаго напита́л еси́ ра́зума./ Те́мже я́ко па́стыря и учи́теля вели́ка и ве́рных засту́пника/ восхваля́ем тя, Кири́лле святи́телю, зову́ще:/ моли́ Христа́ Бо́га грехо́в оставле́ние пода́ти/ честву́ющим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Небеса́ доброде́тель Твоя́ покры́ла е́сть,/ и земля́ испо́лнися сла́вы Твоея́, Христе́./ Те́мже ве́рно вопие́м:/ сла́ва си́ле Твое́й, Го́споди.</emphasis>
				</p>
				<p>Преми́рныя му́дрости струю́, преподо́бне, твое́ се́рдце прие́мшо,/ отры́гну уче́ния бе́здну, умы́ нече́ствующих погружа́ющую.</p>
				<p>Еди́ну кре́пость, еди́но Существо́, еди́ну во́лю Триипоста́снаго Божества́ пропове́дал еси́/ и многобо́жия, Кири́лле, пре́лести пото́к изсуши́л еси́.</p>
				<p>Ум ка́льный и пребезу́мный Ма́нентов,/ я́ко ум имы́й и Богонауче́н, блаже́нне, блиста́нии слове́с твои́х попали́в,/ я́ве обличи́л еси́.</p>
				<p>
					<style>Богоро́дичен: </style>Я́ко вы́шши всех тва́рей, Чи́стая, Творца́ тва́ри зачала́ еси́/ и па́че естества́ ро́ждши, естество́ на́ше обно́вльшаго.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>Жезло́м честны́я, святи́телю, прему́дрости твоея́/ упа́сл еси́ на воде́ правосла́внаго служе́ния па́ству твою́, блаже́нне.</p>
				<p>Сло́во твое́ све́том Боже́ственным облиста́емо, о Кири́лле!/ просвеще́нных во Иерусали́ме мглу неразу́мия разруши́л еси́.</p>
				<p>
					<style>Богоро́дичен: </style>Но́щь, Пречи́стая, страсте́й и злых очерне́ния покрыва́ет ду́шу мою́,/ Светода́вца ро́ждшая, озари́ мя, молю́ся.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Возопи́, прообразу́я погребе́ние тридне́вное,/ проро́к Ио́на, в ки́те моля́ся:/ от тли изба́ви мя, Иису́се, Царю́ сил.</emphasis>
				</p>
				<p>Река́ ты я́ко, из ино́го Еде́ма изше́л еси́,/ жизното́чных испо́лнена вод Ду́ха,/ и церко́вныя, святи́телю, напоя́еши бразды́.</p>
				<p>Глаго́л твои́х луче́м, я́ко от бу́ри морски́я нече́стия спаса́еши лю́ди, освяще́ннейше,/ к ти́хому приста́нищу правосла́вия тех призыва́я.</p>
				<p>
					<style>Богоро́дичен: </style>Онебеси́ла еси́ озе́мльствованное естество́, Всенепоро́чная, челове́ческое/ и истле́вшее сие́ новосоде́лала еси́,/ сего́ ра́ди, Отрокови́це, вси немо́лчными гла́сы Тя сла́вим.
				</p>
				<p>
					<style>Конда́к, глас 4:</style>
				</p>
				<p>Язы́ком твои́м, му́дре,/ Боже́ственными вдохнове́ньми просвети́л еси́ твоя́ лю́ди/ еди́ну че́сти Тро́ицу,/ Естество́м неразде́льну, разделя́ему же Ли́цы./ Те́мже, ра́дующеся, всесвяту́ю твою́ па́мять пра́зднуем,/ и́же к Бо́гу моли́твенника тя предлага́ющии.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Ю́ноши три в Вавило́не,/ веле́ние мучи́телево на бу́йство прело́жше,/ посреде́ пла́мене вопия́ху:/ благослове́н еси́, Го́споди,/ Бо́же оте́ц на́ших.</emphasis>
				</p>
				<p>Име́я о́гнь во уме́, о́тче, стра́ха Бо́жия,/ ве́щь испепели́л еси́ сласте́й, воспева́я:/ благослове́н еси́, Го́споди, Бо́же оте́ц на́ших.</p>
				<p>Слеза́ми страсте́й пла́мень погаси́в, блаже́нне,/ све́тлость сохрани́л еси́ неугаси́му твоея́ души́, взыва́я:/ благослове́н еси́, Го́споди, Бо́же оте́ц на́ших.</p>
				<p>Струю́ живу́ю име́я лия́нием Ду́ха, в души́, Богому́дре,/ источи́л еси́, о́тче, ре́ки уче́ний, Це́рковь напоя́ющия,/ благоче́стно тя честву́ющую.</p>
				<p>
					<style>Богоро́дичен: </style>Всю Тя освяща́ет Святы́й,/ от Твоея́ пло́ти заи́мствовавый пло́ть Себе́, Богоро́дице,/ во святы́х Госпо́дь живы́й, Бог наш.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Изба́вителю всех, Всеси́льне,/ посреде́ пла́мене благоче́ствовавшия,/ снизше́д, ороси́л еси́/ и научи́л еси́ пе́ти:/ вся дела́, благослови́те, по́йте Го́спода.</emphasis>
				</p>
				<p>Дрема́ние небреже́ния, блаже́нне, от ве́ждей душе́вных отри́нув,/ пра́ведным прили́чным ны́не усну́л еси́ сном/ и ко дню невече́рняго Све́та преше́л еси́.</p>
				<p>Мо́лниями слове́с твои́х попали́л еси́ хвра́стную
					<a type="note" xlink:href="#note40">40</a> е́ресь, приснопа́мятне,/ и ве́рныя просвети́л еси́ еди́ну че́сти Тро́ицу начерта́ньми,/ во Еди́нице су́щую Естества́.
				</p>
				<p>Освяти́в себе́ поще́ньми, ме́ртву тебе́ ра́ди Бы́вшу/ ты безкро́вно же́ртвовал еси́, я́ко святи́тель Боже́ственный,/ я́ко та́ин неизрече́нных служи́тель, Кири́лле.</p>
				<p>
					<style>Богоро́дичен: </style>Изба́вльшеся кля́твы прама́терния Тобо́ю, Чи́стая Богома́ти,/ Благослове́нная Влады́чице,/ благослови́м, Деви́це препросла́вленная, пресвято́е рождество́ Твое́, Всечи́стая.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Е́ва у́бо неду́гом преслуша́ния/ кля́тву всели́ла е́сть,/ Ты же, Де́во Богоро́дице,/ прозябе́нием чревоноше́ния ми́рови благослове́ние процвела́ еси́./ Тем Тя вси велича́ем.</emphasis>
				</p>
				<p>Ви́дети жела́я Христо́ву неизрече́нную, святи́телю, сла́ву,/ потща́лся еси́ стра́сти умертви́ти душетле́нныя,/ прия́телище се́рдце сотвори́ти прему́дрости бо́льшия и лу́чшия./ Те́мже тя ве́рою ублажа́ем.</p>
				<p>Звезду́ многосве́тлую, Христо́с Со́лнце, на церко́вней высоте́ положи́ тя, Кири́лле,/ луча́ми уче́ний свяще́нных озаря́юща се́рдца/ ве́рно соверша́ющих твою́ светоно́сную па́мять, преподо́бне.</p>
				<p>Собесе́дник и сослужи́тель был еси́ А́нгелом,/ я́ко бо безпло́тен, о́тче, на земли́ пожи́в,/ преподо́бным яви́лся еси́ соприча́стник и святи́телем равностоя́тель;/ с ни́миже лику́я, нас помина́й.</p>
				<p>
					<style>Богоро́дичен: </style>Непло́дствующее Боже́ственных доброде́телей, Пречи́стая Богоро́дице,/ се́рдце мое́ покажи́, Де́во, плодоно́сно,/ я́же от непло́дове ро́ждшаяся/ во́лею вся претворя́ющего манове́нием,/ да Тя пою́, Всепе́тую.
				</p>
			</section>
			<section>
				<title>
					<p>Святитель Кирилл, архиепископ Иерусалимский</p>
				</title>
				<p>Святитель Кирилл, архиепископ Иерусалимский родился около 315 года. Детство свое он провел в Иерусалиме, где получил прекрасное образование и был воспитан в строгом христианском благочестии. Достигнув совершеннолетия, святой Кирилл принял монашество и в 345 году был посвящен в сан пресвитера. Несколько лет святой Кирилл выполнял обязанности катехизатора, много и усердно проповедовал. В 350 году, после смерти архиепископа Иерусалимского Максима III (333–350), он стал его преемником на Иерусалимской кафедре.</p>
				<p>В следующем году на праздник Пятидесятницы в Иерусалиме около 9 часов утра было чудесное знамение: на небе явился Честный Крест, сиявший несколько часов ослепительным светом. Начинаясь от Голгофы, он простирался до горы Елеонской. Святитель Кирилл сообщил об этом знамении императору арианину Констанцию (351–363), надеясь обратить его в Православие. Ревностной борьбой против ереси Ария святитель возбудил против себя арианствующих епископов. Один из них, Акакий, архиепископ Кесарийский, притязавший на церковную юрисдикцию над Иерусалимом, решил низложить святителя Кирилла. Когда в Иерусалиме наступил сильный голод, святитель Кирилл истратил все свое имущество в помощь страждущим. Так как голод не прекращался, святитель начал продавать церковные вещи, покупая на вырученные деньги пшеницу для голодающих. Враги святителя (а в их числе, кроме ариан, были еретики македоняне и манихеи) распустили слух, будто видели в городе женщину, плясавшую в священном облачении, которое ей продал торговец, купивший его у святителя Кирилла. Пользуясь этим слухом, еретики силой изгнали святителя в 357 году.</p>
				<p>Святитель Кирилл нашел приют у епископа Силуана в Тарсе. В 359 году в Селевкии (в Сирии) собрался Поместный Собор, в котором участвовало около 150 епископов. Среди них был и святитель Кирилл. Акакий стал настаивать на удалении святителя Кирилла, но тщетно. Селевкийский Собор восстановил в правах святителя Кирилла. Тогда Акакий покинул Собор и в Константинополе перед императором Констанцием и Патриархомарианином Евдоксием (360–370) оклеветал Собор и святителя Кирилла. Император подверг святителя заточению.</p>
				<p>Когда воцарился император Юлиан-Отступник (361–363), он под видом благочестия отменил все постановления Констанция. Святитель Кирилл вернулся к пастве. Через некоторое время Юлиан утвердился на престоле и открыто отрекся от Христа. Он позволил иудеям восстановить разрушенный римлянами Иерусалимский храм, выделив на это часть средств из государственной казны. Между тем святитель Кирилл предсказывал, что должны исполниться слова Спасителя о разорении самих камней храма (<a xlink:href="https://azbyka.ru/biblia/?Lk.21:6&amp;c~r&amp;rus">Лк. 21, 6</a>). Однажды ночью произошло столь сильное землетрясение, что сдвинулись с места даже уцелевшие основания древнего Соломонова храма, а восстановленное незадолго до этого было полностью разрушено.</p>
				<p>После этого святитель Кирилл вновь подвергся изгнанию, а его место занял святой Кириак. (Он был иудей и носил имя Иуда. Во время поисков святой царицей Еленой Честного и Животворящего Креста Господня он указал его сокрытое местонахождение. Уверовав во Спасителя после обретения Честного Креста, Иуда крестился и получил имя Кириак.) Но вскоре святой Кириак претерпел мученическую кончину (†363; память 28 октября).</p>
				<p>После гибели императора Юлиана святитель Кирилл вернулся на кафедру, но в правление императора Валента (364–378) в третий раз подвергся ссылке. Лишь при святом благоверном царе Феодосии Великом (379–395) он окончательно вернулся к пастве. В 381 году святитель Кирилл участвовал во II Вселенском Соборе в Константинополе, осудившем ересь бывшего константинопольского епископа Македония и его последователей полуариан-духоборцев (Македонии считал Святого Духа тварным) и утвердившем Никео-Цареградский Символ веры.</p>
				<p>Из творений святителя Кирилла особенно известны 23 поучения (18 огласительных для готовящихся принять Крещение и 5 для новокрещеных) и две беседы на Евангельские темы: «О расслабленном» и «О претворении воды в вино в Кане» (см.: J.P. Minge. Patrologia graeca, t.33).</p>
				<p>В основе огласительных поучений лежит подробное разъяснение Символа веры. Святитель предлагал христианину выучить наизусть Символ веры, записать его «на скрижали сердца». «Члены веры, — учит святой Кирилл, — составлены не по человеческому измышлению; но из всего Писания собрано все важнейшее и таким образом составлено одно вероучение. Как горчичное семя в малом зерне заключает множество ветвей, так точно и вера в нескольких изречениях совмещает все учение благочестия Ветхого и Нового Завета».</p>
				<p>Святитель Кирилл преставился ко Господу 18 марта 386 года.</p>
				<p>
					<strong>Источники, изданные на русском языке:</strong>
				</p>
				<p id="p1">
					<strong>1</strong>. Творения иже во святых отца нашего Кирилла, архиепископа Иерусалимского. М., 1855.
				</p>
				<p id="p2">
					<strong>2</strong>. Книга Кириллова. Сборник поучений о предметах веры и нравственности. М., 1644. Тоже. Гродно, 1786. То же. Гродно, 1791.
				</p>
				<p id="p3">
					<strong>3</strong>. Поучения огласительные и тайноводственные. Переведено с греч. на слав. Преосвященным Амвросием, архиепископом Московским и Калужским. М., 1742. То же. М., 1784. То же. Пер. на русск. яз. в Ярославской Семинарии. СПб., 1822. То же. 2-е изд. М., 1822; 3-е изд. М., 1824.
				</p>
				<p id="p4">
					<strong>4</strong>. Из слова предогласительного. — Третье тайноводственное слово. — Пятое тайноводственное слово. — В кн.: Поторжинский М. А. Святоотеческая христоматия. Киев, 1877.
				</p>
				<p id="p5">
					<strong>5</strong>. Катехизисы. СПб., 1822. Тоже. Пер. МДА. М., 1855, 2-е изд. М., 1891. 3-е изд. СПб., 1913.
				</p>
				<p id="p6">
					<strong>6</strong>. Письмо Констанцию о появлении светящегося Креста в 351 году. Пер. А. П. Лебедева. 2-е изд. Сергиев Посад, 1893.
				</p>
				<p id="p7">
					<strong>7</strong>. Беседа на Сретение Господа и Спаса нашего Иисуса Христа и на Симеона Богоприимца. — Христианское чтение. СПб., 1840, №1.
				</p>
			</section>
		</section>
		<section>
			<title>
				<p>19-й де́нь</p>
			</title>
			<section>
				<title>
					<p>Святы́х му́ченик Хриса́нфа и Да́рии</p>
				</title>
				<p>
					<style>Стихи́ры, глас 4.</style>
				</p>
				<p>
					<style>Подо́бен:</style> Дал еси́ зна́мение:
				</p>
				<p>Боже́ственнаго позна́ния/ прие́м осия́ние,/ просвети́л еси́ о́чи, прему́дре, се́рдца твоего́,/ и пре́лести мрак отгна́л еси́ смы́сленно,/ и испове́дал еси́ Христа́,/ пло́ть прие́мша всех Го́спода./ Отону́дуже укрепля́емь/ си́лою Ду́ха, Хриса́нфе,/ мук вы́шше яви́лся еси́, всехва́льне.</p>
				<p>Вра́жия пре́лести/ и сла́сти разжже́ния,/ я́ко паучи́ну, вмени́л еси́,/ во мра́чне же затво́ре став,/ Боже́ственным сия́нием озари́лся еси́,/ и благово́ния разу́мнаго испо́лнился еси́,/ посреди́ стоя́ смра́да,/ и приве́л еси́, я́ко невестокраси́тель всеизря́днейший,/ Христу́ неве́сту непоро́чну,/ оскверни́ти тя тща́щуюся.</p>
				<p>Уязви́вшися раче́нием/ сладча́йшим Зижди́теля,/ пре́лести безбо́жия до конца́ уклони́лася еси́/ и черто́га Боже́ственнаго вмести́лася еси́ вну́трь,/ вневести́вшися Христу́ муче́нии мно́гими телесе́,/ Да́рия великоимени́тая,/ Боже́ственное прия́телище Ду́ха,/ страда́льцев удобре́ние/ и дев украше́ние.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Не́мощь и разслабле́ние,/ Де́во Ма́ти Всенепоро́чная,/ души́ моея́ преложи́ в кре́пость и си́лу/ стра́хом и любо́вию твори́ти же/ и де́яти оправда́ния Христо́ва,/ я́ко да избе́гну огня́ нестерпи́маго/ и насле́дие Небе́сное/ и жи́знь непреходи́мую/ Тобо́ю восприиму́, веселя́ся всегда́.</p>
				<p>
					<style>Крестобогоро́дичен:</style>
				</p>
				<p>Распина́ема Христа́ Человеколю́бца/ ви́дящи, Пречи́стая,/ и ре́бра ископова́ема копие́м,/ пла́чущи, вопия́ше:/ что сие́, Сы́не Мой?/ Что Ти безблагода́тнии лю́дие возда́ша,/ за я́же сотвори́л еси́ до́брая им,/ и тщи́шися безча́дствовати Мя, вселюбе́знейший?/ Удивля́юся, Благоутро́бне,/ Твоему́ во́льному распя́тию.</p>
				<p>
					<style>Кано́н, его́же краегране́сие:</style> Тя, златоза́рный му́чеников цвет, почита́ю
					<style>. Кир Ио́сифа. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Венце́м, па́че зла́та сия́ющим, му́чениче, украша́емь/ и муче́ния сия́я добро́тами, Влады́це предстои́ши,/ о нас моля́ся, тя чту́щих, досточу́дне.</p>
				<p>Уязви́лся еси́ сла́дким жела́нием, му́чениче, Зижди́теля твоего́/ и, кра́сная ми́ра презре́в, си́лу всю по́дал еси́ твоего́ се́рдца, Хриса́нфе,/ к Жела́емому ти усе́рдно.</p>
				<p>Ве́рою воору́жся, низложи́л еси́ многоко́зненнаго,/ тебе́ прило́жшаго, му́чениче, же́нскою сла́стию прельсти́ти,/ и чистоты́ че́стен сосу́д, Хриса́нфе, был еси́.</p>
				<p>
					<style>Богоро́дичен: </style>Естество́м Боже́ственным непристу́пный,/ присту́пен мне яви́ся, от <style>Тебе</style>́, Де́во, пло́ть прие́мь,/ Его́же Да́рия жела́ющи, терпели́вно пострада́/ и неве́стнически Тому́ приведе́ся.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Зла́то, искуше́но муче́ний огне́м, был еси́,/ ца́рских, Хриса́нфе, нося́й страда́ний изображе́ние.</p>
				<p>Ри́торов оста́вль глумле́ние,/ плени́цами улови́лся еси́ ученико́в, Хриса́нфе,/ прея́сне тебе́ умудри́вшаго.</p>
				<p>Повину́лася еси́ рачи́телю, невестоводя́щему тя Христу́, всему́драя,/ честны́я ра́ди ве́ры рачи́теля плотска́го оста́вльши.</p>
				<p>
					<style>Богоро́дичен: </style>Пло́тию ро́ждься из утро́бы Твоея́, Де́во, Иису́с, Чи́стая,/ неве́сту чи́сту, му́ченицу Себе́ Да́рию обруча́ет.
				</p>
				<p>
					<style>Седа́лен, глас 3.</style>
				</p>
				<p>
					<style>Подо́бен:</style> Красото́ де́вства:
				</p>
				<p>Красне́йшую добро́ту возжеле́л еси́, и ви́димыя добро́ты прете́кл еси́,/ и приве́л еси́ Христу́ златы́ми вои́стинну словесы́ твои́ми,/ Хриса́нфе блаже́нне, Да́рию сла́вную,/ страда́ния претерпе́вшую и томи́теля посра́мльшую./ С не́юже вся ны помина́й, ве́рою соверша́ющия па́мять ва́шу.</p>
				<p>
					<style>Сла́ва, и ны́не,</style>
					<style>Богоро́дичен:</style>
				</p>
				<p>Недомы́сленно и непостижи́мо е́сть, Влады́чице Богора́дованная,/ е́же соде́ланное о Тебе́ стра́шное Бо́жие та́инство:/ и́бо Необыме́ннаго, заче́нши, родила́ еси́,/ пло́тию обложе́на от пречи́стых крове́й Твои́х,/ Его́же всегда́, Чи́стая, я́ко Сы́на Твоего́, моли́/ спасти́ся душа́м на́шим.</p>
				<p>
					<style>Крестобогоро́дичен:</style>
				</p>
				<p>Поно́сную, Ще́дре, сме́рть в распя́тии во́лею претерпе́л еси́,/ Тебе́ же ро́ждшая, Христе́, зря́щи, уязвля́шеся./ Ея́же мольба́ми за милосе́рдие ми́лости Твоея́,/ еди́не Преблаги́й Человеколю́бче Го́споди, уще́дри/ и спаси́ мир, взе́мляй ми́ра грехи́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Ду́ха облиста́ющия зари́ чи́стое се́рдце твое́/ всего́ светоза́рна тя, му́чениче, соде́лаша, усе́рдно зову́ща:/ сла́ва си́ле Твое́й, Го́споди.</p>
				<p>Истка́нную тя Боже́ственныя благода́ти свы́ше, Творе́ц облече́ нетле́нною ри́зою,/ непоро́чно соблю́дша те́ло, блаже́нне,/ и я́ко победи́теля венча́.</p>
				<p>До́блестию се́рдца оттря́сл еси́ сла́сти теле́сныя,/ добро́тою несравни́тельною Боже́ственною наслажда́емь,/ и, ра́дуяся, соверши́л еси́ муче́ния твоего́ по́двиг.</p>
				<p>Обожи́лася еси́ по прича́стию, страстоно́сице, Боготво́рнаго соедине́ния/ и в Небе́сныя всели́лася еси́ черто́ги, ра́дующися,/ я́ко непоро́чная неве́ста Влады́ки тва́ри.</p>
				<p>
					<style>Богоро́дичен: </style>Соблю́д Тя Де́ву, я́ко пре́жде рождества́,/ по рождестве́, Пречи́стая, из Тебе́ воплоти́ся недомы́сленный,/ Да́рию му́ченицу неве́сту Себе́ приводя́.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>Восхище́н ум от ве́щных творя́,/ вя́жемь, зло́бу вра́жию, страстоно́сче, разори́л еси́, блаже́нне.</p>
				<p>Чистоты́ рачи́тель быв свяще́ннейший,/ претвори́л еси́ де́вы огнепа́льную любо́вь ко Го́споду, прехва́льне.</p>
				<p>Пове́ржена зря и нога́ми спопира́ема мучи́теля,/ ра́дованною мы́слию Влады́ку, преблаже́нне, велича́л еси́.</p>
				<p>
					<style>Богоро́дичен: </style>Кто мо́жет Твое́ сказа́ти та́инство, о Всечи́стая!/ Бо́га Сло́ва, па́че ума́ бо и сло́ва, сугу́ба естество́м, родила́ еси́.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Пою́ща Влады́ку всех, приснопа́мятне,/ свет с Небесе́, всю́ду тя окружи́в, просвети́,/ заключе́на в те́мнейшей хра́мине, Хриса́нфе.</p>
				<p>Рим тя, муче́нием честны́м сла́вимаго, златови́дну я́коже звезду́, стяжа́в, му́чениче,/ украша́ется по́двиги и Боже́ственными твои́ми, Хриса́нфе, чудесы́.</p>
				<p>Красна́, преудо́брена же и пресла́вна, му́ченице Да́рия де́ва,/ показа́вшися Сло́ву красне́йшему,/ уневе́стилася еси́ боле́зньми вся́кими теле́сными.</p>
				<p>
					<style>Богоро́дичен: </style>Мла́да Тя я́ко Де́тища Де́ва ро́ди, Преве́чнаго Сло́ва,/ Его́же жела́юще, отрокови́цы/ Се́ю в след Тебе́, всех Царю́, неве́стнически приведо́шася.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В пещи́ авраа́мстии о́троцы перси́дстей/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Цвет му́чеников златови́ден ты был еси́,/ собо́р же страда́льцев приве́л еси́ Христу́/ Боже́ственными словесы́ твои́ми и чудесы́, му́чениче Богоприя́тне,/ с ни́миже ве́рно тя ны́не ублажа́ем.</p>
				<p>В хлеви́не скве́рней затворе́на, на́га тя, блаже́нне,/ Боже́ственными благово́нии, сла́вою светови́дною Иису́с просвеща́ет,/ Его́же чи́стою мы́слию, всему́дре, возлюби́л еси́.</p>
				<p>Зве́ря храни́теля тебе́ де́вства Христо́с посла́,/ па́губу нечести́вых отгоня́ща я́ве, песнопою́щей тебе́, всехва́льная:/ благослове́н еси́ в хра́ме сла́вы Твоея́, Го́споди.</p>
				<p>
					<style>Богоро́дичен: </style>По существу́ Боже́ственному Сый неопи́сан,/ в не́дрех Твои́х, Де́во, бы́сть по нам пло́тию опису́емь./ Благослове́на Ты в жена́х еси́, Пренепоро́чная Влады́чице.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ру́це распросте́р, Дании́л/ льво́в зия́ния в ро́ве затче́,/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Тве́рдым, блаже́нне, по́мыслом проти́вяся суему́дренному,/ строга́ния претерпе́л еси́ теле́сная/ и, свеща́ми опаля́емь, неопали́мь пребы́л еси́, со о́троки воспева́я, Хриса́нфе:/ благослови́те, вся дела́ Госпо́дня, Го́спода.</p>
				<p>Прему́дростию укра́шен Христо́вою, обуи́л еси́ нему́дрых шата́ние,/ и ум льсти́ваго посрами́л еси́, Е́ву прельсти́вшаго,/ плени́в благоче́стно сего́ ору́жие, му́дре,/ и приве́л еси́ неве́сту Бо́гу, избра́нну ве́ры ра́ди.</p>
				<p>Едине́нием души́ плотска́го избежа́сте совокупле́ния,/ чи́стыя сосу́ды Вседержи́теля яви́стеся/ и в храм принесо́стеся Небе́сный, страда́льцы, вопию́ще Христу́:/ благослови́те, вся дела́ Госпо́дня, Го́спода.</p>
				<p>Во́лею Бо́жиею плотски́я стра́сти удержа́вше,/ о́гнь испепели́ша мук Хриса́нф и Да́рия росо́ю Ду́ха/ и венце́в жи́зни улучи́ша, пою́ще:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен: </style>Я́ко ши́пок посреди́ те́рния жите́йскаго, Пречи́стая,/ Бог обре́т Тя, нескве́рную,/ всели́ся во утро́бу Твою́ чи́стую/ и благово́ния та́инственнаго мир испо́лни, взыва́ющий:/ благослови́те, вся дела́ Госпо́дня, Го́спода.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя го́ры Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́,/ тем, веселя́щеся, Тя, Богоро́дице, велича́ем.</emphasis>
				</p>
				<p>Священносло́вящу Боже́ственная,/ Боже́ственное во́инство тебе́ приложи́ся, ле́сти скве́рныя изба́влься,/ и мече́м непоро́чныя же́ртвы нас ра́ди, я́ко овча́ти,/ му́ченицы Поже́ршемуся принесо́шася.</p>
				<p>Яви́стеся посреди́ звере́й, я́коже а́гнцы, страстоте́рпцы,/ воплоще́ние пропове́дающе Боже́ственное Излия́вшагося да́же и до пло́ти,/ и боле́зньми неболе́зненную кончи́ну Боже́ственне насле́довасте.</p>
				<p>Дне́сь све́тло пра́здновати всяк град же и страну́ Рим созыва́ет град/ Боже́ственныя стра́сти и боре́ния,/ я́ко всечрежде́ние невеще́ственное, предлага́ющий вас, святи́и.</p>
				<p>Взя́ти бы́сте к безме́рней сла́ве, Хриса́нфе му́чениче и Да́рие,/ и вседержи́тельному Сло́ву, венцено́сцы, вку́пе предстоите́, о нас моля́щеся,/ блажа́щих вас всегда́.</p>
				<p>
					<style>Богоро́дичен: </style>Трепе́щет по́мысл и се́рдце, помышля́юще Твое́ рождество́ недомы́слимое, Отрокови́це:/ Бо́га бо Сло́ва чревоноси́ла еси́,/ избавля́ющего Тобо́ю вся́кия ну́жды чту́щия Тя.
				</p>
			</section>
			<section>
				<title>
					<p>Святы́е му́ченики Хриса́нф и Да́рия </p>
				</title>
				<p>Святые мученики Хрисанф и Дария пострадали во второй половине III века, в период массовых гонений на христиан (268–284). В это время христианство проникало все глубже во все слои греко-римского общества. К его наиболее образованной части принадлежали святые мученики Хрисанф и Дария.</p>
				<p>Хрисанф родился в знатной греческой семье в Александрии. В отроческие годы он был привезен в Рим своим отцом Полемием, который надеялся дать сыну возможно лучшее образование. В Риме Полемия встретили приветливо и, по свидетельству агиографа, «почтили сенаторским местом». Юный Хрисанф прилежно изучал философию, но не находил в ней ответа на многие вопросы. Когда же он прочел, книги Евангельские и послания святых апостолов, то понял, что обрел желанное — знание смысла жизни и веру в Бога. Хрисанф стал искать христианского наставника. Ему указали на пресвитера Карпофора, знатока Священного Писания, жившего в уединении в горах. Хрисанф часто его посещал, и Карпофор наставлял юношу в истинах веры Христовой. Через несколько месяцев Карпофор крестил его. Святой Хрисанф настолько утвердился в вере, что стал вскоре сам проповедовать Евангелие.</p>
				<p>Именитые граждане Рима были обеспокоены этим и явились к Полемию с жалобой на сына. Полемий заключил сына в темный и сырой подвал, повелев приносить ему скудную еду раз в день. Святой Хрисанф спокойно принял наказание, увидев в этом для себя новую и благодетельную школу: обучение пощению и лишениям жизни христианской. Родственники и знакомые объяснили Полемию, что христиане с радостью принимают тяготы и муки, перенесенные имени Христова ради. Они пояснили, что от христианства гораздо лучше отвращают всевозможные удобства и удовольствия. Полемий так и поступил: отделал для святого Хрисанфа новые комнаты в доме и, отобрав из своей прислуги самых красивых девиц, отправил их на половину сына, чтобы соблазнить его. На половину святого Хрисанфа присылались лучшие вина и кушанья; девицы старались: пели любовные песни, говорили бесстыдные слова, заигрывали с юношей — но тщетно.</p>
				<p>Святой Хрисанф отверг все эти соблазны, как подобает христианину. Он не касался ни яств, ни напитков, отстранялся от прикосновений девиц, сладострастные слова пропускал мимо ушей, даже спать лег не в своей постели, а на полу. Но главным его щитом была непрестанная молитва к Господу, ибо только силой Божией укрощается плоть и соблюдается чистота. Помогал ему и пример библейского Иосифа в истории с женой Потифара (<a xlink:href="https://azbyka.ru/biblia/?Gen.39&amp;c~r&amp;rus">Быт. 39</a>).</p>
				<p>С огорчением узнал об этом Полемий, но его успокоили, дав совет обручить Хрисанфа с девушкой образованной и разумной, которая склонит его к нормальному брачному сожительству. Полемию указали на Дарию, жрицу при храме Минервы, девушку весьма красивую и разумную, обученную философии и риторике.</p>
				<p>Дария согласилась. Ее с честью привели в дом Полемия, осыпали богатыми подарками и ввели в спальню святого Хрисанфа. Дария заговорила со своим женихом просто и серьезно, рассказала об огорчении его отца и о том, что она согласилась стать его женой. Святой Хрисанф выслушал ее речь внимательно и сам обратился к ней с проповедью. Он предложил ей снискать вечную любовь Царя Небесного, взамен временной и земной, плотской любви молодого человека, и так же украсить сердце добродетелями, как теперь она украшена драгоценностями.</p>
				<p>Между ними завязался спор о вере и языческом суеверии. Святой Хрисанф указал на безнравственность языческих божеств: Крона, поедавшего своих детей; Зевса (Юпитера), погрязшего в любодействах и убийствах; распутного и пьяного Диониса (Бахуса) и других. Если таковы «боги», то каковы же будут подражающие им люди? С этим и Дария не спорила, но привела аллегорическое толкование языческих мифов: Крон — аллегорический образ времени, Зевс — зноя, рождающего грозы, Гера — оздуха, Афродита — огня, Посейдон — моря, Деметра — земли. Святой Хрисанф возразил: зачем же почитать человекоподобный образ земли, а не самую землю? Но если бы земля была богиней, то подавала бы плоды без всякого труда со стороны земледельца; также и в море не плавают без весел; даже для ловли рыбы прилагается труд. Значит, почести воздавать следует не стихиям, но их творцу — Богу, ведь и учащиеся почитают не книжки и записи, но авторов книг и своих учителей.</p>
				<p>Беседа кончилась торжеством Хрисанфа и добровольным согласием Дарий стать христианкой, а со святым Хрисанфом жить в безбрачном супружестве. Полемию они ничего не открыли. Он же, обрадованный, утвердил сына наследником всего имения, а спустя недолгое время по воле Божией скончался.</p>
				<p>Так для святых Хрисанфа и Дарий началась новая, деятельная жизнь во Христе. Дария в совершенстве изучила книги христианские, усовершенствовалась в личном подвиге благочестия и приняла Святое Крещение. Святые Хрисанф и Дария неустанно проповедовали Христа в своем кругу. Обращенных они склоняли к безбрачной жизни, чтобы те могли всецело посвятить себя Богу. Дом их уподобился монастырю, на мужской и женской половине которого были настоятелями святые Хрисанф и Дария.</p>
				<p>Прошло некоторое время. К градоначальнику Келерину стали поступать жалобы на святых Хрисанфа и Дарию, что они проповедуют безбрачие. Келерин велел пытать святых Хрисанфа и Дарию до тех пор, пока они не принесут жертвы языческим богам, то есть не отрекутся от Христа. Мучительные пытки не смогли поколебать мужества исповедников Христовых, которым помогал Бог.</p>
				<p>Чудеса, ими совершенные, вначале пытались приписать колдовству. Наконец трибун (высокий воинский чин) Клавдий, руководивший пыткой святого Хрисанфа, велел прекратить пытку и сам объявил вслух, что всего этого никакое чародейство (а он «укротил» в свое время многих чародеев) не выдержало бы. Значит, здесь действует сила не человеческая, но Божия. «Что же нам делать?» — продолжал Клавдий и сам себе отвечал: «Только одно: припасть к ногам этого человека Божия и просить его простить нас за все зло, ему причиненное, и чтобы примирил он нас с Богом своим Всесильным и привел к Нему и нас». И уверовал сам Клавдий, и Илария, жена его, и два сына их, Ясон и Мавр, и весь их дом. Также и воины, мучившие Хрисанфа, просили крещения и также приняли христианство вместе со всеми своими домашними.</p>
				<p>Об этом немедленно донесли императору. В то время в Риме узурпировал императорскую власть некий Кар (282–283) вместе со своими сыновьями Карином (283–285) и Нумерианом (283–284). Сам Кар в то время воевал в Персии, старшего сына послал защищать Галлию от набегов германцев, а младшего оставил в Риме. По приказу Нумериана Клавдий был утоплен, а сыновья его обезглавлены. Христиане тайно взяли тела убитых мучеников Ясона и Мавра и перенесли их в каменный гроб. Мать убитых Илария часто приходила к гробу, молилась и плакала. Когда ее выследили и схватили, она просила лишь докончить молитву. И обратилась ко Господу, моля Христа взять ее и соединить с сыновьями. Произнеся последнее слово, Илария пала бездыханной. Стража отступилась, оставив тело Иларии у гроба ее сыновей, рядом с которыми она и была погребена верными служанками.</p>
				<p>Тем временем Нумериан приказал схватить святых Хрисанфа и Дарию. Хрисанфа бросили в клоаку, куда сходили все городские нечистоты, а святую Дарию отвели в публичный дом.</p>
				<p>Но Бог помогал им. Святого Хрисанфа окружил Небесный свет и благоухание. Святую Дарию охранял сбежавший из зверинца лев. Он валил на землю тех, кто пытался осквернить святую Дарию, но оставлял их живыми и позволял выйти на волю. Тогда градоначальник Келерин велел поджечь здание, где находилась святая Дария со львом.</p>
				<p>Святая Дария отпустила льва, и он беспрепятственно вышел, прошел город и удалился в безлюдные места.</p>
				<p>Святые Хрисанф и Дария вновь были истязуемы, но пытка не дала результатов. Нумериан приказал вывести их из города и невдалеке от Рима сбросить в глубокий ров. Заживо засыпанные землей, святые Хрисанф и Дария приняли мученический венец († 283).</p>
				<p>К месту их погребения стекались христиане. Чтя память мучеников, они совершали богослужения и молились на этом месте, прославленном вскоре многими исцелениями и другими знамениями милости Божией. Некоторые оставались для молитвы в соседней пещере. Узнав об этом, Нумериан приказал завалить и засыпать вход в пещеру. При этом погибло несколько христиан, из которых известны по именам пресвитер Диодор и диакон Мариан († ок. 283–284). Их память совершается вместе с памятью святых Хрисанфа и Дарии.</p>
			</section>
			<section>
				<title>
					<p>Пра́зднование Пресвяте́й Влады́чице на́шей Богоро́дице ра́ди ико́ны Ея́ Смоле́нския, имену́емыя «Умиле́ние»</p>
				</title>
				<p>
					<style>Тропа́рь, глас 4:</style>
				</p>
				<p>Богора́дованная Влады́чице,/ Препросла́вленная Ма́ти щедро́т и человеколю́бия,/ Всеми́лостивая о всем ми́ре Хода́таице!/ Приле́жно, раби́ Твои́, к Боже́ственному предста́тельству прибега́юще/ и пречу́дному о́бразу Твоему́ со умиле́нием припа́дающе, мо́лимся:/ моли́тву те́плую к Сы́ну Твоему́ и Бо́гу на́шему сотвори́,/ о Всепе́тая Цари́це Богоро́дице,/ да вся́ких боле́зней и печа́лей нас Тебе́ ра́ди изба́вит/ и от грехо́в вся́ких свободи́т,/ Ца́рствия Своего́ Небе́снаго насле́дники ны пока́жет,/ ве́лие бо неизрече́нное, я́ко Ма́ти, и́маши дерзнове́ние к Нему́/ и вся мо́жеши,/ Еди́на во ве́ки Преблагослове́нная.</p>
				<p>
					<style>Ин тропа́рь, глас 4:</style>
				</p>
				<p>К Богоро́дице со умиле́нием припаде́м/ вси, греха́ми обремене́ннии,/ чудотво́рную ико́ну умиле́ния облобыза́юще/ и вопию́ще со слеза́ми:/ Влады́чице, приими́ моле́ние недосто́йных раб Твои́х/ и пода́ждь нам, прося́щим,/ ве́лию Твою́ ми́лость.</p>
			</section>
			<section>
				<title>
					<p>Смоленская ико́на Бо́жией Ма́тери, имену́емая «Умиле́ние»</p>
				</title>
				<p>Смоленская икона Божией Матери, именуемая «Умиление» явилась в 1103 году в Смоленске. Известна другая Смоленская икона «Умиление» из местечка Окопы (под Смоленском). Эта икона находилась в лагере русских войск воеводы Шеина, удерживавших в течение 20 месяцев (1611–1613) польских захватчиков от разграбления Смоленска.</p>
			</section>
			<section>
				<title>
					<p>Преподо́бнаго Инноке́нтия Коме́льскаго, Во́логодскаго</p>
				</title>
				<p>
					<style>Тропа́рь глас 3:</style>
				</p>
				<p>От ю́ности сосу́д избра́нен был еси́/ и в житии́ Бо́гу послужи́л еси́,/ и́ноков наста́вниче Инноке́нтие,/ потща́лся еси́ ху́ждшее покори́ти лу́чшему,/ те́мже и стра́сти умертви́в,/ возвы́сился еси́ к зре́нию красоты́ несозда́нныя,/ в Бо́зе Ему́же предстои́ши,/ моли́, о́тче, Христа́ Бо́га спасти́ся душа́м на́шим.</p>
				<p>
					<style>Ин тропа́рь, глас 4:</style>
				</p>
				<p>От ю́ности своея́ ве́сь Бо́гу поработи́лся еси́, блаже́нне,/ Того́ ра́ди любве́ оте́чество и род оста́вил еси́,/ и, в пусты́ню всели́вся,/ в ней жесто́кое житие́ показа́л еси́,/ и чуде́с дарова́ния от Го́спода прия́л еси́,/ преподо́бне Инноке́нтие,/ моли́ Христа́ Бо́га спасти́ся душа́м на́шим.</p>
				<p>
					<style>Конда́к, глас 8:</style>
				</p>
				<p>Ми́ра и сро́дник удали́вся,/ в пусты́ни неуста́нною моли́твою Бо́гу угоди́л еси́/ и в по́двизе жития́, о́тче, просия́л еси́,/ помина́й нас, чту́щих усе́рдно па́мять твою́, да зове́м ти:/ ра́дуйся, Инноке́нтие преподо́бне.</p>
				<p>
					<style>Ин конда́к, глас 4:</style>
				</p>
				<p>Оте́чества, преподо́бне, удали́вся/ и всели́вся в пусты́ню,/ та́мо жесто́кое житие́ показа́л еси́ и мно́гих люде́й житие́м свои́м удиви́л еси́./ Поми́луй нас, чту́щих па́мять твою́, да зове́м ти:/ ра́дуйся, преподо́бне Инноке́нтие, о́тче наш.</p>
			</section>
			<section>
				<title>
					<p>Преподо́бный Инноке́нтий Комельский </p>
				</title>
				<p>Преподобный Иннокентий Комельский входит в сонм тех святых, чья жизнь и подвиги связаны с Вологодским краем.</p>
				<p>Точная дата и место его рождения неизвестны. Преподобный Иннокентий Комельский происходил из боярского рода Охлябиных и состоял в родстве с князьями Хворостиниными. Монашество он принял в Кирилло-Белозерском монастыре, но о том, в каком возрасте был пострижен, предание умалчивает.</p>
				<p>Духовным наставником преподобного Иннокентия стал один из самых образованных иноков того времени преподобный Нил Сорский († 1508, память 7 мая), принадлежавший к знатной фамилии бояр Майковых.</p>
				<p>Ко времени встречи с преподобным Иннокентием он был еще мало известен, но уже являл собой духовно одаренного, преуспевшего в умном делании подвижника.</p>
				<p>Преподобный Иннокентий, старавшийся во всем подражать своему учителю, стал его любимым учеником, другом и единомышленником.</p>
				<p>Вместе они отправились в паломничество по святым местам. Несколько лет провели на Афоне и в Константинополе, изучая творения святых отцов, знакомясь с жизнью монастырей на православном Востоке.</p>
				<p>Обогащенные духовной мудростью и воодушевленные подвижничеством великих пустынножителей, паломники вернулись в родные места. К тому времени Кирилло-Белозерская обитель превратилась в многолюдный монастырь. Тяготясь этим, преподобные Нил и Иннокентий поселились в уединенной келье за монастырской стеной, вблизи прославленного чудесами гроба первого Белозерского игумена. Через некоторое время они оставили монастырь.</p>
				<p>Уйдя в девственный лес, подвижники остановились на заболоченной реке Сорке, водрузили крест и соорудили две келлии, причем на таком расстоянии, чтобы можно было подавать друг другу голос.</p>
				<p>В этом скиту сподвижники продолжали изучать Божественное Писание и творения святых отцов, сверяя по ним свою духовную жизнь. Впоследствии к ним присоединились и другие иноки, так что образовалась обитель из иеромонаха, иеродиакона и двенадцати старцев. Каждый из них трудился и молился в своей келлии. В воскресные и праздничные дни братия собирались в храме, построенном ими.</p>
				<p>Церковный устав скита отличался строгостью. Всенощное бдение в полном смысле продолжалось всю ночь, за каждой кафизмой читались отрывки из святоотеческих писаний, а в субботу в братской усыпальнице совершались панихиды по усопшим.</p>
				<p>Чтобы дать братии правильное руководство в келейной жизни и главное — в борьбе с самыми тонкими помыслами, преподобный Нил, обобщив многовековой опыт молитвенного делания великих подвижников, написал «Устав скитского жития» («Предание о жительстве скитском»).</p>
				<p>Преподобный Иннокентий, ревностно следуя наставлениям своего мудрого учителя, достиг такой высоты духовной зрелости, что по решению преподобного Нила должен был сам стать наставником других.</p>
				<p>Благословляя своего сподвижника, прозорливый старец сказал: «Иди на Нурму: Бог тя имать прославити тамо и твоя обитель будет обща...»</p>
				<p>Не предполагал преподобный Иннокентий, что когда-нибудь ему придется покинуть скит, но смиренно последовал словам наставника, как указанию Промысла.</p>
				<p>Преподобный Иннокентий поселился в Комельском лесу около 1491 года.</p>
				<p>В то время вся южная часть Вологодского края была покрыта сплошными лесами, рассекаемыми течением рек Комелы, Нурмы, Еды и множества безымянных речек и ручьев, которые делали эти места заболоченными.</p>
				<p>Но именно сюда, начиная с XIV века, стали устремляться русские подвижники. Первым проложил дорогу в Комельский лес преподобный Димитрий Прилуцкий, позднее — преподобные Сильвестр Обнорский, Сергий Нуромский, Павел Обнорский. В этом ряду северных святых преподобный Иннокентий занял достойное место.</p>
				<p>В 70 км от Вологды и в 10 км от реки Нурмы на реке Еде воздвиг он себе уединенную келлию. Но недолго пришлось пребывать отшельнику в одиночестве. Один за другим стали приходить к нему искавшие идти по узкому пути спасения. Преподобный Иннокентий всех принимал с любовью.</p>
				<p>Преподобный Нил направил своему любимому ученику дошедшее до нас послание, в котором наставлял его исполнять заповеди Господни, неустанно молиться, подражать житию святых, хранить их предание и учить тому же братию.</p>
				<p>Вначале преподобный Иннокентий ввел устав по образцу Сорского скита, но по мере того, как число приходящих к нему умножалось, им был принят общежительный устав, отличавшийся особой строгостью.</p>
				<p>Под руководством преподобного Иннокентия братия построили храм во имя святого Иоанна Предтечи, Крестителя Господня. Руководствуясь уроками своего учителя, преподобный Иннокентий любил наставлять иноков словами из святоотеческих писаний, особенно из творений святителя Иоанна Златоуста, преподобных Симеона Нового Богослова, Антония Великого.</p>
				<p>Равнодушный к мирским благам и потребностям тела, всегда довольствовавшийся малым и никогда не просивший вкладов даже на устройство храма, преподобный Иннокентий тридцать лет руководил братией.</p>
				<p>Предчувствуя близость смерти, преподобный написал духовное завещание, которое должно было служить руководством для иноков и после его кончины: «Се аз убогий инок Иннокентий написал есмя сий завет, аще кому повелит Бог жити в пустыни нашей. Прежде всех о сем молю.вас, Господа ради, поминайте мене грещнаго во святых молитвах своих. Аз вам отцем и братиям нашим зельне челом бью. Сие же завещеваю, ежебы промежду вами брани не было, но любовь, яже о Христе и мир духовный посреде вас.. А<style>еже</style> како пребывати в пустыни нашей молитве во веки и како питатися и когда подобает исходити потребы ради в благословенно время на рукоделие и о прочем, сия вся вчинена суть в писании господина и учителя моего отца Нила, и яже написана в сей книзе. Сего ради аз вскоре притекох и понеже тамо обрящеши вся, яже благоугодна суть Богови»,</p>
				<p>Точный год преставления преподобного Иннокентия Комельского не известен. Из наиболее вероятных дат, по одним источникам — 19 марта 1511 года, по другим — 19 марта 1522 года. В 1538 году на Иннокентиеву пустынь неожиданно напали казанские татары, сожгли церковь и келлии, убили старцев и многих взяли в плен. Но вскоре монастырь был возобновлен и просуществовал до XVIII века, после чего был превращен в приходскую церковь, в которой покоились под спудом мощи преподобного Иннокентия.</p>
			</section>
		</section>
		<section>
			<title>
				<p>20-й де́нь</p>
			</title>
			<section>
				<title>
					<p>Преподо́бных оте́ц на́ших, во оби́тели свята́го Са́ввы убие́нных</p>
				</title>
				<p>
					<style>Стихи́ры, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Жела́ний кра́йнейшему/ до конца́ прилежа́ще,/ жите́йский красоты́, преподо́бнии,/ я́ко уме́ты, вся вмени́сте/ и еди́на пребыва́ющая/ бде́нием и моли́твами,/ дожде́м же и ва́ром стяжа́сте,/ единожи́теле вку́пе бы́вше,/ согра́ждане А́нгелом яви́стеся благода́тию.</p>
				<p>И дреко́лием бие́ми,/ и ка́мением намета́еми,/ и ору́жии разсека́еми,/ единомы́слия не разруши́сте, му́ченицы,/ любо́вию свя́заннии/ и жела́нием бра́тским,/ но, вку́пе умерщвля́еми/ и разсека́еми на у́ды, страстоте́рпцы,/ на, трапе́зе положи́стеся Боже́ственней,/ я́ко же́ртвы непоро́чныя.</p>
				<p>И огне́м изнуря́еми,/ и удавле́нием стяга́еми,/ ду́ши преда́сте, я́ко непоро́чныя же́ртвы,/ му́ченицы сла́внии,/ в ру́це Всецаря́,/ и совокупи́стеся с ли́ки безпло́тных сил,/ ве́чнующую насле́довасте сла́ву./ Е́йже причасти́тися вас восхваля́ющим/ непреста́нно моли́теся.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Покая́ния изря́дное/ и спаси́тельное врачевство́,/ Я́же Бо́га ро́ждшая, Спа́са моего́,/ и слез то́ки,/ и часа́ по́мысл гро́знаго и стра́шнаго,/ и Суда́ неумы́тнаго/ Ты ми да́руй избежа́ти моли́твами Твои́ми,/ о Де́во! муче́ния тре́петнаго,/ и Боже́ственную получи́ти благода́ть.</p>
				<p>
					<style>Крестобогоро́дичен.</style>
					<style>Подо́бен то́йже:</style>
				</p>
				<p>На Кресте́ Тя я́ко узре́/ пригвожде́на, Го́споди,/ А́гница и Ма́ти Твоя́ дивля́шеся/ и — что виде́ние сие́, — взыва́ше, —/ Сы́не вожделе́ние?/ Сия́ Тебе́ непокори́вый собо́р воздаде́ беззако́нный,/ и́же мно́гих Твои́х чуде́с наслади́выйся./ Но сла́ва неизглаго́ланному/ соше́ствию Твоему́, Влады́ко.</p>
				<p>
					<style>Кано́н, его́же краегране́сие:</style> Пе́сньми сла́влю му́ченики единонра́вныя. 
					<style>Творе́ние кир Стефа́на Савваи́та. Глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Пе́снь возсле́м, лю́дие,/ чу́дному Бо́гу на́шему,/ свободи́вшему Изра́иля от рабо́ты,/ пе́снь побе́дную пою́ще и вопию́ще:/ пои́м Тебе́, Еди́ному Влады́це.</emphasis>
				</p>
				<p>Пе́сньми Боговенча́нное мно́жество свяще́нных му́ченик Твои́х жела́ющему похвали́ти, Христе́,/ с Небесе́ пода́ждь ми свет ра́зума сих мольба́ми,/ да воспою́ Боговеща́нную пе́снь.</p>
				<p>Скве́рну отверго́сте пло́ти и ду́ха, пребога́тии,/ ми́ра смертоно́сных сласте́й избе́гше,/ равноа́нгельное же житие́ пожи́вше, в Вы́шнее преидо́сте жили́ще.</p>
				<p>Зако́ном ду́ха я́ве у́ды упра́вивше ва́ша и чу́вства,/ хра́мы освяще́нны Бо́гу показа́стеся, му́ченицы Богоно́снии,/ в вас бо Христо́с водвори́ся.</p>
				<p>Бога́тство, тли́мое на земли́, оста́вльше, святи́и,/ и кра́сная жития́, я́ко сон, презре́вше, Христу́ угоди́вше,/ недви́жимое ца́рство ны́не восприя́ете.</p>
				<p>
					<style>Богоро́дичен: </style>Ле́ствица яви́лася еси́ мы́сленная, ю́же Иа́ков ви́де избра́нный Бо́жий,/ из нея́же неизрече́нным сло́вом про́йде Безпло́тный,/ пло́ть непрело́жно быв па́че сло́ва из Тебе́, Богоро́дице.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
				</p>
				<p>Освяти́вше все ва́ше, му́ченицы, житие́,/ нескве́рно вои́стинну всеви́дящему Бо́гу принесо́сте всесожже́ния Боже́ственна са́ми себе́/ и соверше́нныя венцы́ прия́сте.</p>
				<p>Са́ввы Богоно́снаго я́ко ученицы́ и́скренний,/ е́же кроме́ пли́щев возжела́вше отше́ствие,/ невозвра́тно стезе́ю приско́рбною ше́ствующе,/ к жи́зни достиго́сте безконе́чней.</p>
				<p>Возде́лавше се́мя, е́же в вас, преподо́бнии, все́янное сло́во,/ и сле́зными то́ки оби́льно напои́вше,/ стори́чествующий клас Бо́гу принесо́сте, плодоноси́вше.</p>
				<p>
					<style>Богоро́дичен: </style>Всели́вся в Де́ву пло́тски, Го́споди,/ яви́лся еси́ челове́ком, я́коже подоба́ше зре́ти Тя,/ Ю́же и показа́л еси́ я́ко и́стинную Богоро́дицу/ и ве́рным по́мощь, еди́не Человеколю́бче.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен:</style> Повеле́нное та́йно:
				</p>
				<p>Воздержа́нием страсте́й огнепа́льныя умертви́вше зра́ки и двиза́ния, по́стницы Богоприя́тнии,/ после́дующе стопа́м вся созда́вшему еди́ному Бо́гу,/ я́коже прия́тна же́ртва, жива́ и освяще́нна,/ принесо́стеся заколе́нием рук ва́рварских,/ бие́ми, закала́еми и ну́ждно пресека́еми.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Богора́дованная, Чи́стая, благослове́нная,/ за милосе́рдие щедро́т из Тебе́ ро́ждшагося/ с Вы́шними си́лами и Арха́нгелы и со все́ми безпло́тными о нас моли́ непреста́нно,/ да́ти нам пре́жде конца́ проще́ние,/ и очище́ние грехо́в, и жития́ исправле́ние,/ я́ко да обря́щем ми́лость.</p>
				<p>
					<style>Крестобогоро́дичен:</style>
				</p>
				<p>Сы́на Твоего́ и Бо́га Кресто́м, Де́во, сохраня́емы при́сно,/ де́монския прило́ги и ко́зни побежда́ем,/ су́щую Богоро́дицу Тя вои́стинну воспева́юще,/ и любо́вию, вси ро́ди, блажи́м, Пречи́стая, я́коже прорекла́ еси́./ Те́мже согреше́ний на́ших оставле́ние моли́твами Твои́ми да́руй.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Всел еси́ на ко́ни, апо́столы Твоя́, Го́споди,/ и прия́л еси́ рука́ма Твои́ма узды́ их,/ и спасе́ние бы́сть ежде́ние Твое́/ ве́рно пою́щим:/ Сла́ва си́ле Твое́й, Го́споди.</emphasis>
				</p>
				<p>В пусты́ни безво́дней терпя́щия зря враг,/ доброде́тельми же разли́чными крася́щияся, непобеди́мыя му́ченики,/ распаля́шеся лю́те, за́вистию обложе́н, и на ополче́ние гото́вляшеся.</p>
				<p>Укорени́в пре́лесть во свои́х ему́ ученице́х/ на другдру́жное уби́йство поуча́ше ва́рварская коле́на змий лука́вый,/ и́миже из пусты́ни изгна́ти преподо́бныя тща́шеся.</p>
				<p>Свере́по и́же окре́стныя объе́м, я́коже возжеле́,/ отгна́ти у́бо сия́ не возмо́же непобеди́мыя, пра́ведных сопротивобо́рец,/ побежде́н же быв неви́димо, окоявле́нне вооружи́ся.</p>
				<p>Я́да и неи́стовства испо́лнен,/ устреми́ся со ору́жники злонача́льник, зверови́дно же блаже́нным натече́/ и ра́нами нестерпи́мыми кро́вныя пото́ки излия́.</p>
				<p>Теку́щаго истя́зоваху вещества́, зла́та тле́ннаго сокро́вища,/ и́же на земли́ упова́ния утве́рждшии,/ до́блии же, на Небеса́ поло́жше упова́ния, вопия́ху:/ Сла́ва си́ле Твое́й, Го́споди.</p>
				<p>Я́коже зве́рие, дреко́льми неми́лостивно,/ и мечи́ преподо́бныя, и ка́мением ураня́ху,/ своя́ старе́йшины сказа́ти веля́ще,/ но пребыва́ху вси, зако́ном любве́ утвержда́еми.</p>
				<p>
					<style>Богоро́дичен: </style>Де́во и Ма́ти, Ты — апо́столов удобре́ние,/ и му́чеников святы́х утвержде́ние,/ и преподо́бных похвала́ же и спасе́ние, ве́рно сладкопою́щих:/ Сла́ва си́ле Твое́й.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Вску́ю мя отри́нул еси́/ от лица́ Твоего́, Све́те незаходи́мый?/ и покры́ла мя е́сть чужда́я тьма́, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Научи́вшеся любве́, Спа́се, сою́зу соверше́ния преподо́бнии/ и, наказа́ ни Тобо́ю, ду́ши положи́ша по свои́х друзе́х,/ Твои́м па́че челове́ков во́льным страсте́й подо́бящеся.</p>
				<p>Вельми́ па́че естества́ пло́тию во́лею рожде́йся, Христе́,/ повеле́нием Твои́м сме́рти яви́шася держа́внее,/ и́бо, Твои́м составля́ющеся зако́ном,/ умре́ти по друзе́х благохва́льно Богому́дрии тща́хуся.</p>
				<p>Окропи́вше иссо́пом креще́ния мы́сленным ду́ши,/ ва́шими же а́бие окропи́стеся кровьми́, преподо́бнии,/ во стремле́нии же огня́, я́ко зла́то, искуси́вшеся,/ прия́тна бы́сте же́ртва благово́нна Бо́гу.</p>
				<p>
					<style>Богоро́дичен: </style>Ма́тернее дерзнове́ние е́же к Сы́ну Твоему́ стяжа́вши, Пречи́стая,/ сро́днаго промышле́ния на́шего не пре́зри, мо́лимся,/ я́ко Тя и еди́ну христиа́не во Влады́це очище́ние ми́лостивно предлага́ем.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>К могу́щему мя спасти́ Го́споду/ из глубины́ грехо́вныя возопи́х,/ и от тли возведе́ живо́т мой,/ я́ко Человеколю́бец.</emphasis>
				</p>
				<p>Преще́ний ва́рварских не убоя́шася уго́дницы Христо́вы,/ житие́ бо непреста́нным поуче́нием сме́ртным предста́виша.</p>
				<p>Мня́ще богате́ти, нестяжа́тели нечести́вии неща́дно му́чаху,/ и́же тле́нная у́бо пове́ргшия, стяжа́вшия же нетле́нная.</p>
				<p>Си́лою непобеди́мою оде́явшеся, Христо́вы страда́льцы/ победи́ша мы́сленныя лестцы́ и ва́рварская шата́ния.</p>
				<p>
					<style>Богоро́дичен: </style>Я́ко на о́блаце ле́гцем, прии́де на Тя ца́рствуяй Госпо́дь/ низложи́ти, Всенепоро́чная, еги́петская рукотворе́ния.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен:</style> Вознесы́йся:
				</p>
				<p>Земны́х и тле́нных наслажде́ние/ презре́вше я́ве, преблаже́ннии,/ пусты́нное житие́ изво́ливше,/ ми́ра же красне́йшее, и пи́щи вре́менныя возненави́девше,/ отону́дуже сподо́бистеся Небе́снаго Ца́рствия,/ с ли́ки му́ченик и по́стник веселя́щеся./ Те́мже, чту́ще па́мять ва́шу,/ вопие́м вам приле́жно:/ от бед нас, отцы́, изба́вите.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Халде́йския пе́щи/ всепа́губную си́лу угаси́вше/ о́бразом А́нгела снизше́дшаго,/ Зижди́телю ю́ноши взыва́ху:/ благослове́н еси́ и хва́льный, Бо́же оте́ц на́ших.</emphasis>
				</p>
				<p>Изнемого́ша вку́пе бра́ни проти́вных полко́в, ви́димых и неви́димых,/ в ра́нах зря́ще му́ченики, песносло́вящия:/ благослове́н еси́ и хва́льный, Бо́же оте́ц на́ших.</p>
				<p>Тебе́, Христу́, уневе́стившеся/ и жела́нием Твои́м уязвля́еми, еди́наго Су́щаго возлюби́ша,/ род, и оте́чество, и бога́тство отве́ргше, прибега́телие Твои́,/ о Изба́вителю, Бо́же оте́ц на́ших.</p>
				<p>Скверноуби́йство ва́рваров не претвори́ рачи́тели твоя́, Христе́, пусты́ннаго Богослуже́ния,/ убива́ющих бо те́ло не убоя́шася,/ Твоя́ держа́ще за́поведи, я́коже незы́блемое основа́ние.</p>
				<p>Все к Тебе́ преложи́вше от ми́ра жела́ние, Христе́,/ я́рость же то́кмо на грех вооружи́вше, Тебе́ угоди́ша,/ всему́дрым объе́мшеся по́мыслом, уго́дницы Твои́, Го́споди.</p>
				<p>Зако́н, Богопи́санный вну́трь на скрижа́лех серде́ц ва́ших, от Бо́га, му́ченицы, прие́мше,/ еди́наго в Тро́ице Бо́га пропове́дасте, Тому́ вопию́ще:/ благослове́н еси́ и хва́льный, Бо́же оте́ц на́ших.</p>
				<p>
					<style>Богоро́дичен: </style>Во све́те Госпо́дни ходя́щии,/ прииди́те, воспои́м Боже́ственную две́рь Царя́ ца́рствующих,/ Мари́ю, чи́стую Богоро́дицу вои́стинну,/ я́ко упова́ние душ на́ших.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Нече́стия орга́ны ину́ю пе́снь,/ благоче́стия же Боговеща́ннии поя́ху гу́сли:/ благослови́те, дела́ Госпо́дня, Христа́ во ве́ки.</emphasis>
				</p>
				<p>Небе́сным чино́м ревнова́вше,/ равноа́нгельни всено́щными стоя́нии во бде́ниих поя́ху:/ благослови́те, вся дела́ Госпо́дня, Христа́ во ве́ки.</p>
				<p>Крест взе́мше, Тебе́, Влады́це, после́доваша вседу́шно му́ченицы, пою́ще:/ благослови́те, вся дела́ Госпо́дня, Христа́ во ве́ки.</p>
				<p>Всенра́вно те́ло, и ду́шу, и дух очи́стивше,/ всесожже́ния Бо́гу принесо́стеся, во огни́ опали́вшеся, отцы́,/ Христа́ превознося́ще во вся ве́ки.</p>
				<p>
					<style>Тро́ичен:</style> Во двух ипоста́сех Тя бы́ти ху́лящии нераздели́маго да постыдя́тся,/ я́ко четвери́цу чту́щии:/ мы бо Тебе́ Еди́ному Боже́ственныя Тро́ицы покланя́емся.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бысть простра́ннейшее Небе́с/ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
				</p>
				<p>Разли́чно обна́жшеся по́стницы и победи́вше мироде́ржца ко́зни,/ посрами́ша му́жески я́ко страда́льцы ва́рварское озлобле́ние,/ сих претерпе́вше стремле́ния./ Те́мже и венцы́ сугу́быя от пра́веднаго Подвигополо́жника прия́ша.</p>
				<p>В верте́пах и пеще́рах, по́стнически жи́знь проходя́ще, блаже́ннии,/ в пеще́ре те́сней про́пасти затворе́ни бы́сте несве́тлей,/ обагре́ни кровьми́, жже́нием же огня́/ и и́же от ды́ма, лю́те па́рою смеша́емою, уда́влени бы́вше,/ победоно́сцы яви́стеся.</p>
				<p>Пое́м по́двиги па́че естества́, и́миже проти́ву греха́ пострада́сте,/ ю́ношески противоста́вше, я́ко Христо́вы во́ини сла́внии,/ и́бо победи́сте благосла́вно,/ и, ны́не предстоя́ще с чи́нми святы́х Всевысоча́йшему,/ нас помина́йте.</p>
				<p>С Са́ввою отце́м и наста́вником, я́ко и́скренняя ча́да, блаже́ннии,/ на Небесе́х заре́ю оде́яни трисия́нною,/ о нас моли́теся, соученице́х же и певце́х,/ мир дарова́ти о́бщий це́рквам и спасе́ние душа́м на́шим.</p>
				<p>
					<style>Богоро́дичен: </style>Отринове́нныя Небе́снаго жития́ и па́дшия окая́нно в сме́рть,/ па́ки нас, Ма́ти бы́вши Изба́вителя, воззва́ла еси́, Пречи́стая,/ и к пе́рвому па́ки тещи́ сподо́била еси́ оте́честву./ Те́мже Тя, Богома́ти, непреста́нно велича́ем.
				</p>
			</section>
			<section>
				<title>
					<p>Преподобные Иоа́нн, Се́ргий, Патри́кий и прочие, во оби́тели святого Са́ввы убиенные</p>
				</title>
				<p>В VIII веке окрестности Иерусалима подвергались частым нападениям кочевников сарацин.</p>
				<p>На шестой седмице Великого поста сарацины внезапно ворвались ночью в Лавру преподобного Саввы Освященного и потребовали отдать им все ценности. В монастыре, однако, не было ничего, кроме скудных запасов пищи и ветхой одежды. Получив такой ответ, сарацины стали убивать иноков Лавры, поражая их стрелами из луков. Тринадцать человек было убито и многие ранены. Сарацины подожгли монашеские келлии и намеревались поджечь храм, но, увидев вдали множество людей и решив, что это войско, посланное из Иерусалима, поспешили удалиться. После бегства насильников отец Фома, искусный врач, оказал помощь раненым.</p>
				<p>В Великий четверг, 20 марта 796 года, сарацины вновь напали на Лавру. Оставшиеся в живых были согнаны в храм и подверглись пыткам. От них добивались сведений о якобы спрятанных сокровищах. Варвары схватили блаженного Иоанна, совсем еще юного монаха, исполнявшего в обители послушание попечителя странников. Перерезав ему сухожилия и содрав кожу со спины, мученика умертвили, когда волокли его по камням с горы.</p>
				<p>Хранитель церковных сосудов, преподобный Сергий, пытался бежать, но был схвачен и обезглавлен. Нескольким монахам удалось скрыться вне обители, в пещере, но это заметил находившийся на горе страж и приказал всем выйти. Внутри пещеры преподобный Патрикий шепотом сказал братии: «Не бойтесь, я выйду, а вы сидите и молчите». Его отвели в лаврский храм, где находились плененные монахи. Сарацины потребовали с них выкуп в 4000 златниц и священные сосуды. Монахи не могли дать такого выкупа и отказались выдать священные сосуды. Тогда их перевели в пещеру, находившуюся в ограде монастыря, перед входом в которую развели костер. В пламя костра сарацины подбрасывали навоз, чтобы заключенные задыхались от смрадного дыма. Так погибло восемнадцать человек, в том числе преподобные Иоанн и Патрикий. Остальных сарацины продолжали истязать, однако, не добившись ничего, покинули монастырь.</p>
				<p>Поздно ночью в Великую пятницу скрывавшиеся в горах иноки вернулись в Лавру. Они снесли тела погибших в храм и в глубокой печали погребли их.</p>
				<p>Варвары, грабившие Лавру, были наказаны Богом, став жертвой внезапной болезни (вероятно, какой-то эпидемии).</p>
			</section>
			<section>
				<title>
					<p>Свята́го преподо́бному́ченика Евфроси́на, Синеезерскаго чудотво́рца</p>
				</title>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры на 8, глас 6:</style>
				</p>
				<p>Прииди́те, благове́рных люде́й мно́жества,/ све́тло пра́зднуим па́мять свята́го по́стника,/ прему́драго наста́вника,/ преподо́бнаго ста́рца Евфроси́на,/ чудотво́рца Синеезе́рскаго,/ с любо́вию вопию́ще к нему́:/ твои́ми моли́твами ко Христу́ Бо́гу/ от вся́кия ско́рби и беды́ изба́ви нас.</p>
				<p>Науче́н быв изде́тства любви́ ко Христу́/ от благочести́вых роди́телей твои́х,/ пресла́вне о́тче наш Евфроси́не,/ все житие́ твое́ на земли́ на служе́ние Бо́гу посвяти́л еси́,/ при кончи́не же твое́й му́ченическим венце́м увенча́лся еси́/ и всели́лся еси́ в Го́рняя со А́нгелы святы́ми./ Те́мже мо́лим тя, уго́дниче Бо́жий:/ осеня́й с Небе́с моли́твами твои́ми/ усе́рдно чту́щия па́мять твою́.</p>
				<p>Спасе́ния иски́й, о́тче Евфроси́не пречу́дне,/ во оби́тель сла́вную Валаа́мскую всели́лся еси́,/ та́же веле́нием Бо́жиим/ церко́вный чтец ве́си До́лоцкия поста́влен был еси́,/ презре́в же земна́я и тле́нная,/ прия́л еси́ чин и́ноческий во оби́тели Ти́хвинстей,/ отону́дуже ра́достно пресели́лся еси́ в пусты́ню Синеезе́рскую/ и, та́мо оби́тель основа́в,/ му́ченически сконча́лся еси́,/ свети́ло церко́вное и преподо́бных ра́дование.</p>
				<p>Сра́дуйтеся нам, вся ве́рных мно́жества,/ сликовству́й, Новгоро́дская вся Це́рковь/ и вся Росси́е правосла́вная,/ наста́ бо све́тлый де́нь па́мяти ди́внаго пусты́нника,/ процве́тшаго, я́ко фи́никс,/ облагоуха́нный Боже́ственными дарова́нии,/ то́чит бо исцеле́ния душ и теле́с/ всем, с ве́рою прибега́ющим к моще́м его́./ Сего́ ра́ди воспои́м ему́ усе́рдно:/ святы́й преподо́бному́чениче Евфроси́не,/ Го́сподеви моли́ся о душа́х на́ших.</p>
				<p>
					<style>Сла́ва,</style>
					<style>глас 5</style>:
				</p>
				<p>Преподо́бне о́тче Евфроси́не,/ не дал еси́ сна очи́ма твои́ма,/ ни ве́ждома твои́ма дрема́ния,/ до́ндеже ду́шу и те́ло от страсте́й свободи́л еси́/ и себе́ в храм Госпо́день угото́вал еси́,/ прише́д бо, Христо́с сотвори́ у <style>тебе</style>́ оби́тель Единосу́щныя Тро́ицы/ и дарова́ ти благода́ть вразумля́ти ко спасе́нию/ вся, к тебе́ приходя́щия./ Те́мже мо́лим тя:/ моли́ся Христу́ Бо́гу/ спасти́ся нам, чту́щим тя.</p>
				<p>
					<style>И ны́не,</style>
					<style>Богоро́дичен: </style>В Чермне́м мо́ри:
				</p>
				<p>
					<style>Вход, проки́мен дне и чте́ния три 
						<emphasis>(зри 17-ое марта).</emphasis>
					</style>
				</p>
				<p>
					<style>На лити́и стихи́ра свято́му, глас 4:</style>
				</p>
				<p>Досто́йно хва́лим труды́ и по́двиги твоя́,/ о́тче Евфроси́не Богому́дре,/ щито́м бо преподо́бия огради́вся,/ во́ин духо́вный непобеди́м вои́стинну яви́лся еси́,/ а́ще и ме́чное усече́ние и главы́ разбие́ние претерпе́л еси́,/ те́мже и вене́ц сла́вы прия́л еси́ от руки́ Вседержи́теля/ и мо́лишися о душа́х на́ших.</p>
				<p>
					<style>Сла́ва, глас 5:</style>
				</p>
				<p>На Небесе́х ны́не ликовству́еши,/ преблаже́нне о́тче наш Евфроси́не,/ и о спасе́нии почита́ющих тя мо́лишися,/ заступле́нием же твои́м ду́хи лука́выя отгоня́еши,/ и исцеля́еши неду́ги неисце́льныя,/ и блиста́нием чуде́с твои́х се́рдца ве́рных просвеща́еши./ Те́мже дне́сь гла́сы немо́лчными воспева́ем/ пресве́тлую и светоно́сную па́мять твою́.</p>
				<p>
					<style>И ны́не,</style>
					<style>Богоро́дичен:</style>
				</p>
				<p>Храм и две́рь еси́,/ пала́та и престо́л Царе́в,/ Де́во Всечестна́я,/ Е́юже Изба́витель мой, Христо́с Госпо́дь,/ во тьме́ спя́щим яви́ся,/ Со́лнце Сый Пра́вды,/ просвети́ти хотя́, я́же созда́ по о́бразу Своему́ руко́ю Свое́ю./ Те́мже, Всепе́тая,/ я́ко ма́тернее дерзнове́ние к Нему́ стяжа́вшая,/ непреста́нно моли́ спасти́ся душа́м на́шим.</p>
				<p>
					<style>На стихо́вне стихи́ры,</style>
					<style>глас 1:</style>
				</p>
				<p>Прехва́льне о́тче Евфроси́не,/ по и́мени твоему́ бы́сть и житие́ твое́,/ зане́ испо́лнен был еси́/ ве́лия целому́дрия и нищеты́ ду́ха/ во <style>вся</style> дни жития́ твоего́,/ того́ ра́ди дом Свято́му Ду́ху/ свят и че́стен сотвори́л еси́ себе́,/ доброде́тельными дея́ньми/ и чуде́с дарова́ньми обогати́вся.</p>
				<p>
					<style>Стих:</style> Честна́ пред Го́сподем/ сме́рть преподо́бных Его́.
				</p>
				<p>На тебе́, уго́дниче Бо́жий,/ почи́ дух прему́дрости и ра́зума,/ и́мже умудри́лся еси́/ бы́ти лю́дем во спасе́ние,/ дух сове́та и кре́пости,/ и́мже возмо́гл еси́ вопроша́ющим отвещава́ти,/ дух ве́дения и благоче́стия,/ и́мже благоче́стно научи́л еси́/ и́щущия ду́ха и се́рдца но́ваго/ ве́дети Святу́ю Тро́ицу.</p>
				<p>
					<style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Ве́тхаго челове́ка/ совле́клся еси́, Евфроси́не,/ и во Христа́ обле́клся еси́ вои́стинну,/ победи́в же вра́жия ополче́ния,/ яви́лся еси́ кре́пкий ду́хом нача́льник пусты́нныя оби́тели/ и му́дрый наста́вник к тебе́ приходя́щим/ и с во́плем, я́ко ста́рцу, взыва́ющим:/ возми́ мою́ кро́вь, да́ждь ми твой дух./ Сего́ ра́ди мо́лим тя:/ умудри́ нас моли́твами твои́ми спаса́тися/ и испроси́ душа́м на́шим ве́лию ми́лость.</p>
				<p>
					<style>Сла́ва, глас 8:</style>
				</p>
				<p>На земли́ яви́лся еси́, о́тче,/ я́ко А́нгел безпло́тный,/ вся плотска́я жела́ния ду́хови покори́в,/ те́мже по преставле́нии в Небе́сных селе́ниих водвори́лся еси́./ Сего́ ра́ди, свя́те, вопие́м ти:/ А́нгеле земны́й, Небе́сный же челове́че,/ моли́ся Христу́ Бо́гу/ о спасе́нии душ на́ших.</p>
				<p>
					<style>И ны́не,</style>
					<style>Богоро́дичен, глас то́йже:</style>
				</p>
				<p>Изба́ви нас от бед, Ма́ти Бо́жия,/ ро́ждшая всех Творца́,/ да вси зове́м Ти:/ Ра́дуйся, еди́но предста́тельство душ на́ших.</p>
				<p>
					<style>По благослове́нии хле́бов тропа́рь преподо́бному́ченику, два́жды, и</style> Богоро́дице Де́во: 
					<style>еди́ножды.</style>
				</p>
				<p>
					<style>Тропа́рь преподо́бному́ченику, глас 4:</style>
				</p>
				<p>От ю́ности твоея́ впери́в ум твой к Бо́гу,/ блаже́нне Евфроси́не,/ ми́ра же отве́ргся,/ всели́лся еси́ в пусты́ню непроходи́мую,/ и та́мо, от Го́спода укрепля́емь,/ в моли́твах и поще́ниих до́блественне ножи́л еси́,/ и жи́знь твою́ страда́льчески/ убие́нием от сыно́в противле́ния сконча́л еси́,/ сего́ ра́ди со преподо́бными и му́ченики венча́лся еси́,/ с ни́миже и ны́не предстои́ши Престо́лу Пресвяты́я Тро́ицы./ Сию́ моли́, мо́лим тя,/ оставле́ние пода́ти согреше́ний на́ших/ и дарова́ти нам ве́лию ми́лость.</p>
				<p>
					<style>Ин тропа́рь, глас 1:</style>
				</p>
				<p>От ю́ности впери́в ум свой к Бо́гу,/ блаже́нне Евфроси́не,/ и бе́гая суеты́ ми́ра сего́,/ дости́гл еси́ в пусты́ню непроходи́мую,/ иде́же Бо́гу, тя укрепля́ющу,/ а́нгельское житие́ стяжа́в,/ порабо́тал еси́ дово́льно Влады́це своему́ Христу́/ в поще́нии, и в моли́твах, и во всено́щных бде́ниях/ и сподо́бился еси́ да́ра Ду́ха Пресвята́го,/ е́же прорица́ти бу́дущая,/ наставля́я на стезю́ покая́ния/ притека́ющих к тебе́ и послу́шающих тя./ Те́мже Всеблаги́й Бог, ви́дя вели́кую твою́ к Себе́ ве́ру,/ нелицеме́рную любо́вь и несумне́нную наде́жду,/ дарова́ тебе́ не то́чию е́же ве́ровати в Него́,/ но е́же и страда́ти по Нем,/ егда́ от проти́вных сыно́в в то́йже пусты́ни кро́вь твоя́ неща́дно излия́ся./ И досе́ле, я́ко А́велева, вопие́т к Бо́гу,/ свиде́тельствующу о сем нетле́нием моще́й твои́х./ На ня́же взира́юще, уми́льно вопие́м:/ сла́ва Христу́, дарова́вшему тебе́ благода́ть толи́ку,/ Его́же и моли́ о нас.</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь: 
					<style>тропа́рь свята́го, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен, глас 3:</style>
				</p>
				<p>Тече́ние соверши́в и́стинное,/ мучи́телей де́рзость победи́л еси́, преподо́бному́чениче,/ прии́м же вене́ц от руки́ Вседержи́теля,/ А́нгелом соприча́стник показа́лся еси́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Покро́в бу́ди нам и предста́тельство,/ и заступле́ние, и похвала́, Де́во Богоро́дице,/ я́ко Ты еси́ безпомо́щных си́ла необори́мая и безнаде́жных наде́жда.</p>
				<p>
					<style>По 2-м стихосло́вии седа́лен, глас 1:</style>
				</p>
				<p>Наста́, Богоно́сне о́тче Евфроси́не, све́тлый де́нь па́мяти твоея́,/ те́мже, вси ве́рнии, собра́вшеся в пусты́ню твою́,/ све́тло ра́дующеся, припа́даем с ве́рою к моще́м твои́м/ и восхваля́ем Го́спода, просла́вльшаго тя.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Бо́га, из Тебе́ воплоти́вшагося, позна́хом, Богоро́дице Де́во./ Того́ моли́ о спасе́нии страны́ на́шея правосла́вныя/ и всех, запечатле́нных И́менем Сы́на Твоего́.</p>
				<p>
					<style>На полиеле́и велича́ние о́бщее преподо́бным.</style>
				</p>
				<p>
					<style>По полиеле́и седа́лен, глас 8:</style>
				</p>
				<p>Де́латель иску́сен яви́вся в поще́ниих,/ просия́л еси́ и во страда́вших,/ ве́рныя же просвети́л еси́ твои́ми уче́ньми, блаже́нне Евфроси́не,/ те́мже тя вси согла́сно велича́ем.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Наде́ждо непосты́дная на Тя упова́ющих,/ ро́ждшая па́че естества́ пло́тию Христа́, Бо́га на́шего,/ Того́, Влады́чице, моли́ пода́ти всем нам пре́жде конца́ исправле́ние и ве́лию ми́лость.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Да испо́лнятся уста́ на́ша/ хвале́ния Твоего́, Го́споди,/ я́ко да воспое́м сла́ву Твоего́ уго́дника,/ преподо́бному́ченика Евфроси́на,/ в неду́зех цели́теля,/ в ско́рбех уте́шителя,/ о всех же, чту́щих святу́ю его́ па́мять,/ те́плаго моли́твенника.</p>
				<p>
					<style>Кано́н Пресвяте́й Богоро́дице со ирмосо́м на 6 и свято́му на 8. Кано́н преподо́бному́ченику Евфроси́ну, глас 6.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную пе́снь пои́м, вопия́ше.</emphasis>
				</p>
				<p>Страда́льче преподо́бне Евфроси́не,/ моли́твами твои́ми умири́ на́ша души́/ и сподо́би воспе́ти по́стнический по́двиги твоя́, страда́ния и чудеса́,/ и́миже Госпо́дь наш сла́вно просла́вися.</p>
				<p>Изше́д в са́не и́ночестем от Ти́хвинския оби́тели, преподо́бне о́тче наш,/ ты, я́ко пти́ца, прелете́л еси́ в гнездо́ свое́,/ во излю́бленное тобо́ю ме́сто пусты́нное,/ и зде, на о́строве, во бла́тех непроходи́мых,/ при мно́гих е́зерех всели́лся еси́,/ направля́емь руко́ю Живонача́льнаго.</p>
				<p>Водрузи́в на ме́сте твоего́ вселе́ния Животворя́щий Крест/ и ископа́в себе́ ма́лую пеще́ру,/ вручи́л еси́ себе́ Бо́жию промышле́нию, страда́льче преподо́бне,/ пребыва́я же та́мо в по́двизех, бы́лием тра́вным пита́лся еси́,/ до́ндеже обрето́ша тя веле́нием Бо́жии и́щущии спасе́ния.</p>
				<p>Глаго́лов и зако́нов Бо́жиих испо́лнитель быв,/ испо́лнился еси́ в пусты́ни мно́гих дарова́ний Ду́ха,/ о ни́хже рече́ Боже́ственный Па́вел Апо́стол во свои́х писа́ниих.</p>
				<p>Кре́постию Христа́, Его́же возлюби́л еси́ изде́тства все́ю кре́постию се́рдца твоего́,/ возмо́гл еси́ низложи́ти си́лу вра́жию,/ сего́ ра́ди дарова́ ти Бог дар прозорли́вства/ и си́лу твори́ти чудеса́.</p>
				<p>
					<style>Богоро́дичен: </style>Стра́сти пло́ти моея́ и непостоя́ние ума́ моего́/ отжени́ от <style>Мене</style>́, Пречи́стая Де́во,/ и наста́ви мя на стезю́ спасе́ния.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Не́сть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бли́же,/ и утверди́вый нас на ка́мени/ испове́дания Твоего́.</emphasis>
				</p>
				<p>Благи́ми нра́вы украси́вся,/ плотски́я стра́сти умертви́л еси́ ве́лиим воздержа́нием/ и к ве́чней жи́зни му́ченически преста́вился еси́, прехва́льне о́тче наш.</p>
				<p>Ве́сь прилежа́ Вседержи́телю, прему́дре о́тче Евфроси́не,/ ве́лиими по́двиги отгна́л еси́ от себе́ диа́вола,/ смири́в горды́ню его́ твои́м преподо́бническим смире́нием.</p>
				<p>А́нгельски пожи́в на земли́,/ возвы́сился еси́, о́тче, к лицезре́нию красоты́ Небе́сныя,/ и́мже ны́не наслажда́яся, мо́лишися о спасе́нии на́шем.</p>
				<p>Име́я споспешеству́ющую тебе́ Бо́жию си́лу, преподо́бному́чениче,/ по сме́рти твое́й оби́льно источа́еши чудеса́/ прибега́ющим к тебе́ с ве́рою.</p>
				<p>Ско́ро прише́л еси́ на по́мощь, я́ко бы́вый сам чтец,/ ко чтецу́ пусты́нныя це́ркве Иоа́нну,/ тя́жко страда́вшему от нападе́ния лю́таго зве́ря лесна́го,/ и, прикосну́вся боле́зненней его́ главе́, яви́л еси́ на нем дела́ Бо́жия./ Моли́, чудотво́рче, Христа́ Бо́га на́шего,/ да исцели́т от мра́ка грехо́внаго духо́вная на́ша очеса́.</p>
				<p>
					<style>Богоро́дичен: </style>Тве́рдое упова́ние на Тя возлага́юще, Богороди́тельнице,/ Тебе́ усе́рдно мо́лимся:/ сохрани́ ве́сь сию́ и вся ве́си и гра́ды страны́ Росси́йския/ от вся́ких бед, находя́щих челове́ком согреша́ющим.
				</p>
				<p>
					<style>Седа́лен, глас 4:</style>
				</p>
				<p>Покори́л еси́ ду́хови, пресла́вне о́тче наш, вся плотска́я мудрова́ния,/ ве́лиим же воздержа́нием и те́плыми ко Христу́ моли́твами/ возсия́л еси́ в пусты́ни, я́ко луча́ со́лнечная./ Сего́ ра́ди воспева́ем хвалу́ тебе́,/ по достоя́нию тя ублажа́юще.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Стена́ необори́мая христиа́ном еси́, Богоро́дице Де́во,/ к Тебе́ бо прибега́юще, невреди́ми пребыва́ем/ и, согреша́юще, и́мамы тя моли́твенницу./ Те́мже благода́рственно вопие́м Ти:/ ра́дуйся, Благода́тная, Госпо́дь с Тобо́ю.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Христо́с моя́ си́ла,/ Бог и Госпо́дь,/ честна́я Це́рковь/ боголе́пно пое́т, взыва́ющи,/ от смы́сла чи́ста о Го́споде пра́зднующи.</emphasis>
				</p>
				<p>Процвела́ е́сть, я́ко крин, пусты́ня Синеезе́рская,/ егда́ преподо́бнии ру́це твои́ и притека́ющих к тебе́ бра́тии/ сотвори́сте в ней храм Бо́жий,/ тобо́ю же, о́тче, основа́на бы́сть та́мо и оби́тель и́ноческая,/ в не́йже и́щущия спасе́ния на пу́ть пра́вый наставля́л еси́.</p>
				<p>Ве́льми му́дрый путево́ждь к Ца́рствию Бо́жию, о́тче, был еси́,/ не то́кмо бо и́ноцы, но и вси, приходи́вшии к тебе́,/ а́ки от исто́чника, почерпа́ху от <style>Тебе</style>́ свято́е уче́ние:/ вели́к бо ра́зум име́л еси́, све́дущ в Боже́ственных догма́тех,/ зане́ изде́тства к науче́нию в Боже́ственных Пи́саниих попремно́гу прилежа́л еси́.</p>
				<p>Оби́тель твоя́, о́тче,/ в годи́ну сму́ты в Росси́йстей земли́/ яви́ся убе́жище мно́зем правосла́вным христиа́ном:/ тогда́ бо Росси́йстии лю́дие мече́м злове́рных ля́хов;/ а́ки кла́сы серпо́м, пожина́хуся,/ сего́ ра́ди укрыва́хуся во твое́й оби́тели,/ обрета́юще та́мо душ и теле́с спасе́ние.</p>
				<p>Соде́яв ду́шу твою́ храм Свята́го Ду́ха, пресла́вне о́тче наш,/ насле́дник Го́рняго Ца́рствия и сожи́тель Вы́шних сил яви́лся еси́/ и прия́л еси́ от Бо́га дар содева́ти зна́мения и чудеса́.</p>
				<p>Я́коже Госпо́дь наш прикосну́ся ру́це те́щи Петро́вы,/ огне́м жего́мыя, и а́бие исцели́ ю,/ та́ко и ты, уго́дниче Христо́в,/ предста́тельством твои́м пред Го́сподем/ укроти́л еси́ огневи́цу отрокови́цы Мари́и,/ на одре́ сме́рти лежа́вшия,/ внегда́ призва́ тя на по́мощь иере́й Проко́пий в моли́тве свое́й.</p>
				<p>
					<style>Богоро́дичен: </style>Де́ва пребыла́ еси́ по рождестве́,/ я́коже и пре́жде рождества́ была́ еси́,/ зане́ Бо́га Сло́ва родила́ еси́,/ изба́вльшаго нас от тле́ния кре́стною сме́ртию Свое́ю,/ Де́во Пренепоро́чная.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Бо́жиим све́том Твои́м, Бла́же,/ у́тренюющих Ти души́ любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
				</p>
				<p>У́мныма очи́ма, я́ко прозорливец,/ предзре́л еси́ кончи́ну твою́ от иноплеме́нных/ и истребле́ние и́ми твоея́ оби́тели,/ те́мже умоля́л еси́, о́тче, укрыва́вшияся в ней прише́льцы и са́мыя и́ноки/ ра́ди сохране́ния жи́зни изы́ти из оби́тели./ Сам же ты, си́лою Свята́го Ду́ха огради́вся,/ я́ко началово́ждь, в сре́тение супоста́том изше́л еси́,/ и безтре́петно стал еси́ у креста́,/ водруже́ннаго тобо́ю при основа́нии оби́тели,/ и та́ко приве́л еси́ сам себе́, я́коже овча́, на закла́ние.</p>
				<p>Бе́снии ля́хове, ви́девше тя, о́тче, безтре́петно стоя́ща у креста́/ и разуме́вше, я́ко ты еси́ нача́льник оби́тели, ре́ша ти де́рзостно:/ да́ждь нам име́ние монастыря́ твоего́./ Ты же со смире́нием и́ноческим отве́тствовал еси́,/ указу́я на созда́нный тобо́ю храм:/ все име́ние мое́ обрета́ется в сем хра́ме Пречи́стыя Богоро́дицы.</p>
				<p>Услы́шавше безбоя́зненный отве́т твой о име́нии,/ дерзостнии ля́хове разъяри́шася,/ и се еди́н от во́ин вы́ю
					<a type="note" xlink:href="#note41">41</a> твою́ пресече́ мече́м до полу́,/ други́й же раздроби́ честну́ю главу́ твою́,/ и та́ко пре́дал еси́ чи́стую ду́шу твою́ в ру́це Го́сподеви.
				</p>
				<p>На уби́йцы укрепи́вый тя, о́тче, Подвигополо́жник Христо́с,/ прии́м твой дух в Небе́сная селе́ния по сконча́нии твое́м,/ сотвори́ тя исто́чник чуде́с/ с любо́вию и ве́рою к тебе́ прибега́ющим.</p>
				<p>От нанесе́ния главотя́жей
					<a type="note" xlink:href="#note42">42</a> и убру́сцев
					<a type="note" xlink:href="#note43">43</a> апо́стола Па́вла ве́рующий исцеля́хуся,/ я́коже Богоглаго́ливый Лука́ повеству́ет./ Не про́сты же си́лы твори́т Госпо́дь прикоснове́нием и твои́х веще́й:/ нагла́вник бо твой, о́тче,/ и пе́рсть от гро́ба твоего́,/ и еле́й от лампа́ды у ра́ки моще́й твои́х/ источа́ют, твои́ми моли́твами о нас, исцеле́ния боля́щим.
				</p>
				<p>
					<style>Богоро́дичен: </style>Исцели́, Пречи́стая, неду́гующаго ума́ моего́ помраче́ние,/ Врача́ ро́ждшая, Христа́, Всенепоро́чная Де́во.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой, Многоми́лостиве.</emphasis>
				</p>
				<p>Прии́м му́ченическую теле́сную кончи́ну, о́тче,/ возне́слся еси́ ду́хом твои́м в Го́рняя селе́ния моли́тися о нас Вседержи́телю,/ моща́ми же твои́ми с на́ми пребыва́еши,/ явля́я те́ми мно́гая зна́мения и чудеса́.</p>
				<p>Глаго́лом Бо́жиим свиде́тельствована бы́сть си́ла чуде́с твои́х, о́тче Евфроси́не:/ одержи́ма бо су́щи ве́лиим бесо́вским пла́чем,/ раба́ Бо́жия Ага́фия, егда́ бы́сть в ра́зуме, слы́ша глас свы́ше:/ гряди́ в пусты́ню Синеезе́рскую,/ помоли́ся чудотво́рцу Евфроси́ну и исцеле́еши./ Та́яже прии́де, и помоли́ся, и исцеле́.</p>
				<p>Ели́цы притека́ху с ве́рою к моще́м твои́м, ско́рый помо́щниче и моли́твенниче, вси исцеля́хуся,/ мо́лим тя у́бо:/ по́мощию твое́ю посети́ и ны,/ те́лом и душе́ю немощству́ющих.</p>
				<p>Умиле́нно призыва́юще свято́е и просла́вленное и́мя твое́, о́тче,/ кре́пость и исцеле́ние приима́ху от <style>Тебе</style>́ немощству́ющии пло́тию и ду́хом,/ ско́рбнии же и удруче́ннии печа́льми жите́йскими/ обрета́ху от <style>Тебе</style>́ ско́рую по́мощь и утеше́ние.</p>
				<p>Невозмо́жно е́сть исчи́слити мно́гое мно́жество чуде́с твои́х,/ цели́телю душ и теле́с на́ших, о́тче Евфроси́не,/ сего́ ра́ди творя́ще па́мять твою́,/ благода́рственно благословля́ем просла́вльшаго тя,/ отце́в Бо́га благослове́ннаго.</p>
				<p>
					<style>Богоро́дичен: </style>Отцу́ Собезнача́льнаго Сы́на пло́тию родила́ еси́, Пренепоро́чная Де́во,/ Его́же моли́ со преподобному́чеником Евфроси́ном,/ да сотвори́т ны сы́ны Своего́ Ца́рствия/ и насле́дники обетова́ния ве́чнаго.
				</p>
				<p>
					<style>Конда́к, глас 8:</style>
				</p>
				<p>Подража́я житию́ дре́вних отце́в,/ Богому́дре о́тче Евфроси́не,/ красоту́ ми́ра сего́ возненави́дел еси́,/ и, в пусты́ню всели́вся,/ ве́ру Христо́ву, я́коже щит, в се́рдце твое́ прия́л еси́,/ с не́юже изше́л еси́, я́ко добр во́ин Царя́ Небе́снаго,/ не на бра́нь проти́ву пло́ти и кро́ве,/ но на бра́нь проти́ву ко́зней неви́димаго врага́,/ и сего́ вознесе́нную горды́ню,/ по да́нней тебе́ от Ду́ха Свята́го благода́ти,/ глубо́ким смире́нием твои́м низложи́л еси́,/ и от Небе́снаго Мздовозда́теля неувяда́емым венце́м побе́ды венча́лся еси́./ Сего́ ра́ди, соше́дшеся любо́вию, вопие́м ти:/ ра́дуйся, о́тче Евфроси́не, пусты́нное украше́ние.</p>
				<p>
					<style>И́кос:</style>
				</p>
				<p>А́нгельски пожи́в на земли́,/ дости́гл еси́, о́тче, лицезре́ния красоты́ Бо́жия,/ и́мже наслажда́яся на Небеси́, мо́лишися о спасе́нии на́шем./ Сего́ ра́ди мы, земни́и, дне́сь па́мять твою́ пра́зднующе, любо́вию вопие́м ти:/ ра́дуйся, благочести́ваго ко́рене правосла́вных роди́телей пречестна́я о́трасле;/ ра́дуйся, от младе́нства Христа́ возлюби́вый./ Ра́дуйся, в де́тстве и ю́ности и́ноческим подвиго́м научи́выйся;/ ра́дуйся, дре́вним пусты́нником подража́телю./ Ра́дуйся, Новгоро́дстей Це́ркви в чи́не чтеца́ церко́внаго послужи́вый;/ ра́дуйся, кри́не, посреде́ блат пусты́нных процветы́й./ Ра́дуйся, му́дрый наста́вниче и́щущим душе́внаго спасе́ния;/ ра́дуйся, цели́телю душ и теле́с прося́щим твоего́ пред Бо́гом заступле́ния./ Ра́дуйся, похвало́ мона́шествующих;/ ра́дуйся, дар прозорли́вства и си́лу чуде́с от Бо́га прие́мый./ Ра́дуйся, о́тче Евфроси́не, пусты́нное украше́ние.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Росода́тельну у́бо пе́щь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
				</p>
				<p>Распали́в се́рдце твое́ любо́вию кре́пкою ко Христу́, о́тче,/ пла́мень по́хоти плотски́я и о́гнь я́рости ея́ претвори́л еси́ в ро́су/ и всю си́лу их угаси́л еси́, поя́ Бо́гу в безмо́лвии пусты́ннем:/ благослове́н еси́, Го́споди Бо́же оте́ц на́ших.</p>
				<p>Пло́ти твое́й не послужи́л еси́,/ но, апо́стольски распина́я <style>ю</style> со страстьми́ и похотьми́, покори́л еси́ ду́ху/ и че́стен храм Ду́ху Свято́му себе́ сотвори́л еси́, взыва́я:/ благослове́н еси́, Го́споди Бо́же оте́ц на́ших.</p>
				<p>Просвети́в твое́ се́рдце смиренному́дрием,/ ве́рен был еси́ нача́льник собо́ра и́ноков,/ наставля́я, и уча́, и вся приводя́ к Бо́жией во́ли, пою́щия:/ благослове́н еси́, Го́споди Бо́же оте́ц на́ших.</p>
				<p>Ве́лиим благоразу́мием, о́тче наш Евфроси́не,/ покори́л еси́ ду́хови го́рдость ума́ жите́йскаго, со смире́нием поя́:/ благослове́н еси́, Го́споди Бо́же оте́ц на́ших.</p>
				<p>Прекра́сный цвет, о́тче, в до́му Бо́жий произра́сл еси́,/ мно́гими доброде́тельми красу́яйся/ и арома́ты чуде́с благоуха́яй.</p>
				<p>
					<style>Богоро́дичен: </style>Ум наш плени́ в послуша́ние ве́ры,/ дух и ду́шу всесоверше́нны сотвори́/ и те́ло в прише́ствие Го́спода на́шего Иису́са Христа́/ соблюди́ непоро́чно моли́твами Твои́ми, Всенепоро́чная Богороди́тельнице.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́:/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
				</p>
				<p>Широ́кий пу́ть, вводя́щий в па́губу, презре́л еси́, страда́льче преподо́бне,/ и те́сными враты́ вшел еси́ в Небе́сное Ца́рствие./ Те́мже мо́лим тя:/ укрепи́ нас моли́твами твои́ми понести́ благо́е и ле́гкое и́го креста́,/ да и мы во вре́мя благопотре́бное/ вни́дем в поко́й Бо́га благослове́ннаго.</p>
				<p>Бо́дренным ума́ трезве́нием и те́плым ко Христу́ моле́нием/ диа́вола посрами́л еси́, прехва́льне страстоте́рпче,/ стра́стныя же того́ прило́ги отгна́л еси́,/ кре́пкою ве́рою во Христа́ вооружи́вся,/ и та́ко вшел еси́ в поко́й Бо́га благослове́ннаго.</p>
				<p>А́нгельски, о́тче, на земли́ пожи́л еси́,/ те́мже ны́не со А́нгелы лику́ет на Небеси́ дух твой,/ моли́ у́бо о нас, чту́щих па́мять твою́, Небе́сный жи́телю,/ да всели́т Христо́с и нас в поко́й Бо́га благослове́ннаго.</p>
				<p>Во <style>вся</style> дни жития́ твоего́/ неукло́нно ше́ствовал еси́, прему́дре о́тче наш, стезя́ми Боже́ственными к Небеси́,/ иде́же ны́не пребыва́я,/ с ли́ки А́нгельскими ра́достно воспева́еши отце́в Бо́га благослове́ннаго.</p>
				<p>Предстои́ши ны́не Престо́лу Вседержи́теля, преблаже́нне о́тче Евфроси́не,/ нам же, на земли́ су́щим, явля́ешися вои́стинну А́нгел храни́тель,/ утвержда́я ны в ве́ре уче́ньми твои́ми и зна́меньми чуде́сными/ и соблюда́я ны в чи́стем испове́дании отце́в Бо́га благослове́ннаго.</p>
				<p>
					<style>Богоро́дичен: </style>Богоуго́дне пожи́вшему и страда́льчески житие́ сконча́вшему/ преподо́бному́ченику Евфроси́ну после́довати наста́ви нас, Веенепоро́чная,/ потребля́ющи от душ на́ших прило́ги лука́вых де́монов/ и возводя́щи при́сно умы́ на́ша к зре́нию и исполне́нию за́поведей Сы́на Твоего́, Бо́га на́шего.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти,/ Тобо́ю же, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и Тя ублажа́ем.</emphasis>
				</p>
				<p>Изба́вився от сете́й ловя́щих тя,/ почи́л еси́ во благоуха́нии святы́ни/ и Го́сподеви ны́не предстои́ши, поя́ со Безпло́тными:/ Свят, Свят, Свят еси́, Бо́же, Тро́ице Вседе́тельная.</p>
				<p>Я́ко победи́тель мы́сленных враго́в, прехва́льне о́тче,/ венце́м побе́ды неувяда́емым увенча́лся еси́ от Царя́ всех./ Сего́ ра́ди мо́лим тя усе́рдно:/ моли́ бла́гость Вседержи́теля/ дарова́ти правосла́вным лю́дем на супоста́ты побе́ду.</p>
				<p>Я́ко предста́телю на́шему и ско́рому помо́щнику,/ су́щему в Небе́сных оби́телех, мо́лимся тебе́:/ Влады́ку всех моли́/ сохрани́т от гла́да, тру́са, пото́па, огня́, меча́,/ от наше́ствия иноплеме́нников и междоусо́бныя бра́ни ве́сь сию́/ и вся ве́си, гра́ды и страны́ христиа́нския/ и вся ны спасти́, благоче́стно тя почита́ющия.</p>
				<p>Честна́я ра́ка святы́х моще́й твои́х, о́тче пречу́дне,/ бога́тно источа́ет исцеле́ния приходя́щим к тебе́ с ве́рою/ и воздвиза́ет ве́рныя сла́вити ве́лия твоя́ по́двиги и чудеса́.</p>
				<p>Приими́, преблаже́нне о́тче наш Евфроси́не,/ хвале́бная на́ша песнопе́ния, любо́вию тебе́ возноси́мая,/ осеня́й нас твои́ми моли́твами/ и ускори́ на по́мощь благода́тным заступле́нием твои́м во вре́мя благопотре́бное.</p>
				<p>
					<style>Богоро́дичен: </style>Ка́мень краеуго́льный — Христо́с — ве́рным е́сть основа́ние,/ неве́рным же ка́мень претыка́ния и собла́зна;/ на ве́рнем ка́мени, Влады́чице, утверди́ мое́ помышле́ние/ и спаси́ мя Ма́терним Твои́м дерзнове́нием к Сы́ну Твоему́, Бо́гу на́шему.
				</p>
				<p>
					<style>Свети́лен:</style>
				</p>
				<p>Све́та Пода́тель, Госпо́дь,/ поста́ви тя свети́льника све́тла Це́ркви Свое́й, о́тче пресла́вне Евфроси́не,/ озари́ у́бо све́том твои́м и вся ны,/ почита́ющия святу́ю па́мять твою́.</p>
				<p>
					<style>Сла́ва, и ны́не,</style>
					<style>Богоро́дичен</style>:
				</p>
				<p>Свеще́ та́инственная, Богоневе́сто,/ возсия́й свет ра́зума су́щим во тьме́ неразу́мия/ и спаси́ вся ны, благоче́стно пою́щия Тя/ и я́ко Ма́терь Бо́жию велича́ющия.</p>
				<p>
					<style>На хвали́тех стихи́ры, глас 8:</style>
				</p>
				<p>Богоно́сне, преблаже́нне о́тче Евфроси́не,/ вся плотска́я мудрова́ния ду́хови покори́л еси́,/ посто́м же и моли́твою утверди́вся,/ я́ко зла́то, в горни́ле искуше́но, просия́л еси́/ и храм Свята́го Ду́ха яви́лся еси́,/ собра́в же мона́шествующих мно́жества,/ уче́ньми твои́ми, я́коже ле́ствицею,/ на высоту́ доброде́телей сия́ возве́л еси́./ Помина́й ны, чту́щия па́мять твою́,/ и моли́ спасти́ся душа́м на́шим.</p>
				<p>Возсия́ дне́сь пресла́вная и всепра́зднственная па́мять твоя́,/ пресла́вне о́тче Евфроси́не,/ созыва́ющи многочи́сленное по́стников сосло́вие/ и преподо́бных ликостоя́ния,/ челове́ки же вся и А́нгелы/ к похвале́нию ди́внаго во святы́х Свои́х/ Христа́ Бо́га на́шего:/ притека́юще бо ко святы́м моще́м твои́м,/ исцеле́ния да́ры оби́льно прие́млем/ и тебе́ венча́вшаго Христа́ прославля́ем,/ Спа́са душ на́ших.</p>
				<p>О́тче Богому́дре Евфроси́не,/ изде́тства Христа́ возлюби́в,/ ты о И́мени Его́ мно́гия труды́ и ско́рби поне́сл еси́/ и да́же до сме́рти пострада́л еси́./ Предстоя́ у́бо ны́не Престо́лу Вседержи́теля/ и неизрече́нныя добро́ты Его́ наслажда́яся,/ моли́ся о нас, све́тло пра́зднующих честну́ю па́мять твою́/ и просла́вившаго тя Христа́ велича́ющих.</p>
				<p>
					<style>Сла́ва, глас 2:</style>
				</p>
				<p>Прииди́те, вси ве́рнии,/ в пе́снех возвели́чим Христо́ва уго́дника,/ преблаже́ннаго ста́рца Евфроси́на:/ сей бо, измла́да пло́ть ду́хови покори́в,/ по стопа́м Госпо́дним в житии́ свое́м ше́ствова,/ те́мже и насле́дова Небе́сное Ца́рствие./ Сего́ ра́ди к нему́ си́це возопии́м:/ ра́дуйся, преподо́бне о́тче наш, му́чениче Евфроси́не,/ вели́каго да́ра чудотворе́ний от Христа́ сподо́бивыйся,/ ра́дуйся, те́плый предста́телю наш пред Го́сподем/ и моли́твенниче о душа́х на́ших.</p>
				<p>
					<style>И ны́не,</style>
					<style>Богоро́дичен</style>:
				</p>
				<p>Все упова́ние мое́ на Тя возлага́ю,/ Ма́ти Бо́жия,/ сохрани́ мя под кро́вом Твои́м.</p>
				<p>
					<style>Славосло́вие вели́кое.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на, пе́сни 3-я и 6-я. Проки́мен, глас 8: </style>Восхва́лятся преподо́бнии во сла́ве/ и возра́дуются на ло́жах свои́х. 
					<style>Стих:</style> Воспо́йте Го́сподеви пе́снь но́ву, я́ко ди́вна сотвори́ Госпо́дь. 
					<style>Апо́стол к Тимофе́ю, зача́ло 291.</style> Аллилу́ия, 
					<style>глас 6</style>: Блаже́н муж, боя́йся Го́спода, в за́поведех Его́ восхо́щет зело́. 
					<style>Стих:</style> Си́льно на земли́ бу́дет се́мя его́
					<style>. Ева́нгелие от Ма́рка, зача́ло 37. Прича́стен: </style>Ра́дуйтеся, пра́веднии, о Го́споде:
				</p>
				<p>
					<style>Моли́тва</style>
				</p>
				<p>О святы́й преподо́бному́чениче Евфроси́не! Услы́ши усе́рдное на́ше, приноси́мое тебе́ моле́ние. Огради́ и сохрани́ святы́ми моли́твами твои́ми ве́сь сию́ и вся ве́си и гра́ды правосла́внаго оте́чества на́шего от гла́да, тру́са, пото́па, огня́, меча́, наше́ствия иноплеме́нников, междоусо́бныя бра́ни и смертоно́сныя я́звы, от вся́кия беды́, ско́рби и зла. Умоли́ Го́спода Бо́га и Спа́са на́шего дарова́ти мир Це́ркви Его́, под зна́мением Креста́ во́инствующей, архипа́стырем и па́стырем на́шим пра́во пра́вити сло́во и́стины Ева́нгельския хода́тайством твои́м помози́ и всем правосла́вным христиа́ном проще́ние согреше́ний их во́льных и нево́льных испроси́, в неду́зех же пребыва́ющим пода́ждь предста́тельством твои́м от неду́гов исцеле́ние, да тебе́ ра́ди сла́вится пречестно́е и великоле́пое И́мя Пресвяты́я Тро́ицы, Отца́ и Сы́на и Свята́го Ду́ха, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Преподо́бный Евфроси́н Синозерский</p>
				</title>
				<p>Преподобный Евфросин Синозерский в миру Ефрем, основатель Троицкой Синозерской пустыни, родился в Карелии. В юные годы он был послушником в Валаамском монастыре на Ладожском озере, затем причетником в селе Долосском в 30-ти верстах от Устюжны Новгородской области. Пострижение принял в Успенском Тихвинском монастыре Новгородской епархии. В 1600 году начал пустынножительство в безлюдной местности на берегу Синичьего озера (Устюжненский уезд Новгородской области). Поставив крест и выкопав пещеру, преподобный Евфросин прожил здесь два года, питаясь ягодами, травами и кореньями. Окрестные жители, обнаружившие местопребывание подвижника, стали приходить к нему за наставлениями. Воодушевленные его примером, некоторые из них оставались жить со святым. Они помогли преподобному Евфросину построить храм в честь Благовещения Пресвятой Богородицы.</p>
				<p>В Смутное время, когда польские отряды вторглись в Новгородскую землю и грабили окрестности Устюжны, в пустыни преподобного Евфросина спасалось от захватчиков множество людей. Однажды преподобный Евфросин известил братию, что поляки идут в пустынь, и советовал всем бежать. О себе же сказал, что должен остаться здесь по обету.</p>
				<p>Инок Иона, подвизавшийся вместе с преподобным Евфросином, хотел бежать вместе с другими, но по призыву святого остался в пустыни: «Брат Иона, — сказал преподобный, — зачем допускать в душу страх малодушия? Когда настает брань, тогда-то и надо показать мужество. Мы дали обет жить и умереть в пустыни. Надо быть верным слову, данному пред Господом».</p>
				<p>20 марта 1612 года, на следующий день, к обители подошел польский отряд. Преподобный Евфросин вышел из келлии в схимническом одеянии и стал у водруженного им креста. На требование отдать ценности обители святой Евфросин спокойно ответил: «Все имение этого монастыря и мое — в Церкви Пречистой Богородицы», — разумея то некрадомое богатство, которое для христианина сокрыто в вере. Один из захватчиков, не понявший преподобного, вынул саблю и поразил ею святого старца, который пал на землю бездыханным. Инок Иона разделил его участь и также принял мученический венец. В обители был также крестьянин села Долосского Иван Сума, который, несмотря на полученные раны, остался жив. С его слов было записано свидетельство о мученической кончине преподобного Евфросина, сохранившееся в рукописи XVII века. Преподобный Евфросин вместе с иноком Ионой были преданы честному погребению 28 марта.</p>
				<p>В 1646 году в обители был возведен новый храм и колокольня с переходами. По благословению митрополита Новгородского Макария III (1652–1663), мощи преподобного Евфросина Синозерского были перенесены под колокольню 25 марта 1655 года.</p>
			</section>
		</section>
		<section>
			<title>
				<p>21-й де́нь</p>
			</title>
			<section>
				<title>
					<p>Преподо́бнаго отца́ на́шего и испове́дника Иа́кова епи́скопа</p>
				</title>
				<p>
					<style>Стихи́ры,</style>
					<style>глас 4.</style>
				</p>
				<p>
					<style>Подо́бен:</style> Дал еси́ зна́мение:
				</p>
				<p>Преве́чнующее и ника́коже претека́ющее/ возжела́в благосла́вие,/ сла́ву пренебре́гл еси́,/ преходя́щую и погиба́ющую,/ и, крест восприе́м,/ Распе́ншемуся после́довал еси́/ и пло́ть покори́л еси́ по́стническими по́двиги./ Сего́ ра́ди па́мять твою́/ соверша́ем, Иа́кове.</p>
				<p>Ми́ру и страсте́м распина́емь, Иа́кове,/ ду́шу соблю́л еси́/ нескве́рну и небла́зненну,/ несме́шенну до́льными, о́тче, начерта́ньми,/ и виде́нии та́йными воскрили́вся к Небе́сным./ В ни́хже твое́ житие́ предвозложи́л еси́, преподо́бне,/ я́ко Христо́в друг и́скренний,/ я́ко уго́дник ве́рнейший.</p>
				<p>Незло́бив, цел,/ ми́лостив и братолюби́в,/ смиренному́др и кро́ток,/ любве́ испо́лнен,/ ми́лостынею укра́шен,/ терпе́нием пожда́телен,/ ве́рою и наде́ждою украша́емь,/ показа́лся еси́, всеприснопа́мятне,/ моли́твами удобря́емь/ и Боже́ственными светлостьми́ свяще́нно облиста́емь.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Скве́рну отмы́й стра́стнаго се́рдца моего́,/ Богоро́дице Всепе́тая,/ и вся я́звы и гное́ния сего́,/ я́же от греха́,/ очи́сти, Чи́стая,/ и ума́ моего́ уста́ви непостоя́ние,/ я́ко да си́лу Твою́/ и вели́кое заступле́ние/ велича́ю, окая́нный/ и непотре́бный раб Твой.</p>
				<p>
					<style>Крестобогоро́дичен:</style>
				</p>
				<p>Распина́ема Христа́ Человеколю́бца/ ви́дящи Пречи́стая/ и ре́бра ископова́ема копие́м,/ пла́чущи, вопия́ше:/ что сие́, Сы́не Мой?/ Что Ти безблагода́тнии лю́дие возда́ша,/ за я́же сотвори́л еси́ до́брая им,/ и тщи́шися безча́дствовати Мя, Вселюбе́знейший?/ Удивля́юся, Благоутро́бне,/ Твоему́ во́льному распя́тию.</p>
				<p>
					<style>Кано́н. Игна́тия. Глас 2.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Просвеще́ние Тро́йческое, Иа́кове, в ду́шу прие́м,/ ми́ра оста́вил еси́ те́мную пре́лесть/ и преми́рную сла́ву получи́л еси́.</p>
				<p>Ты, крест на ра́мо взем,/ Распе́ншемуся, преподо́бне, после́довал еси́/ и, мона́шествовав прему́дре,/ стра́сти воздержа́нием, о́тче, изсуши́л еси́.</p>
				<p>Вмести́телен дарова́ний Ду́ха от млады́х ногте́й твои́х сосу́д был еси́/ и Вы́шняго граждани́н Сио́на и насле́дник, блаже́нне Иа́кове.</p>
				<p>
					<style>Богоро́дичен:</style> Еди́на Бо́га, все́ми су́ща невмести́ма,/ Тебе́ вме́стна бы́вша за бла́гость, родила́ еси́, Отрокови́це,/ Его́же моли́ спасти́ воспева́ющия Тя.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Утверди́ нас в Тебе́, Го́споди,/ Дре́вом умерщвле́й грех,/ и страх Твой всади́/ в сердца́ нас, пою́щих Тя.</emphasis>
				</p>
				<p>Житие́ твое́ красно́,/ сло́во со́лию любве́, Богому́дре, растворе́но,/ се́рдце благоумиле́нно:/ сего́ ра́ди тя ве́рою ублажа́ем.</p>
				<p>Христа́, нас ра́ди я́вльшагося пло́тию, Боже́ственный почита́я о́браз,/ гоне́ния, о́тче, претерпе́л еси́,/ и беды́, и ско́рби, всеблаже́нне.</p>
				<p>Я́ко же́ртву чи́сту, тебе́ сама́го прине́сл еси́ Го́сподеви умерщвле́нием греха́/ и же́ртвы безкро́вныя Тому́, я́ко святи́тель зако́нен, прине́сл еси́.</p>
				<p>
					<style>Богоро́дичен:</style> Зла́ту я́ко вои́стинну кади́льницу,/ и ста́мну ма́нны,/ и Боже́ственную го́ру,/ и пала́ту прекра́снейшую Бо́жию Тя, Де́во, имену́ем.
				</p>
				<p>
					<style>Седа́лен,</style>
					<style>глас 4.</style>
				</p>
				<p>
					<style>Подо́бен:</style> Ско́ро предвари́:
				</p>
				<p>Христу́ после́довал еси́, мир оста́вив/ и пло́ть покори́в воздержа́нием я́ве, преблаже́нне Иа́кове,/ отню́дуже свяще́нства пома́зание свято́е име́л еси́,/ ны́не же к невеще́ственным преста́вился еси́ лико́м,/ моля́ о всех нас, восхваля́ющих тя.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Еди́на, ро́ждшая Творца́ всему́,/ еди́на, украси́вшая челове́чество Рождество́м Твои́м, Богоневе́сто,/ изба́ви мя от се́ти льсти́ваго врага́,/ поста́ви мя на ка́мени Христо́вых хоте́ний,/ Того́ моля́щи приле́жно, Его́же воплоти́ла еси́.</p>
				<p>
					<style>Крестобогоро́дичен:</style>
				</p>
				<p>На Кресте́ Тя возвы́шена я́ко узре́ Пречи́стая Ма́ти Твоя́, Сло́ве Бо́жий,/ ма́терски рыда́ющи, веща́ше:/ что но́вое и стра́нное сие́ чу́до, Сы́не Мой?/ Ка́ко — Жи́знь всех — вкуша́еши сме́рти,/ оживи́ти ме́ртвыя хотя́, я́ко Благоутро́бен?</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ слух Твоего́ смотре́ния/ и просла́вих Тя,/ Еди́не Человеколю́бче.</emphasis>
				</p>
				<p>Всено́щными мольба́ми сла́сти теле́сныя умертви́в,/ безстра́стия яви́лся еси́ свети́льник неусы́пный, преподо́бне.</p>
				<p>Слез тече́ньми всегда́ омыва́яся, преблаже́нне,/ чи́сто прия́телище яви́лся еси́ Свята́го Ду́ха.</p>
				<p>Смире́н же, и кро́ток, и сострада́телен, и незло́бив,/ и целому́др святи́тель, преподо́бне, был еси́.</p>
				<p>
					<style>Богоро́дичен:</style> Неискусобра́чная Влады́чице, Я́же Бо́га во чре́ве заче́нши,/ напа́стей и печа́лей вся изба́ви.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас,/ ра́зве бо Тебе́, ино́го бо́га не зна́ем.</emphasis>
				</p>
				<p>Сла́вы жела́ний вои́стинну, е́же в челове́цех высо́каго, преподо́бне,/ прея́вственно, о́тче, возгнуша́лся еси́/ и был еси́ свети́льник, смиренному́дрия сия́я све́тлостию.</p>
				<p>Воздержа́нием мно́гим и во бде́нии приле́жнем, преподо́бне,/ в моли́тве и в злострада́нии взыска́л еси́ Бо́га,/ тя к Вы́шним оби́телем преложи́вшаго.</p>
				<p>Упражня́я себе́ всено́щными моли́твами, стоя́л еси́,/ душе́вным о́ком Боже́ственныя прие́мля зари́,/ о́тче святи́телю Богому́дре Иа́кове.</p>
				<p>
					<style>Богоро́дичен:</style> Уязви́вшееся прило́ги лука́ваго, Пречи́стая,/ я́ко сострада́тельна, уврачу́й се́рдце мое́,/ Су́щаго, на Кресте́ пло́тию уя́звленнаго, неизрече́нно ро́ждшая.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яйся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>То́ки слез твои́х, преподо́бне, мо́ре лю́тых страсте́й изсуши́ша/ и та́мошнее утеше́ние честне́й твое́й души́ исхода́таиша.</p>
				<p>Незло́бив, кро́ток, цел, преподо́бен,/ сла́док, смиренному́др, и тих, и просвеще́ния испо́лнен,/ пресла́вне о́тче, был еси́.</p>
				<p>С Боже́ственными па́стыри па́мять твоя́, о́тче, спросла́вися,/ я́коже па́стыря до́браго, па́стырю му́дре Иа́кове,/ я́ко преподо́бне ста́до упа́сл еси́.</p>
				<p>
					<style>Богоро́дичен:</style> Во́лею вся соде́лавый во утро́бу, восхоте́в, неискусобра́чную всели́ся,/ тле́нием неду́говавшия нетле́нием почти́в, я́ко Милосе́рд.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>О́бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.</emphasis>
				</p>
				<p>Мно́гая гоне́ния и неосла́бная искуше́ния претерпе́л еси́,/ иконобо́рцы побежда́я, правосла́вием сия́я,/ вся зря́щия просвеща́я и взыва́я, Иа́кове:/ благослове́н еси́, Бо́же оте́ц на́ших.</p>
				<p>Христо́во стра́шное прише́ствие помышля́я, во умиле́нии все житие́ сконча́л еси́,/ до́ндеже обре́л еси́, блаже́нне, очище́ние прегреше́ний соверше́нное/ и ве́чное утеше́ние, просвеще́ние и́стинное и сла́ву неизрече́нную.</p>
				<p>Па́стыря Христа́ в кро́тости души́ яви́лся еси́ а́гня/ и, Сим наставля́емь, па́стырь ове́ц в ду́се, о́тче, слове́сных позна́лся еси́,/ с ни́ми поя́ всегда́:/ благослове́н еси́, Бо́же оте́ц на́ших.</p>
				<p>
					<style>Богоро́дичен:</style> Де́во сла́вная, Неискусобра́чная Чи́стая, Благослове́нная,/ па́дающих исправле́ние, согреша́ющих избавле́ние,/ спаси́ мя, блу́днаго, спаси́, Сы́ну Твоему́ зову́ща:/ благослове́н еси́, Бо́же оте́ц на́ших.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте, дела́, я́ко Го́спода/ и превозноси́те во вся ве́ки.</emphasis>
				</p>
				<p>Чисте́йший твой ум, чистото́ю Боже́ственною просвеще́н,/ бесо́вския тьмы́ и мглы страсте́й разу́мно уклони́ся, преподо́бне, зовы́й:/ по́йте, вся дела́, Го́спода и превозноси́те во вся ве́ки.</p>
				<p>Разжже́нныя врага́ стре́лы угаси́л еси́, му́дре, одожде́ньми непреста́нных слез/ и, разжже́гся Христо́вою любо́вию, всеблаже́нне,/ попали́л еси́ вещенеи́стовное сласте́й те́рние.</p>
				<p>Сие́ ста́до, прему́дре, е́же собра́л еси́ твои́ми уче́нии,/ и ве́рою соверша́ющия свяще́нную, и честну́ю,/ и по́лну све́та Боже́ственную па́мять твою́/ сохрани́ моли́твами твои́ми от искуше́ний и бед.</p>
				<p>
					<style>Богоро́дичен:</style> Живы́й су́щи исто́чник, Я́же во́ду жи́зни ро́ждшая,/ ду́шу мою́, иста́явшую грехо́вным пла́менем, Де́во Богоро́дице, напо́й,/ да Тя сла́влю во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
				</p>
				<p>По мно́гих труде́х и боле́знех безчи́сленных,/ по́тех же и ско́рбех вои́стинну,/ в приста́нищи почи́л еси́, Небе́сное нося́ бога́тство Боже́ственных доброде́телей,/ свяще́ннейше о́тче, преподо́бных удобре́ние.</p>
				<p>Разсужде́ния свети́льник, чу́вствия престо́л,/ незло́бив, кро́ток, и ми́лостив, и благоуми́лен был еси́,/ рыда́яй же и омыва́я одр, я́коже рече́ Дави́д,/ с ни́мже вся, ве́рою чту́щия тя, помина́й.</p>
				<p>Я́ко дневну́ю звезду́, я́ко Ду́ха храм,/ я́ко ши́пок благово́ния та́инственнаго, о́тче, сын испо́лнен,/ я́ко высокове́твенно дре́во, я́ко сла́вы ве́чныя о́бщника/ и я́ко му́дра святи́теля чтим тя, Иа́кове.</p>
				<p>Сле́зныя пото́ки, в зе́млю се́рдца посыла́емы бога́тно,/ вои́стинну клас возрасти́ша зрел,/ ду́ши пита́ющ ве́рою чту́щия тя при́сно,/ святи́телю Богому́дре, о́тче наш Иа́кове.</p>
				<p>
					<style>Богоро́дичен:</style> Пощади́ мя, Го́споди, пощади́, егда́ хо́щеши ми суди́ти,/ и не осуди́ мене́ во о́гнь, ни я́ростию Твое́ю обличи́ мене́, —/ мо́лит Тя Де́ва, ро́ждшая Тя, Христе́,/ А́нгел мно́жества и с преподо́бными му́ченики.
				</p>
			</section>
			<section>
				<title>
					<p>Преподо́бный Иа́ков, епи́скоп и испове́дник</p>
				</title>
				<p>Преподобный Иаков, епископ и исповедник с раннего возраста был увлечен высоким идеалом подвижнической жизни. Юношей оставил он мир и стал иноком Студийского монастыря. Эта прославленная обитель, из которой воссияло много святых подвижников, была в VIII–IX веках оплотом иконопочитания.</p>
				<p>Сохранив душу «нескверной и неблазненной», «страсти воздержанием иссушив», кроткий, милостивый и братолюбивый инок, превосходно знавший Священное Писание, со временем был возведен на епископскую кафедру в городе Катаны в Сицилии.</p>
				<p>Первым епископом, занимавшим эту кафедру, был святой Кирилл, ученик святого апостола Петра. Он превратил горькие воды источника в сладкие силою веры и молитвы и обратил этим чудом многих ко Христу. В глубокой старости почил святой епископ Катанский Кирилл (память 21 марта).</p>
				<p>Святому Иакову Исповеднику, слово которого было «солию любве растворено», уготовал Господь в преклонных годах скорби и испытания. Во время царствования императора. иконоборца Константина V Копронима (741–745) святого Иакова принуждали к отказу от почитания святых икон. За непоколебимую преданность святой вере он был подвергнут многим мучениям. Его морили голодом и томили жаждой, истязали. Святой епископ Иаков скончался в изгнании и заточении. Позднейшее предание смешало святого епископа Иакова с блаженным Иаковом, учеником преподобного Феодора Студита, также пострадавшим за почитание святых икон, — однако блаженный Иаков епископом не был.</p>
			</section>
			<section>
				<title>
					<p>Преподо́бнаго Пахомия Нерехтскаго, игу́мена Сыпанова монастыря́ во И́мя Живонача́льныя Тро́ицы, Костромского чудотво́рца</p>
				</title>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры,</style>
					<style>глас 4.</style>
				</p>
				<p>
					<style>Подо́бен:</style> Зва́нный свы́ше:
				</p>
				<p>Егда́ восле́д Бо́га возгоре́ся ду́хом, преподо́бне,/ тогда́ воспали́ Боже́ственный о́гнь ду́шу твою́ взыска́ти Го́спода,/ па́че же, — реку́, — Госпо́дь тебе́ взыска́,/ и́же от ю́ности оста́вя мирско́е пребыва́ние,/ и восприя́ а́нгельский о́браз, и рабо́тая Го́сподеви/ во мно́зех труде́х, и по́двизех, и коленопреклоне́ниих, и в поще́ниих,/ Христа́ Бо́га моли́, блаже́нне Пахо́мие,/ спасти́ и просвети́ти души́ на́ша.</p>
				<p>В ми́ре житие́ возненави́де,/ и тогда́ ми́ра красоты́ отве́ржеся, пребога́те,/ и восприя́ и́ноческий чин,/ и в живоно́сную ме́ртвость оде́яся,/ и, сокро́вище доброде́телей стяжа́в, пло́ть порабо́ти ду́ху,/ и бы́сть жи́тель пусты́нный,/ возрасти́л еси́ ве́лия кро́тости и смире́ния плоды́,/ Христа́ Бо́га моли́, преподо́бне Пахо́мие,/ спасти́ и просвети́ти ду́ши на́ша.</p>
				<p>Жела́я улучи́ти Небе́сную добро́ту,/ земна́я вся оста́вил еси́,/ в вы́шних ум свой восприя́ благода́тию Боже́ственнаго Ду́ха,/ па́стырь и́стинен показа́ся,/ ве́тви смире́ния возрасти́л еси́/ и освяще́н дом Пресвята́го Ду́ха соде́я,/ ско́рбным путе́м и те́сным ше́ствоваше,/ сего́ ра́ди уго́дник Бо́жий све́тел ми́ру показа́ся./ Тем ны́не, пречи́стому Све́ту причаща́яся,/ не забу́ди ста́до твое́, преподо́бне,/ Христа́ Бо́га моли́, о́тче Пахо́мие,/ спасти́ и просвети́ти души́ на́ша.</p>
				<p>
					<style>Сла́ва,</style>
					<style>глас 6: </style>
				</p>
				<p>Богови́димаго в по́двизех восхва́лим пустыннолюби́теля,/ смире́ния рачи́теля и кро́тости учи́теля,/ церко́внаго строи́теля,/ и́же любве́ ра́ди Бо́жия мир оста́вльшаго/ и трудолю́бие поне́сшаго,/ благоче́стия подража́теля,/ Пахо́мия пе́ньми и пе́сньми почти́м,/ честну́ю и многоцеле́бную его́ ра́ку зря́ще,/ се бо вопию́т чудеса́ его́,/ мы же, обстоя́ще, любе́зно облобыза́ем, глаго́люще:/ ра́дуйся, пресла́вне о́тче Пахо́мие,/ с ра́достию от Ду́ха Свя́та Ца́рство Небе́сное пожа́л еси́/ и на подо́бствие, я́коже мо́щно, возше́л еси́./ И ны́не на Небесе́х чи́сте зри́ши Святу́ю Тро́ицу,/ испроси́ стране́ на́шей одоле́ние на сопоста́ты,/ и це́рквам благоле́пие,/ и душа́м на́шим ве́лию ми́лость.</p>
				<p>
					<style>И ны́не, Богоро́дичен:</style> Кто Тебе́ не ублажи́т, Пресвята́я Де́во:
				</p>
				<p>
					<style>Вход, проки́мен дне, чте́ния 3 преподо́бническая 
						<emphasis>(зри 17 марта).</emphasis>
					</style>
				</p>
				<p>
					<style>На стихо́вне стихи́ры, глас 2.</style>
				</p>
				<p>
					<style>Подо́бен:</style> До́ме Евфра́фов:
				</p>
				<p>К моще́м твои́м прибега́ем,/ свя́те Пахо́мие,/ исцели́ на́ша стра́сти,/ я́коже исцели́л еси́ разли́чныя мно́гая боле́зни.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Что ти принесе́м, блаже́нне,/ за твоя́ е́же к нам щедро́ты?/ Но мо́лим тя, свя́те, всегда́ за ны моли́ся Христу́,/ тебе́ бо и́мамы хода́тая ко Христу́,/ испроси́ да́ти нам оставле́ние грехо́в.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Зерца́ло, и звезда́ Бо́жия,/ и моли́твенник ко Христу́/ за ны, гре́шныя,/ целу́ем мо́щи твоя́ честны́я,/ раби́ многогре́шнии.</p>
				<p>
					<style>Сла́ва, глас 8:</style>
				</p>
				<p>И́нок мно́жества,/ наста́вника тя чтим, о́тче наш Пахо́мие,/ тобо́ю бо пу́ть вои́стинну пра́вый ходи́ти позна́хом,/ блаже́н еси́, я́ко Христу́ рабо́тав,/ и вра́жию обличи́л еси́ си́лу,/ А́нгелом собесе́дниче, преподо́бным единокро́вне и пра́ведным,/ с ни́миже моли́ся Го́сподеви/ поми́ловатися душа́м на́шим.</p>
				<p>
					<style>И ны́не, Богоро́дичен:</style> Безневе́стная Де́во: 
					<style>Тропа́рь,</style>
					<style>глас 4:</style>
				</p>
				<p>Жите́йских молв, преподо́бне, отве́ргся/ и, я́ко птищ обре́те себе́ в пусты́ни безмо́лвие,/ в моли́твах и бде́нии прилежа́ Бо́гови,/ преподо́бне о́тче Пахо́мие,/ и оста́ви дре́внее пребыва́ние,/ и оты́де в пусты́ню, и в ней водвори́ся,/ и соста́ви оби́тель во И́мя Пресвяты́я Тро́ицы,/ и процве́л еси́, а́ки фи́никс,/ и бы́сть о́браз утеше́ния духо́внаго./ Те́мже, преподо́бне Пахо́мие,/ моли́ Пресвяту́ю Тро́ицу спасти́ся душа́м на́шим.</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии Седа́лен,</style>
					<style>глас 4:</style>
				</p>
				<p>Светоли́тием сия́я, я́ко заря́,/ просия́л еси́ в пусты́ни чудесы́ свои́ми, Пахо́мие,/ с ве́рою приходя́щим к тебе́.</p>
				<p>
					<style>Сла́ва, и ны́не, Богоро́дичен:</style>
				</p>
				<p> В кров Твой, Пречи́стая Де́во, прибега́ющих, моли́тву прие́мши от нас,/ не преста́й моля́щи Человеколю́бца спасти́ся рабо́м Твои́м.</p>
				<p>
					<style>По 2-м стихосло́вии седа́лен, глас 1:</style>
				</p>
				<p>Повеле́нием Бо́жиим до́йде в пусты́ню/ и оби́тель соста́ви на ме́сте, нарица́емом Сыпа́нове, во И́мя Пресвяты́я Тро́ицы,/ Е́йже предстои́ши, преподо́бне Пахо́мие,/ моли́ о спасе́нии душ на́ших.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Упова́ние христиа́ном, Пречи́стая Де́во,/ Его́же родила́ еси́ па́че ума́, Сло́ва,/ непреста́нно моли́ с Вы́шними си́лами/ да́ти оставле́ние грехо́в всем и исправле́ние жития́,/ ве́рою и любо́вию при́сно Тя сла́вящим.</p>
				<p>
					<style>По полиеле́и седа́лен, глас 1:</style>
				</p>
				<p>Бо́гови примеси́ся, преподо́бне о́тче наш Пахо́мие,/ Госпо́дне дарова́ние улучи́л еси́,/ благода́тию Его́ мно́жество ополче́ния бесо́в отгна́л еси́,/ те́мже пресла́вно подвиза́ся непреста́нною свое́ю моли́твою ко Христу́ Бо́гу,/ и о нас, ча́дех свои́х, моли́, грехо́в оставле́ние дарова́ти нам.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Светоно́сен Тя све́щник позна́хом, Деви́це,/ Боже́ственное сия́ние во утро́бе носи́вший,/ те́мже мо́лим Тя, Чи́стая,/ све́том Свои́м озари́ ду́ши пою́щих Тя.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих: </style>Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Преподо́бне о́тче Пахо́мие,/ во всю зе́млю изы́де веща́ние исправле́ний твои́х,/ тем на Небесе́х обре́те мзду трудо́в свои́х,/ бесо́вская разори́л еси́ по́лчища/ и А́нгельския дости́гл еси́ чи́ны,/ и́хже житию́ без поро́ка поревнова́л еси́,/ дерзнове́ние име́я ко Го́споду,/ мир испроси́ душа́м на́шим.</p>
				<p>
					<style>Кано́н Богоро́дице со ирмосо́м на 6 и преподо́бному Пахо́мию на 8, глас 6.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную пе́снь/ пои́м, вопия́ше.</emphasis>
				</p>
				<p>Наста́ви мя, Го́споди Бо́же мой,/ да возмогу́ благоче́стно уго́дника Твоего́, преподо́бнаго Пахо́мия,/ сла́вное и честно́е восхвали́ти торжество́.</p>
				<p>Отве́рзи ми, Го́споди, ум мой и да́руй ми смысл,/ е́же хвале́ние принести́ Твоему́ уго́днику, преподо́бному Пахо́мию.</p>
				<p>Живоно́сным ору́жием кре́стным прии́м на враги́ ополче́ние,/ озари́ ум мой, молю́ся,/ оби́льно всю зе́млю напая́я сло́вом уче́ния,/ а́ки прему́др чинонача́льник наш.</p>
				<p>
					<style>Богоро́дичен:</style> Пресу́щное Сло́во существо́ прии́м,/ от чи́стых крове́й Твои́х богосоде́ла,/ нас нетле́ния изба́ви, Чи́стая,/ сего́ ра́ди Тя при́сно сла́вим.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Не́сть свят,/ я́коже Ты, Го́споди, Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
				</p>
				<p>Боле́зньми свои́ми бразду́ душе́вную, му́дре Пахо́мие, до́бре соде́ла/ и клас безстра́стия чу́ден израсти́л еси́.</p>
				<p>Кро́тостию смиря́шеся, молча́нием украша́шеся,/ ум всегда́ в вы́шних име́я,/ во пло́ти а́нгельски, о́тче, пожи́л еси́.</p>
				<p>А́ще и в ми́ре су́щая, о́тче Пахо́мие, преоби́дел еси́,/ но та́мо преми́рная и нетле́нная стяжа́л еси́,/ иде́же глас пра́зднующих и ра́йское наслажде́ние.</p>
				<p>
					<style>Богоро́дичен:</style> Спа́са Ро́ждшая, спаси́ мя,/ и́же в бу́ре всех сласте́й обурева́ема,/ Христа́, тишину́, моли́ о пою́щих Тя.
				</p>
				<p>
					<style>Седа́лен,</style>
					<style>глас 4</style>:
				</p>
				<p>Всено́щное стоя́ние и ва́ра дневна́го тяготу́ понесе́ и мно́гии труды́ показа́/ и сего́ ра́ди уго́дник бы́сть, блаже́нне Пахо́мие,/ моли́ спасти́ся душа́м на́шим.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Чи́стая, Всенепоро́чная и Неискусобра́чная же,/ Еди́на Безле́тнаго Сы́на и Сло́ва Бо́жия в ле́та поро́ждши,/ Сего́ со святы́ми и честны́ми патриа́рхи, с ученики́, и проро́ки, и преподо́бными моли́/ дарова́ти нам очище́ние и ве́лию ми́лость.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Христо́с моя́ си́ла,/ Бог и Госпо́дь,/ честна́я Це́рковь/ боголе́пно пое́т, взыва́ющи,/ от смы́сла чи́ста о Го́споде пра́зднующи.</emphasis>
				</p>
				<p>Егда́ прии́де в пусты́ню и еди́н с Бо́гом безмо́лвствуя,/ древие, возра́стшее от земли́, собесе́дники себе́ име́яше,/ до́ндеже снидо́шася к тебе́ бра́тия.</p>
				<p>Христа́ Животво́рца оде́яся ме́ртвостию и стопа́м Его́ после́дуя,/ те́мже Ему́ предстоя́ и моли́твою благода́ть восприя́.</p>
				<p>Зарю́ невече́рнюю вну́трь в се́рдцы прии́м,/ и от нея́ просия́л еси́, и всестра́стную мглу потреби́л еси́.</p>
				<p>
					<style>Богоро́дичен:</style> Чистоте́ жили́ще, селе́ние Влады́ки всех/ и проро́ком всем сбытие́,/ Благодарова́нная Чи́стая, пою́щия Тя уще́дри.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Бо́жиим све́том Твои́м, Бла́же,/ у́тренюющих Ти души́ любо́вию озари́, молю́ся,/ Тя ве́дети, Сло́ве Бо́жий,/ И́стиннаго Бо́га,/ от мра́ка грехо́внаго взыва́юща.</emphasis>
				</p>
				<p>Егда́ в жи́зни сей бы́сть стро́ящий в пусты́ни оби́тель,/ Бог же ви́де твоя́ труды́ и дая́ше благода́ть,/ мно́зи лю́дие помога́ше ти.</p>
				<p>Боже́ственным манове́нием, о́тче, плотско́е житие́ отри́нув,/ после́довал еси́ любо́вию зову́щему Христу́, преподо́бне Пахо́мие.</p>
				<p>Преблаже́нне, Богоприя́тне о́тче наш Пахо́мие,/ непреста́нно ста́до твое́ вопие́т ти:/ моли́твами свои́ми ко Го́споду спаси́ нас, мо́лим тя.</p>
				<p>
					<style>Богоро́дичен:</style> Ме́сто освяще́ния и мы́сленную трапе́зу, Чи́стая,/ Хлеб — Христа́ — Жи́знь всех прие́мшую, пое́м Тя.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостива.</emphasis>
				</p>
				<p>Ка́плями по́тов твои́х, преподо́бне, враго́в ополче́ния попра́л/ и дости́гл еси́ А́нгельский невеще́ственныя ли́ки.</p>
				<p>Храм быв Трисо́лнечнаго Божества́,/ стра́шныя куми́ры потреби́л еси́, преподо́бне Пахо́мие,/ от ни́хже и нас изба́ви.</p>
				<p>Терпе́ние и моли́тву стяжа́в, держа́вна смире́ния испо́лнь/ и тве́рдо любле́ние ко Христу́, о́тче, стяжа́л еси́.</p>
				<p>
					<style>Богоро́дичен:</style> Богоро́дице, Ро́ждшая незаходи́мое Со́лнце,/ всего́ мя просвети́, омраче́ннаго страстьми́.
				</p>
				<p>
					<style>Конда́к, глас 4:</style>
				</p>
				<p>В пусты́ни безмо́лвствуя,/ еди́нствующу тя, Богоно́се, взыску́ющу ти Го́спода,/ Бо́гу же тебе́ не оста́вльшу еди́ному бы́ти в пусты́ни,/ и Того́ повеле́нием снидо́шася к тебе́ не́колико бра́тии,/ с ни́миже ти моля́щуся Го́сподеви,/ Тро́ице прече́стен храм воздви́же,/ в не́мже предстоя́ще, преподо́бне Пахо́мие,/ моли́ся о спасе́нии душ на́ших.</p>
				<p>
					<style>И́кос:</style>
				</p>
				<p>Пусты́нный граждани́н, о́тче, показа́ся,/ оста́вил оте́чество свое́ град Влади́мир и честну́ю оби́тель царя́ Константи́на/ и хожда́ше по страна́м мно́гим и по честны́м оби́телем/ и, Бо́гом наставля́емь, дои́де в пусты́ню и в ней селе́ние сотвори́./ Мы же к тебе́ сицева́я рцем:/ ра́дуйся, преподо́бне о́тче Пахо́мие,/ и́же в пусты́ни Тро́ице прече́стен храм созда́вый/ и в нем Бо́жие славосло́вие устро́и и о́бщее житие́ соста́ви;/ ра́дуйся, поуча́я ве́рныя ко спасе́нию;/ ра́дуйся, стра́нным корми́телю, па́че всего́ прилежа́вый о церко́вном строе́нии;/ ра́дуйся, распространи́вый пусты́ню и многочелове́чну устро́и ю;/ ра́дуйся, устро́ивый общежи́тельный монасты́рь, нарица́емый на Сыпа́нове;/ ра́дуйся, я́ко Бог тебе́ показа́ наста́вника о́бласти гра́да Костромы́;/ ра́дуйся, я́ко вели́кий град Кострома́ тобо́ю хва́лится,/ име́я мо́щи твоя́ во о́бласти свое́й;/ ра́дуйся, я́ко нарица́емому ме́сту Не́рехте хвала́ и утвержде́ние;/ ра́дуйся, преподо́бне Пахо́мие, моли́ся о спасе́нии душ на́ших.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Росода́тельну у́бо пе́щь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
				</p>
				<p>Умертви́ пло́ти свое́й мудрова́ние, Богоно́се,/ и де́йством Свята́го Ду́ха, Пахо́мие, отце́м собесе́дник яви́ся/ и непреста́нно вопие́ши:/ благослове́н Бог оте́ц на́ших.</p>
				<p>Яви́лся еси́ отгони́тель духово́м нечи́стым,/ Боже́ственнаго Ду́ха селе́ние чи́сто был еси́, взыва́ше:/ благослове́н Бог оте́ц на́ших.</p>
				<p>Хва́лится, преподо́бне, град твой,/ я́ко во о́бласти его́ сокрове́нны бы́ста мо́щи твоя́/ и я́ко добра́ граждани́на от Бо́га прия́л е́сть.</p>
				<p>
					<style>Богоро́дичен:</style> Спаси́ мя, Ма́ти Спа́сова, содержи́ма глубино́ю согреше́ний,/ да Твое́ заступле́ние велича́ем, Чи́стая,/ и Сы́на Твоего́, Христа́, Бо́га на́шего:/ благослове́н Бог оте́ц на́ших.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́:/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
				</p>
				<p>Ви́де у́бо преподо́бный оби́тель устро́ену,/ и яви́ся ле́пота церко́вная соста́влена,/ и па́ки от земли́ к Небе́сным взы́ти тща́ся и всех пе́ти науча́я:/ Го́спода по́йте и превозноси́те Его́ во ве́ки.</p>
				<p>По успе́нии твое́м не́кий брат бори́м бы́сть по́мыслом душевре́дным,/ и́же пло́ть на дух вою́ет,/ ты же явле́нием свои́м сего́ исцели́, Христо́ви вопия́:/ Го́спода по́йте и превозноси́те Его́ во ве́ки.</p>
				<p>Блаже́нне Богогла́се, прово́диши пою́щия тя ко Христу́/ очище́ны от тиме́ния стра́стнаго моли́твами твои́ми,/ вопию́щих, Пахо́мие, и глаго́лющих:/ благослове́н Бог оте́ц на́ших.</p>
				<p>
					<style>Богоро́дичен:</style> Ты Ада́ма, Де́во, па́дшаго Дщи яви́ся,/ Бо́жия же Ма́ти, обнови́вшаго мое́ существо́,/ Его́же пое́м и превозно́сим во ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти:/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и Тя ублажа́ем.</emphasis>
				</p>
				<p>Сла́ву Вседержи́теля жела́я ви́дети,/ обнови́л еси́ души́ кре́пость и сла́вою обогати́ся Небе́сною.</p>
				<p>Честно́е украше́ние благода́ти, о́тче преподо́бне Пахо́мие,/ испроси́ свяще́нником на́шим,/ во́ином во бране́х кре́пость и здра́вие телесе́м,/ я́ко да непреста́нно тя велича́ем.</p>
				<p>Пра́веден и непоро́чен, о́тче, был еси́,/ Бо́гови послужи́л еси́ в преподо́бии,/ те́мже почи́ла е́сть Тро́ица в се́рдце твое́м,/ Ея́же ны́не наслажда́ешися, досточу́дне.</p>
				<p>
					<style>Богоро́дичен:</style> Тя дре́вле Авваку́м прови́де го́ру несеко́мую,/ из Нея́же Бог яви́ся,/ истле́вшия ны обнови́ла е́сть.
				</p>
				<p>
					<style>Свети́лен:</style>
				</p>
				<p>Устро́ивый оби́тель и созда́ хра́мы Бо́жия/ и собра́вый и́нок мно́жества,/ в моли́твах прилежа́ Го́сподеви/ и ны́не, со дерзнове́нием предстоя́ Христо́ви,/ моли́ся о ста́де свое́м, Пахо́мие, о́тче наш.</p>
				<p>
					<style>Богоро́дичен:</style>
				</p>
				<p>Еди́н Чи́стый, Еди́н Госпо́дь Тя Еди́ну избра́,/ Чисте́йшу всея́ тва́ри, Пренепоро́чная,/ от чи́стых крове́й Твои́х воплоти́ся.</p>
				<p>
					<style>На хвали́тех стихи́ры, глас 8. Самогла́сны:</style>
				</p>
				<p>Боже́ственною си́лою оде́явся,/ умертви́л еси́ себе́ ми́рови/ и, житие́ непоро́чно пожи́в, пресла́вне,/ единожи́тель святи́телю Алекси́ю,/ Боже́ственному митрополи́ту, был еси́.</p>
				<p>По́двиг трудо́в твои́х/ чистоты́ сосу́д показа́ся,/ и Бо́жиим повеле́нием исцеле́ние челове́ком да́руеши,/ по́стником удобре́ние, и́нокующим похвала́,/ Пахо́мие, преподо́бне о́тче наш.</p>
				<p>
					<style>Сла́ва, глас 6:</style>
				</p>
				<p>Преподо́бне о́тче Пахо́мие,/ во всю зе́млю изы́де веща́ние исправле́ний твои́х,/ тем на Небесе́х обре́те мзду трудо́в свои́х,/ бесо́вская разори́л еси́ по́лчища/ и А́нгельския дости́гл еси́ чи́ны,/ и́хже житию́ без поро́ка поревнова́л еси́,/ дерзнове́ние име́я ко Го́споду,/ мир испроси́ душа́м на́шим.</p>
				<p>
					<style>И ны́не:</style> Богоро́дице, Ты еси́ лоза́ и́стинная:
				</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ</style>́
					<style>И СЛУ</style>́
					<style>ЖБА ПРЕПОДО</style>́
					<style>БНИЧЕСКАЯ</style>
				</p>
			</section>
			<section>
				<title>
					<p>Преподо́бный Пахо́мий Нерехтский</p>
				</title>
				<p>Преподобный Пахомий Нерехтский в миру Иаков, мродился во Владимире-на-Клязьме в середине XIV века в семье священника Никольской церкви Игнатия. С детства отец приучил его к послушанию, сам обучил грамоте и Закону Божию. Уроки родителя запали в душу ребенка: он сделался мальчиком благонравным, отличался усердием ко храму Божию. Особенно он любил ходить в обитель Рождества Богородицы, где в то время почивали мощи святого князя Александра Невского. После смерти отца 12-летним отроком Иаков, получив благословение матери, принял постриг в Рождественской обители с именем Пахомий. Для руководства в духовной жизни настоятель обители отдал Пахомия под присмотр опытного старца. Вскоре ему дано было нелегкое послушание— выпекать хлеб и готовить на монастырской кухне. Много лет провел он в этом многотрудном занятии — днем работал в пекарне, а ночь проводил на молитве. Смирение и кротость преподобного Пахомия обратили на себя внимание настоятеля, который просил святого Алексия, епископа Владимирского (в последствии Митрополит Московский), посвятить молодого инока во диакона. В сане диакона преподобный Пахомий служил в обители Рождества Пресвятой Богородицы до 1360 года. В том году Святитель Алексий, ставший уже Митрополитом Московским и всея Руси, устроил в 15-ти верстах от г. Владимира монастырь во имя святых благоверных царей Константина и Елены и прибыл туда для освящения обители. Святитель Алексий посвятил преподобного Пахомия во игумена новоустроенного монастыря. Стремясь к мирному уединению, преподобный Пахомий вскоре покинул монастырь. Странствуя по Владимирской земле, он пришел к устью речки Гридевки, сливающейся с рекою Солоницею, в 2-х верстах от города Нерехты. Сыпаново — как исстари называлась эта местность — было покрыто густым лесом и очень понравилось преподобному.</p>
				<p>Желая тут остаться, он пошел в Нерехту просить у жителей разрешения поселиться на их земле. Жители города очень радушно приняли преподобного Пахомия и оказали ему содействие в устройстве новой обители. Преподобный собрал достаточно средств для сооружения церкви и с одним из своих постриженников отправился в Москву за благословением святителя Алексия воздвигнуть церковь в честь Живоначальной Троицы. Получив благословение, с радостью принялся он за святое дело, приходя на работу раньше других и уходя после всех. После построения церкви преподобный Пахомий вскоре возвел несколько братских келлий и на восток от Сыпанова соорудил странноприимный дом. Трудясь таким образом, преподобный расширил обитель и ввел в ней строгий общежительный устав.</p>
				<p>Достигнув глубокой старости, преподобный Пахомий почувствовал скорое приближение смерти. В последний раз он созвал своих учеников и преподал им отеческое назидание. «Братие, — говорил он,— терпите беды и скорби, да на сем месте обрящете благодать от Бога». Когда преподобный сказал братии, что ныне отходит от них и поэтому им нужно избрать себе пастыря, они стали упрашивать, чтобы он сам назначил своего преемника. Преподобный Пахомий выбрал Феодора, с которым он был пострижен в Рождественском монастыре и с которым жил некоторое время в Цареконстантиновской обители. «Господи, в руце Твои предаю дух мой!» — последние слова преподобного Пахомия. Блаженная кончина его наступила в княжение Димитрия Иоанновича Донского 21 марта 1384 года. Ученики при многолюдном стечении народа погребли преподобного в созданной им обители, близ алтаря, по правую сторону Троицкой церкви. На следующий год над его гробом поставили гробницу, а один из учеников преподобного Пахомия, Иринарх, написал икону, которую и установили тогда же в храме. Весной 1675 года, при игумене Харалампии, начали в Сыпановской обители строить новую соборную каменную церковь. Во время рытья бута под алтарь той церкви, 6 мая 1675 года нашли тело преподобного Пахомия нетленным. В 1764 году Сыпановская обитель была закрыта и обращена в приходскую церковь.</p>
				<p>Память преподобного совершается 21 марта (в некоторых месяцесловах указано 23 марта), а также 15 мая, в день тезоименитства святого.</p>
			</section>
		</section>
		<section>
			<title>
				<p>22-й де́нь</p>
			</title>
			<section>
				<title>
					<p>Свята́го священному́ченика Васи́лия, пресви́тера Анкирския Це́ркве</p>
				</title>
				<p>
					<style>Стихи́ры,</style>
					<style>глас 4.</style>
				</p>
				<p>
					<style>Подо́бен:</style> Зва́нный свы́ше:
				</p>
				<p>Свяще́нства оде́ждею укра́шен,/ Бо́гу служи́л еси́, я́коже А́нгел,/ ве́щною нас ра́ди пло́тию я́вльшемуся,/ жряй, Васи́лие великоимени́те./ Отню́дуже, я́ко овча́ соверше́нное, закла́лся еси́,/ и чи́стая же́ртва был еси́,/ и прине́слся еси́ ны́не в Го́рний же́ртвенник./ Те́мже тя ра́достными гла́сы/ при́сно ублажа́ем, вопию́ще ти:/ моли́ непреста́нно/ спасти́ся душа́м на́шим.</p>
				<p>Отъя́тей бы́вши ко́жи/ судо́м непра́ведным,/ боле́зни претерпе́л еси́,/ взира́я к кончи́не неболе́зненней, сла́вне,/ и к по́честем, страда́вшим угото́ванным,/ огне́м же обостря́емь, я́ко желе́зо,/ небокова́нен был еси́, всеблаже́нне, меч,/ вся посека́я вра́жия полки́./ Те́мже тя почита́ет дне́сь/ всяк благочести́вых язы́к, ра́дующся,/ страда́льче доблему́дренне,/ достосла́вне Васи́лие.</p>
				<p>Укра́шен ра́нами Боже́ственными,/ от гра́да во град, свя́зан, текл еси́,/ связу́яй мучи́теля,/ и твои́х стоп ше́ствие исправля́я,/ и а́бие в Кесари́йский град вшед,/ в том коне́ц блаже́нный прия́л еси́,/ и ко гра́ду Небе́сному венцено́сен возше́л еси́,/ и Бо́гу Царю́ ны́не предстои́ши,/ Его́же моли́/ спасти́ и просвети́ти души́ на́ша.</p>
				<p>
					<style>Сла́ва, и ны́не, Богоро́дичен, глас и подо́бен тойже:</style>
				</p>
				<p>Я́ко во глубины́ мно́гих паде́ний/ окая́нно снидо́х/ уны́нием мои́м и ле́ностию, окая́нный,/ и недоуме́нием и отча́янием ны́не одержи́м е́смь,/ бу́ди ми по́мощь, и очище́ние,/ и спасе́ние, Пречи́стая,/ утеше́ние благосе́рднейше подаю́щи ми./ Тя молю́, и Тебе́ мил де́юся,/ и припа́даю, и ве́рою зову́ Ти:/ да не бу́ду до конца́ льсти́вому ра́дость.</p>
				<p>
					<style>Крестобогоро́дичен. </style>
				</p>
				<p>
					<style>Подо́бен то́йже:</style>
				</p>
				<p>Не рыда́й Мене́, Ма́ти,/ зря́щи на Дре́ве пове́шена Твоего́ Сы́на и Бо́га,/ на вода́х пове́сившаго зе́млю неодержи́мо/ и всю тва́рь созда́вшаго,/ и́бо воскресну́, и просла́влюся,/ и а́дова ца́рствия сокрушу́ кре́постию,/ и погублю́ того́ си́лу,/ и ю́зники изба́влю от злоде́йства его́,/ я́ко Благоутро́бен,/ и Отцу́ Моему́ приведу́,/ я́ко Человеколю́бец.</p>
				<p>
					<style>Кано́н, его́же краегране́сие: </style>Твоя́, великому́чениче, восхвалю́ боле́зни.
					<style> Ио́сиф. Глас 6.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную пе́снь пои́м, вопия́ше.</emphasis>
				</p>
				<p>Твоего́ ца́рствия сла́ву, Всецарю́, сла́вный Васи́лий возлюби́в,/ кре́пко на земли́ пострада́,/ и́мже Ца́рства Небе́снаго нас сподо́би.</p>
				<p>Достохва́льное житие́ и чи́стое жи́тельство, сла́вне, подвиго́в стезя́/ насле́дника показа́ша Бо́гу и граждани́на Небе́сна тя соде́лаша.</p>
				<p>Повину́вся Го́споду, благи́м житие́м, прему́дре, повину́л еси́ врага́/ и нога́ми попра́л еси́ сего́,/ све́тло воева́в на него́, му́чениче Васи́лие.</p>
				<p>Крове́й тече́ньми, мы́сленнаго фарао́на погрузи́л еси́ всево́инство я́ко вои́стинну/ и к земли́ восте́кл еси́, му́дре,/ иде́же о́блак страда́льцев при́сно весели́тся.</p>
				<p>
					<style>Богоро́дичен:</style> Отцу́ Сый Единоро́ден,/ восхоте́в, всели́ся во Твою́ пречи́стую утро́бу/ и Челове́к бы́сть, Чи́стая, за бла́гость спасти́ хотя́ челове́ки.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Не́сть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
				</p>
				<p>Возвы́сився, я́коже а́гня, на дре́ве, всеблаже́нне,/ строга́ния терпя́ мы́слию тве́рдою/ и низлага́я врага́ возноше́ния си́лою Боже́ственнаго Ду́ха.</p>
				<p>Язв, му́чениче, добро́тами красне́йший яви́лся еси́ душе́ю и те́лом,/ мы́слию чи́стою благода́рственныя гла́сы воспуща́я/ Подвигополо́жнику твоему́.</p>
				<p>Вели́ко зва́ние ища́ велему́дренным нра́вом,/ вели́кия по́двиги претерпе́л еси́, му́дре,/ и вельми́ при́сно взима́ющегося, му́чениче, смири́л еси́.</p>
				<p>Боже́ственных храни́тель быв повеле́ний, Богому́дре,/ в темни́це затворя́емь, ве́рным отверза́я уче́ния пу́ть,/ в широту́ ра́зума вводя́щий.</p>
				<p>
					<style>Богоро́дичен:</style> Разуме́в издале́че Твое́ зача́тие Иса́ия Ду́хом, Отрокови́це,/ уясни́ сие́, вопия́:/ се во утро́бе Де́ва Бо́га зачне́т.
				</p>
				<p>
					<style>Седа́лен,</style>
					<style>глас 3</style>.
				</p>
				<p>
					<style>Подо́бен:</style> Боже́ственный ве́ры:
				</p>
				<p>Красота́ был еси́ Це́ркве,/ и держа́ва благоче́стия, и потреби́тель нече́стия, Васи́лие,/ и, претерпе́в му́ки, я́ко безпло́тен,/ со безпло́тными совокупи́лся еси́, ра́дуяся, му́чениче сла́вне,/ Христа́ Бо́га моли́ дарова́ти душа́м на́шим ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Боже́ственнаго естества́ не отлу́чься,/ пло́ть быв во чре́ве Твое́м,/ но Бог вочелове́чься и пребы́сть,/ И́же по рождестве́ Ма́терь Тя Де́ву/ я́ко пре́жде рождестве́ сохрани́в Всенепоро́чну, еди́н Госпо́дь,/ Того́ приле́жно моли́ дарова́ти нам ве́лию ми́лость.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница, Сло́ва нетле́нная Де́ва Ма́ти,/ на Кресте́ зря́щи пове́шена из Нея́ без боле́зни прозя́бшаго,/ ма́терски подо́бно рыда́ющи, вопия́ше:/ увы́ Мне, Ча́до Мое́, ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Христо́с моя́ си́ла,/ Бог и Госпо́дь,/ честна́я Це́рковь/ боголе́пно пое́т, взыва́ющи,/ от смы́сла чи́ста о Го́споде пра́зднующи.</emphasis>
				</p>
				<p>Ви́дев облиста́емо твое́ Боже́ственное лице́ заре́ю духо́вною,/ злочести́вый, му́чениче, дивля́шеся/ и я́ко тьмы́ служи́тель нечу́вственно объюродева́ше.</p>
				<p>Прему́дростию лу́чшею удобря́емь,/ мудрецы́ е́ллинския Богонача́льною си́лою обуи́л еси́/ и, пострада́в терпели́вно, побе́ды вене́ц восприя́л еси́.</p>
				<p>Просте́рта и всю́ду изчленя́ема,/ укрепля́ше тя Сло́во, И́же на Кресте́ простре́ся, Васи́лие,/ и стра́стию ве́рным дарова́в безстра́стие.</p>
				<p>Не жру де́моном, ни устраша́юся сме́рти, ни мук ви́да, — свяще́нный взыва́ше Васи́лий, —/ Еди́наго Бо́га испове́дую, в Тро́ице познава́емаго.</p>
				<p>
					<style>Богоро́дичен:</style> Пою́ Тя, Влады́чице, многопе́тую, благословлю́ Тя, Де́во,/ Ея́же ра́ди челове́цы вси благослови́хомся/ и кля́твы дре́вния вои́стинну изба́вихомся.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Бо́жиим све́том Твои́м, Бла́же,/ у́тренюющих Ти души́ любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
				</p>
				<p>Желе́за тя́жестию сли́чен быв, я́коже легча́йшее и́го Госпо́дне носи́ти изво́лив,/ на Творца́ вы́ю свере́петвовавшаго,/ врага́ го́рдаго, му́чениче, смири́л еси́.</p>
				<p>С весе́лием желе́зными, му́чениче, обложе́н у́зами,/ ме́ста от мест прете́кл еси́,/ си́ми, я́коже мони́сты, красу́йся, Васи́лие,/ и веселя́ Подвигополо́жника твоего́.</p>
				<p>Кро́вными тече́нии сам себе́, му́чениче,/ обагри́л еси́ вои́стинну ца́рскую оде́жду, сла́вне,/ побе́ды же венце́м обложе́н, Христу́ сца́рствуеши, ра́дуйся, Васи́лие.</p>
				<p>Утве́рждься благода́тию креста́,/ претерпе́л еси́ дале́кий и лю́тый пу́ть, бе́дно го́ним, поя́:/ на стези́ свиде́тельств твои́х, красу́яся и ра́дуяся, Сло́ве, пойду́.</p>
				<p>
					<style>Богоро́дичен:</style> Превы́шшую Херуви́м, высоча́йшую Небе́с,/ лу́чшую тва́ри, му́дрых му́чеников огражде́ние,/ еди́ну Богоро́дицу пе́сньми почти́м.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Жите́йское мо́ре/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостива.</emphasis>
				</p>
				<p>Возвы́сився страстьми́ твои́ми и низве́рг еси́ врага́, великому́чениче сла́вне,/ и к Бо́гу преста́вился еси́, победи́тельным венча́вся венце́м/ при конце́ страда́ний, достохва́льне.</p>
				<p>На Кресте́ Просте́ршему дла́ни тебе́ ра́ди, му́чениче му́дре, подо́бяся,/ воздви́жен быв на дре́во, терпели́вно строга́ния претерпе́л еси́,/ уязвля́я льсти́ваго твои́ми я́звами.</p>
				<p>Связа́л еси́ безпло́тныя враги́, вя́жемь за Христа́, Васи́лие,/ отреши́вся же, сла́вне, от пло́ти,/ до конца́ разруши́л еси́ тех злоде́йства Боже́ственною благода́тию.</p>
				<p>
					<style>Богоро́дичен:</style> Пою́ Тя, Всепе́тая, Ю́же пою́т во́инства Небе́сных чино́в, и молю́ Тя:/ стра́сти души́ моея́ исцели́, Чи́стая,/ и огня́ ве́чнаго свободи́.
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен:</style> Взбра́нной:
				</p>
				<p>Зако́нно тече́ние соверши́в/ и ве́ру соблю́л еси́, священному́чениче Васи́лие,/ сего́ ра́ди муче́ния венце́в сподо́бился еси́/ и Це́ркве столп непоколеби́м яви́лся еси́,/ Сы́на, Отцу́ Собезнача́льна и Ду́ху испове́дав,/ Тро́ицу Неразде́льную,/ Ю́же моли́ изба́витися от бед чту́щим Тя,/ да зове́м ти:/ ра́дуйся, Васи́лие Богому́дре.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Росода́тельну у́бо пе́щь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
				</p>
				<p>Просвеще́нием Боже́ственныя благода́ти сия́я, тьму́ мук проше́л еси́,/ дне прича́стник быв, му́дре, невече́рняго и вопия́:/ благослове́н еси́, Бо́же оте́ц на́ших.</p>
				<p>Водруже́но на ка́мени Боже́ственнаго ра́зума, му́дре, се́рдце твое́,/ не поколеба́ся напа́стей ве́трами, страда́льче, вопию́щее всех Изба́вителю:/ благослове́н еси́, Бо́же оте́ц на́ших.</p>
				<p>Бу́йствуя, мучи́тель повелева́ет на реме́ние ре́зати тя, сла́вне,/ и, я́ко безпло́тна, терпя́ща тя зря, ника́коже ра́зуме вопи́ти:/ благослове́н еси́, Бо́же оте́ц на́ших.</p>
				<p>Я́ко зла́то, в пещи́ мук просия́л еси́, жего́м,/ и, изображе́ние страсте́й Боже́ственных быв, вопия́л еси́, Васи́лие му́дре:/ благослове́н еси́, Бо́же оте́ц на́ших.</p>
				<p>
					<style>Богоро́дичен:</style> Де́вство, по рождестве́ нетле́нно, Де́во, пребы́вшее, познава́ющи,/ из Тебе́ ро́ждшемуся па́че ума́ вопия́ла еси́ Спа́су и Бо́гу:/ благослове́н еси́, Бо́же оте́ц на́ших.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́,/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
				</p>
				<p>Весьма́ к Бо́гу простира́емь, теле́сныя боле́зни сон вмени́л еси́,/ отню́дуже к жи́зни блаже́нней и неболе́зненней, му́чениче страстоте́рпче, ра́дуяся, преше́л еси́.</p>
				<p>Вжили́вся любо́вию Вседержи́теля, растерза́ния пло́ти претерпе́л еси́ кре́пко/ и си́льнаго в зло́бе удавля́еши врага́ струя́ми крове́й твои́х, Васи́лие треблаже́нне.</p>
				<p>Ца́рское украше́ние Це́ркве Христо́вы,/ страсте́й Спа́совых изображе́ние му́ченик тве́рдый,/ ве́рных утвержде́ние, пе́сньми да восхва́лится Васи́лий вели́кий.</p>
				<p>Преми́рную сла́ву и Свет невече́рний,/ Небе́сное Ца́рство, вене́ц неувяда́емый, безпеча́льную жи́знь/ и ра́дость неизглаго́ланную, му́чениче, по кончи́не обрести́ сподо́бился еси́.</p>
				<p>
					<style>Богоро́дичен:</style> Спасе́ния челове́ческий род сподо́бися Тобо́ю, Пречи́стая Богора́дованная:/ еди́на бо нам Спа́са родила́ еси́/ Его́же превозно́сим во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти,/ Тобо́ю же, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и Тоя́ ублажа́ем.</emphasis>
				</p>
				<p>Ви́дети святы́х кра́сныя све́тлости,/ разреши́вся от пло́ти, сподо́бился еси́, пребога́те,/ и со А́нгельскими совокупи́лся еси́ во́инствы, поя́ при́сно с ни́ми:/ Свят, Свят, Свят, Тро́ице вседе́тельная и всеси́льная.</p>
				<p>Я́ко свет, всеблаже́нне, я́ко вели́кое со́лнце на Небеси́, Христо́вы Це́ркве ви́дим,/ страда́льческими светлолу́чными сия́нии и чудотворе́ний Боже́ственными светлостьми́/ всех озаря́еши души́, восхваля́ющих тя.</p>
				<p>Сам ся страда́ний красота́ми всеблагосла́вно,/ Богому́дре страстоте́рпче, украси́л еси́,/ и Христу́ кра́сному предстои́ши, венце́м пра́вды ны́не обложе́н,/ те́мже тя чтим, ве́рнии, ра́дующеся.</p>
				<p>Земля́ Боже́ственным погребе́нием освяти́ся/ свяще́ннаго и Боже́ственнаго твоего́, Васи́лие, телесе́,/ пра́ведных взыгра́шася ду́си, посреди́ себе́ дух твой, блаже́нне, иму́ще,/ с ни́миже вся ны помяни́, помина́ющия тя.</p>
				<p>
					<style>Богоро́дичен:</style> Стра́шен о́браз рождества́ Твоего́,/ Бог бо бе, Де́во, вопло́щся, ражда́емый,/ Его́же моли́ стра́шныя му́ки вся ны изба́вити,/ ве́рою несомне́нною чту́щия Тя, Ма́ти чи́стая и неискусобра́чная.
				</p>
			</section>
			<section>
				<title>
					<p>Священному́ченик Васи́лий, пресви́тер Анкирский</p>
				</title>
				<p>Священномученик Василий, пресви́тер Анкирский был священником в городе Анкире (современная Анкара, столица Турции), в Галатии, тогдашней провинции Римской империи. Его священническое служение началось в период, когда гонения на христиан были прекращены, но Церковь раздиралась изнутри ариаиской ересью. Пресвитер Василий твердо стоял за Православие, хотя первоначально в Символе веры допускал отклонения от формулировки святителя Афанасия Великого, склоняясь к так называемому омиусианству («подобосущию»). Вскоре же, при Юлиане Отступнике, он и его приверженцы совершили решительный поворот к Православию.</p>
				<p>Неустанно проповедуя, святой Василий Анкирский укреплял колеблющихся и обличал губительное арианское заблуждение. За эту проповедь Василий был даже запрещен в служении — на Константинопольском (арианском) соборе в феврале 361 года. Но вскоре на Поместном Соборе 230 епископов в Палестине ему вновь разрешено было совершать литургию. Через некоторое время императору Констанцию (337 — ноябрь 361) был подан на него донос, что он смущает город. Донос, однако, остался без последствий.</p>
				<p>В конце 361 года императором Римской империи стал Юлиан Отступник, племянник Константина I Великого. Он был воспитан в христианской вере, но в юности тайно перешел в язычество. Когда же он добился престола, то воздвиг гонения на христиан, более изощренные, чем его предшественники. В Галатии, как и во многих других местах, нашлись охотники проповедовать возвращение к языческим культам и подкрепляли они свои доводы в первую очередь примером императора.</p>
				<p>Святой Василий твердо стал за спасение своей паствы, моля Господа разрушить совет нечестивых: «О, Спаситель мира, Христе, Свет непомеркающий, сокровище вечных хранилищ, волею Отчею прогоняющий тьму и Его Духом все составляющий! Призри святым и страшным Твоим оком и разрушь скверное волшебство противящихся Твоей святой воле; пусть будет рассеян слабый замысел их и не будет препятствовать душе, во веки пребывающей в Тебе Боге!» Он обходил свой город, снова и снова поучая паству и побуждая личным примером верующих молить Господа призреть на Церковь Свою и укрепить ее. Язычники стали клеветать, что он смущает народ. Наконец, святой Василий был взят и приведен на допрос к наместнику, игемону Сатурнину.</p>
				<p>При Юлиане Отступнике исповедание христианства уже не вменялось в преступление, по крайней мере, старались не делать этого явно. Поэтому святого Василия обвинили в том, что он своими проповедями сеет смуту в городе, что он подговаривал народ разрушать языческие алтари и оскорблял и хулил императора. На вопрос же игемона: «Кто ты такой?» — святой Василий отвечал: «Я — христианин, и это имя для меня всего почетнее». «Что же ты поступаешь не так, как подобает христианину?» — продолжал Сатурнин. «Поступаю так, — отвечал святой Василий, — как учит Святое Евангелие: 
					<emphasis>Тако да просветится свет ваш пред человеки, яко да видят ваша добрая дела и прославят Отца вашего, Иже на Небесех»</emphasis> (<a xlink:href="https://azbyka.ru/biblia/?Mt.5:16&amp;c~r&amp;rus">Мф. 5:16</a>). В ходе допроса Василий предсказал, что попытка возврата к язычеству, это «безрассудно узаконенное нечестие», в скором времени рухнет; да и сам император человек смертный и после смерти попадет, как и все, на суд Царя Небесного. Тогда Сатурнин решил, что святой Василий уже сказал достаточно. Святого повесили обнаженного и стали резать его тело. Во время пытки святой Василий благодарил Господа, что сподобился пострадать за Него: «Благодарю Тебя, Господи Боже веков, что Ты удостоил меня найти путь жизни, идя по которому я могу увидеть наследников Твоих обещаний». Игемон Сатурнин приказал прекратить пытку и отвести его в тюрьму. По дороге в темницу святому Василию встретился грек Филикс, выразивший недоумение: почему святой избрал добровольную смерть, хотя имел возможность поклониться идолам и получить богатые дары.
				</p>
				<p>Святой Василий Анкирский ответил ему: «Отойди прочь, развратник и нечестивец»... С этими словами он вошел в темницу, исполненный мужества и решимости.</p>
				<p>Обо всем происшедшем Сатурнин послал подробное донесение императору Юлиану. Тот, рассмотрев дело, прислал в Анкиру своих людей для диспута со святым Василием: двух бывших христиан, совершивших, как и Юлиан, отступничество, Елпидия и Пигасия. По пути они пригласили с собой еще одного образованного язычника Асклепия, жреца, и все втроем явились в город. Святой Василий все это время денно и нощно молился и славословил Бога. Пигасий, знавший святого Василия прежде, сразу же отправился к нему в заключение. Святой Василий встретил его обличением и упреками и закончил словами: «Как же погубил ты надежду свою? И что ты теперь ответишь Господу?» Тот был явно смущен, вернулся к друзьям своим и передал слова святого Василия. Они отправились к наместнику и попросили поскорее кончить разбирательство. На следующий день был назначен суд, вернее, публичная пытка. И снова святого Василия бросили в тюрьму.</p>
				<p>Тем временем Юлиан отправился в персидский поход 363 года и оказался в Анкире. Он подтвердил всевозможные льготы языческим жрецам и щедро наградил их. На следующий день Елпидий напомнил ему о святом Василии. Юлиан велел привести его к себе. Святой Василий вошел к императору со светлым и вдохновенным лицом, красота которого поразила даже Юлиана (сам Юлиан был некрасив и сильно об этом досадовал). Началась беседа. Юлиан, в ответ на слова святого Василия о высоком звании христианина, сказал: «Да ведь я же знаю ваши учения. Вы веруете в Того, Кто принял позорную смерть при Понтийском Пилате». Но святой Василий продолжал обличать императора: «Как же ты не устыдился алтаря, в котором восьмилетним ребенком скрылся от подосланных к тебе убийц? Как не сохранил закона, который проповедовал, будучи клириком? За что же Христос даст тебе Свое бессмертное воздаяние? Да и временное царство у тебя в скором времени отнимется, когда в мучениях умрешь, и тело твое погребения не сподобится» (Василий предсказал истину: Юлиан погиб в том самом персидском походе 363 года, и земля выбросила наружу его погребенное тело).</p>
				<p>Тогда Юлиан объявил, что хотел прежде отпустить его, но теперь повелевает мучить. Из кожи мученика он велел резать ремни, по семи ремней в сутки. Через несколько дней, когда вся кожа его висела ремнями, святой Василий объявил, что хочет говорить с императором. Наблюдавший за пытками комит (буквально «спутник» — должность, вроде адъютанта) Фрументин поспешил доложить, что святой Василий не стерпел мук и раскаивается. Юлиан Отступник велел привести мученика к алтарю Асклепия (греческое божество врачебного искусства; в латинской огласовке — Эскулап). И увидел Юлиан, что комит ошибся: святой Василий вновь свидетельствовал, что языческие божества суть слепые и глухие идолы. Потом он сорвал с плеча один из висящих на нем «ремней» его собственной кожи и швырнул в лицо Юлиану Отступнику со словами: «Прими, Юлиан, и съешь, если таковою снедью услаждаешься, а мне помощник Христос, в Него верую и Его ради терплю все это». По всему городу и за его пределами прошел слух о твердости мученика Василия.</p>
				<p>Юлиан разгневался не столько на святого Василия, сколько на комита Фрументина. Тот, перепугавшись, потащил мученика Василия прочь, в отдельную камеру, где предал святого новым пыткам. Среди тяжких мучений святой Василий не переставал молиться: «Благословен, Господи Боже, надежда христиан, поднимающий падших, восстанавливающий низверженных, освобождающий от тления надеющихся на Тебя, знающий наши страдания, Благий и Щедрый, Милостивый и Долготерпеливый...» На следующий день Юлиан оставил Анкиру, следуя в Антиохию (иначе Антакья, город на юге современной Турции), не велев Фрументину показываться ему на глаза. В отместку святому Василию Фрументин велел мучить его каленым железом. Терзаемый, мученик Василий упал на землю, громко взывая ко Христу, благодаря Его, что соблюл Он в нем имя Свое святое и сподобил его в торжестве веры достигнуть вечного, обещанного Им успокоения. Произнеся молитву, святой тихо скончался.</p>
				<p>Совершилось это 28 января 363 года. В июне того же года погиб на персидской войне Юлиан Отступник. С его смертью закончились попытки возрождения язычества Римской империи. Через год после кончины священномученика Василия, 22 марта, его многострадальному телу были отданы, наконец, подобающие почести. В этот день была установлена его память. (По другим сведениям, вященномученик Василий преставился 29 июня, в праздник святых апостолов Петра и Павла, почему память его была перенесена на 22 марта.)</p>
			</section>
			<section>
				<title>
					<p>Свята́го пра́веднаго Васи́лия, му́ченика и страстоте́рпца, Мангазейскаго чудотво́рца</p>
				</title>
				<p>
					<style>Тропа́рь, глас 8:</style>
				</p>
				<p>Бога́тство ви́дев чи́стыя души́ твоея́, Васи́лие,/ укра́сти тща́шеся пра́ведных враг,/ подусти́ господи́на твоего́,/ и́же покра́деннаго ра́ди бога́тства своего́ преда́в тя суди́й,/ и от того́ непови́нне мно́гия претерпе́л еси́ му́ки,/ непобеди́м пребы́в до сме́рти./ Тем, я́ко прие́мый вене́ц страда́ния от всех Влады́ки,/ моли́ всем от напа́стей свобо́дным бы́ти,/ чту́щим любо́вию святу́ю па́мять твою́.</p>
				<p>
					<style>Ин тропа́рь, глас 8:</style>
				</p>
				<p>Я́ко пресве́тлое со́лнце,/ возсия́л еси́ чудесы́ свои́ми в Сиби́рстей стране́,/ в Мангазе́йских преде́лех,/ но́вый му́чениче, непови́нный страда́льче, свя́те Васи́лие!/ За чистоту́ душе́вную и теле́сную пострада́л еси́ от лю́таго врага́/ распале́нием и немилосе́рдней господи́на своего́/ и от нача́льствующего бо ту градска́го непра́веднаго судии́,/ и му́ки непови́нно претерпе́л еси́,/ и кро́вь свою́ святу́ю пролия́л еси́,/ жела́я ве́чнаго Ца́рствия Небе́снаго./ Сего́ ра́ди Христо́с Бог венча́ тя му́ченическими венцы́ на Небеси́,/  и на земли́ просла́ви,/ и Свои́м Бо́жиим про́мыслом повеле́ земли́ са́мой от недр свои́х/ гроб, и те́ло твое́, и срачи́цу, обагре́нную кро́вию твоею́, израсти́ нетле́нно./ И ны́не притека́ющим к тебе́ с ве́рою и везде́ призыва́ющим свято́е и́мя твое́/ поле́зная вся, и грехо́в оставле́ние, и телесе́м здра́вие подава́й,/ чту́щим ве́рою святу́ю па́мять твою́,/ и моли́ Христа́ Бо́га спасти́ся душа́м на́шим.</p>
				<p>
					<style>Ин тропа́рь, глас 8:</style>
				</p>
				<p>От гра́да Яросла́вля Бо́жиим смотре́нием/ в страну́ Сиби́рскую прише́дшаго/ и за целому́дрие от господи́на своего́/ в Мангазе́и пострада́вшаго,/ блаже́ннаго Васи́лия почти́м,/ его́же Христо́с Бог му́ченическим венце́м венча́ на Небеси́,/ нетле́нием и чудесы́ просла́ви на земли́./ Ты же, честны́й страда́льче,/ предста́тельством свои́м страну́ на́шу в ми́ре сохрани́/ и моли́ся о спасе́нии душ на́ших.</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь: 
					<style>тропа́рь свята́го, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен глас 1:</style>
				</p>
				<p>Наста́ всечестны́й де́нь пра́зднества/ пренесе́ния моще́й твои́х, прехва́льне му́чениче Васи́лие,/ от Тазу́ ре́ки в Туруха́нск, в оби́тель Святы́я Тро́ицы./ Ра́дуются се́рдца ве́рных, красу́ется Це́рковь с вопию́щими:/ его́же уби́сте и вмени́сте безче́стна,/ сей ны́не на тве́рди Небе́сней изоби́лует сла́вою благода́ти,/ в сыне́х Бо́жиих яви́ся./ Ди́вен еси́, Го́споди, не зри́ши лица́, но изволе́ния душе́внаго./ Сла́ва венча́вшему Ти в ко́емждо ро́де му́ченики Твоя́,/ сла́ва де́йствующему Ти си́лою во святы́х Твои́х.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Ма́терь Тя Бо́жию и Де́ву мо́лим вси вои́стинну,/ в щедро́ты Твоя́ вопие́м, любо́вию прибега́юще к Твое́й бла́гости:/ Тя бо и́мамы, гре́шнии, Засту́пницу/ и Тебе́ стяжа́хом в напа́стех спасе́ние, еди́ну Пречи́стую.</p>
				<p>
					<style>По 2-м стихосло́вии Седа́лен,</style>
					<style>глас 4:</style>
				</p>
				<p>Не ктому́ держа́ва го́рдых челове́к/ возмо́жет по убие́нии над непови́нными мучи́тельство име́ти,/ но па́че са́ми уразуме́ют, ко́ль подвиза́вшеся окая́нне уби́йством,/ и́бо мня́щийся пораже́ннии ко́ль све́тлии душе́ю горе́ со А́нгелы ны́не торжеству́ют,/ на земли́ же священносло́вятся Це́рковию страда́ния их в ро́де и ро́де./ Го́споди, му́ченика Твоего́ моли́твами изле́й на нас ве́лию Твою́ ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Сло́во О́тчее, Христа́, Бо́га на́шего,/ от <style>Тебе</style>́ воплоти́вшегося, позна́хом, Богоро́дице Де́во,/ еди́на Чи́стая, еди́на Благослове́нная,/ тем непреста́нно Тя воспева́юще, велича́ем.</p>
				<p>
					<style>По полиеле́и седа́лен, глас 8:</style>
				</p>
				<p>Прехва́льне му́чениче Госпо́день Васи́лие,/ целому́дрия был еси́ зерца́ло, друг Христо́вы кро́тости,/ исто́чник ми́лости, презира́тель тле́ннаго бога́тства,/ в нищете́ су́щим обогати́тель,/ и́стины яви́ся почита́тель, доброде́тели и благоче́стия о́браз,/ над страстьми́ влады́ка, духо́в лука́вых прогони́тель,/ боле́зней и нечисто́т цели́тель гото́внейший,/ раздая́тель от Бо́га прося́щим ми́лости./ Умири́ жи́тельство в днех на́ших, приснопа́мятне, мо́лимся.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Стена́ непобеди́мая нам, христиа́ном, еси́, Богоро́дице Де́во,/ к Тебе́ бо прибега́юще, невреди́ми пребыва́ем/ и, па́ки согреша́юще, и́мамы Тя Моли́твенницу./ Тем, благодаря́ще, вопие́м Ти:/ ра́дуйся, Благода́тная, Госпо́дь с Тобо́ю.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Возвесели́тся пра́ведник о Го́споде/ и упова́ет на Него́. 
					<style>Стих: </style>Услы́ши, Бо́же, глас мой, внегда́ моли́тимися к Тебе́. Вся́кое дыха́ние: 
					<style>Ева́нгелие от Луки́, зача́ло 63.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Досто́йный ублаже́ния, му́чениче Васи́лие,/ егда́, боле́знуя непови́нно,/ в му́ках свои́х глаго́лал еси́:/ лю́ты у́бо настоя́щия му́ки,/ но ра́достна ве́чная жи́знь.</p>
				<p>
					<style>Конда́к, глас 4:</style>
				</p>
				<p>Страда́ние соверши́в, свя́те,/ погребе́ния же честна́го не сподо́бився,/ в ти́нное ме́сто вве́ржен/ и попира́емь был еси́ от мимоходя́ших,/ но Бог просла́ви мо́щи твоя́ чуде́сным явле́нием, Васи́лие,/ прославля́яйся во святы́х Свои́х,/ дая́й страда́льцем вене́ц нетле́нный.</p>
				<p>
					<style>Ин конда́к, глас 4:</style>
				</p>
				<p>И́же но́вый в му́ченицех непови́нный страда́льче,/ свя́те Васи́лие, преревнова́л еси́ Ио́сифу Прекра́сному и Моисе́ю У́грину во искуше́ниих,/ за чистоту́ душе́вную и теле́сную/ му́ки непови́нно претерпе́л еси́./ Сих ра́ди просла́ви тя Бог,/ и святы́я твоя́ мо́щи, по явле́нию твоему́,/ от Мангазе́и к Енисе́ю во оби́тель Святы́я Тро́ицы/ ту су́щим настоя́телем принесо́шася/ и подаю́т исцеле́ния с ве́рою приходя́щим/ и везде́ призыва́ющим свято́е и́мя твое́./ Страстоте́рпче святы́й,/ моли́ Христа́ Бо́га/ о правосла́вном наро́де на́шем/ и о всех во́ех на́ших,/ побе́ду и одоле́ние нам на всех/ непросвеще́нных иноязы́чных лю́дех дарова́ти, спобо́рствуя,/ и от междоусо́бныя бра́ни спасти́ся всем моли́.</p>
				<p>
					<style>Ин конда́к, глас 4:</style>
				</p>
				<p>Просвети́ся Боже́ственною благода́тию, Боголю́бче,/ целому́дрием и терпе́нием тече́ние свое́ му́ченически сконча́л еси́,/ те́мже и по сме́рти яви́ тя све́тлость жития́ твоего́,/ источа́еши бо чудесы́,/ с ве́рою приходя́щим к честно́му гро́бу твоему́ и вопию́щим:/ ра́дуйся, святы́й Васи́лие,/ Мангазе́йский и всея́ Сиби́ри чудотво́рче.</p>
				<p>
					<style>Моли́тва</style>
				</p>
				<p>Святы́й му́чениче Христо́в Васи́лие, ра́дости святы́х единовсе́льниче, на́ших скорбе́й и печа́лей премени́телю и вся́каго зла де́монскаго губи́телю, припа́дая, молю́ ти ся: прииди́ в заступле́ние мое́, я́ко да очи́стится ум мой от дея́ния грехо́внаго, поне́же лиша́юся за сие́ благода́ти Бо́жия; не име́ю тве́рда основа́ния к покая́нию, да́ждь ми умиле́ние душе́вное и сле́зы грехоомыва́тельныя, воздежи́ ру́це твоя́ святы́я за убо́гую мою́ ду́шу ко Го́споду Иису́су Христу́, не оста́ви мене́, гре́шнаго, ра́ди моего́ невоздержа́ния, укрепи́ мя, бе́дствующаго душе́вными по́мыслы и вне́шними обурева́нии, и́миже сам себе́ вина́ быва́ю, или́ от ненави́дящих мя впра́вду, но вся по грехо́м мои́м пра́ведно бы́ти испове́даю. Бу́ди ми, малоду́шному, покрови́тель и побо́рник благ и ми́лостив, присеща́й мя, гре́шнаго, в ско́рбех и печа́лех и сохраня́й от вся́каго смуще́ния проти́внаго, <style>да не когда</style>́ прогне́ваю Бо́га моего́ и тебе́, смоле́бника моего́ блага́го, но утверди́ мя моли́твами твои́ми в стра́се Бо́жии и досто́йна покажи́ своея́й всегда́ ми́лости. Ами́нь.</p>
			</section>
			<section>
				<title>
					<p>Свято́й пра́ведный му́ченик Васи́лия, Мангазейский чудотво́рец</p>
				</title>
				<p>Святой праведный мученик Васи́лия, Мангазейский чудотворец родился около 1583 года в Ярославле, в семье небогатого горожанина. В юном возрасте святой Василий был взят неким предприимчивым ярославским купцом на место управляющего продажей своих товаров в заполярный сибирский город Мангазею. В то время (конец XVI в.), в связи с использованием арктического мореплавания, Мангазея переживала расцвет как центр торговли и колонизации на русском Севере (впоследствии город запустел и в конце XVII в. прекратил свое существование).</p>
				<p>Святой Василий исправно исполнял свои обязанности управляющего. От природы кроткий и смиренный, с детских лет исполненный страха Божиего, он пользовался добрым расположением окружающих. Все свободное от работы время святой Василий проводил в храме за Богослужением, часто и подолгу молился дома. Юноше было 19 лет, когда тяжелое испытание привело его к мученическому венцу.</p>
				<p>Однажды, когда святой Василий молился в храме на пасхальной заутрене, хозяин обнаружил, что воры разграбили его лавку. Несмотря на зовы хозяина, святой Василий оставался в храме до конца Богослужения. Недоверчивый и сребролюбивый хозяин заподозрил и обвинил святого Василия в соучастии в преступлении и подверг его ругательствам и побоям. Неповинный юноша не утратил своей кротости и на все смиренно отвечал мучителю: «Истинно ничто же от имения твоего взях». Тогда хозяин отвел святого Василия к городскому воеводе, перед которым очернил его как преступника. Воевода подверг святого Василия новым пыткам, но он снес их терпеливо и безмолвно. Раздраженный молчанием святого Василия, купец пришел в ярость и по наущению лукавого ударил мученика связкой амбарных ключей. От этого удара святой Василий скончался († 4 апреля 1602 года).</p>
				<p>Тело святого было положено в гроб и предано земле, «где надлежит от воды мокрость», без должного христианского погребения. Прошло почти полвека. В 1649 году мангазейский стрелец Степан Ширяев заметил, что на погорелом месте близ храма в земле обнажилась верхняя часть неизвестного гроба (погорелое место образовалось после большого пожара 1642 г.). На гроб этот «для мирского ходу» была положена судовая доска, но ее, к изумлению очевидцев, переломило гробом, вышедшим из земли. Тогда над гробом поставили часовню.</p>
				<p>Вскоре после этого некоторые больные, с верой притекавшие к помощи неведомого угодника Божия, получили исцеление. Отдельные случаи исцелений были засвидетельствованы письменно. Так, например, 25 января 1652 года мангазейский стрелец Тимофей Сечеников пришел к местному воеводе Степану Карсакову и рассказал ему, что видел во сне угодника Божия, который открылся ему как новоявленный чудотворец Мангазейский, тот, над гробом которого ставят новую часовню. Тимофей, давший обет пожертвовать на часовню, если у него исцелится больная рука, был тотчас исцелен.</p>
				<p>Дошедшие до нас списки Жития святого Василия Мангазейского (XVII–ХIX вв.) сообщают об обильных чудотворениях, совершенных по молитвам к нему: святой Василий помогал заблудившимся путникам и охотникам, исцелял расслабления, слепоту и другие недуги, сохранял малодушных от самоубийства. В феврале 1653 года через видение мангазейскому охотнику Григорию Каратаеву открылось имя новоявленного чудотворца. В том же году воевода Степан Карсаков послал архиепископу Тобольскому Симеону (1651–1664) списки чудес святого Василия. Архиепископ Симеон препроводил эти списки в Москву князю А. Н. Трубецкому, ведавшему Сибирским приказом. Списки были переданы царю, но сопроводительное письмо архиепископа сдано в архив, и дело о канонизации святого Василия не получило хода.</p>
				<p>В августе 1659 года по благословению архиепископа Симеона в Мангазею приехал диакон Богоявленского храма в Тобольске Иван Семенов. В присутствии мангазейского воеводы СВ. Ларионова и двух местных священников Димитрия и Луки было произведено освидетельствование мощей святого Василия.</p>
				<p>В 1670 году строитель Троицкого Туруханского монастыря иеромонах Тихон после бывшего ему видения совершил с крестным ходом перенесение мощей святого Василия из Мангазеи в свою обитель. Мангазею через 2 года после этого покинули последние жители, а в Туруханске почитание святого Василия еще более усилилось. («Мангазеей» ныне называют обширную территорию Тюменского Севера и Красноярского края.)</p>
				<p>Летом 1719 года в Туруханск прибыл митрополит Сибирский и Тобольский Филофей (Лещинский; 1702–1711, вторично 1715–1721). По его распоряжению мощи святого Василия были перенесены из старого и тесного храма во Имя Пресвятой Троицы в новый просторный храм в честь Благовещения Пресвятой Богородицы. В западной стороне храма, против раки с мощами святого Василия, был поставлен его образ, написанный послушником Тобольского митрополита Павла (1678–1692) иконописцем Лукой, спасенным святым Василием от потопления в 1679 году. Митрополит Филофей произвел освидетельствование мощей святого Василия и написал в похвалу ему канон. За годы правления митрополита Филофея было составлено несколько списков Жития святого Василия и три службы ему.</p>
				<p>При следующем митрополите Сибирском и Тобольском Антонии (Стаховском; 1721–1740) мощи святого Василия были сокрыты под спудом, в земле, в пределах монастырской ограды; над этим местом устроили часовню. В 1788 году гроб святого вновь показался из земли наружу. Игумен Троицкого монастыря Михаил перенес его во вновь построенный каменный храм в честь Благовещения Пресвятой Богородицы и устроил особое надгробие. Все это время местное почитание святого Василия практически не прекращалось: верующий народ по-прежнему прибегал к его молитвенному предстательству и по вере своей получал облегчение в болезнях и исцеления. Почитание святого Василия Мангазейского немало способствовало обращению из язычества в Православие различных местных народностей Севера: тунгусы, эвенки и юраки молились святому как покровителю охотников.</p>
				<p>В конце 1802 года — начале 1803 года Туруханский край охватила эпидемия. Жители Туруханска усмотрели причину бедствия в том, что иконы святого Василия вынесены из Троицкого монастыря, мощи его находятся под спудом, а службы в его честь прекращены. Архиепископ Тобольский Амвросий (1806–1822) предписал игумену Туруханского Троицкого монастыря внести в соборный храм образ святого Василия и не чинить препятствий к его почитанию.</p>
				<p>В 1907 году по благословению Святейшего Синода было отпечатано цветное литографическое изображение святого Василия Мангазеиского. На иконах святого Василия изображают «лицем млада, мала возрастом, образом священнолепна, очи имуща светлы, взирающе прелюбезне, власы же главы его русы». Среди жителей Туруханска сохранилось предание, что несколько десятилетий назад святой Василий явился во сне одному благочестивому эвенку и повелел ему взять из монастырского храма святые мощи и сокрыть их в тайге, что и было исполнено.</p>
				<p>Память святому Василию Мангазейскому совершалась первоначально 6 июля, в день явления из земных недр его мощей; 10 мая совершалось торжество перенесения мощей святого из Мангазеи в Туруханск. 22 марта является днем особого празднования памяти святого Василия Мангазеиского, тезоименитого прославляемому в этот день Церковью священномученику Василию Анкирскому († IV в.).</p>
				<p>
					<strong>Литература: </strong>Житие Василия Мангазеиского и повествование о начале Туруханского Троицкого монастыря. Под ред. П. Е. Островских. СПб., 1910; Н. Абрамов. Блаженный мученик Василий Мангазейский. — «Странник». СПб., 1866, №12; Н. Н. Оглоблин. Мангазейский чудотворец Василий. М., 1890; Е. К. Ромодановская. Легенда о Василии Мангазейском и Туруханская литературная традиция. — В сб.: «Вопросы истории Сибири досоветского периода». Новосибирск, 1973; Протодиакон Борис Пивоваров. Святой праведный Василий Мангазейский. — Журнал Московской Патриархии, 1977, №11, с. 59–68.
				</p>
			</section>
			<section>
				<title>
					<p>Преподо́бному́ченика Евфи́мия Константинопо́льскаго</p>
				</title>
				<p>
					<emphasis>
						<style>(Службу зри 1-ого мая)</style>
					</emphasis>
					<emphasis/>
				</p>
				<p>
					<style>Тропа́рь, глас 4:</style>
				</p>
				<p>По́стнически предподвиза́вся на горе́,/ у́мная враго́в ополче́ния всеору́жием креста́ погуби́л еси́, всеблаже́нне,/ па́ки же ко страда́льчеству му́жески обле́клся еси́,/ уби́в Копрони́ма мече́м ве́ры/ и обои́х ра́ди венча́лся еси́ от Бо́га,/ преподо́бному́чениче Евфи́мие приснопа́мятне.</p>
				<p>
					<style>Конда́к, глас 2:</style>
				</p>
				<p>Я́ко по́стника благоче́стна и иску́сна/ и страда́льца произволе́нием че́стна,/ и пусты́ни жи́теля сообра́зна,/ в пе́снех досто́йно восхва́лим Евфи́мия приснохва́льнаго:/ той бо зми́я попра́л е́сть.</p>
			</section>
			<section>
				<title>
					<p>Преподобному́ченик Евфи́мий Но́вый, Афо́нский</p>
				</title>
				<p>Преподобномученик Евфимий Новый, Афонский в миру Елевферий, родился в 1794 году в семье благочестивого торговца в селении Димитцани в Пелопоннесе (Греция). Окончив училище в Константинополе, уехал в г. Яссы, чтобы помочь своему отцу в делах торговли. За два года пребывания в Яссах у юноши появилось желание принять иночество. С этой целью он решил отправиться на Святую Гору Афонскую, но из-за военных действий между Россией и Турцией (1811 г.) оказался сначала в Одессе, а затем в Бухаресте. В Бухаресте юноша не выдержал плотских искушений и впал в пучину разврата, а затем, пристав к туркам, принял мусульманство. Через некоторое время, уже в Константинополе, он опомнился и, терзаемый угрызениями совести и глубоким раскаянием, бежал из дома своего турецкого господина в Русское посольство. Здесь его приветливо приняли и помогли ему добраться до Святой Горы Афонской. После 40 дней покаянных молитв в Лавре святого Афанасия Елевферий был возвращен в Православие через миропомазание. Впоследствии он ревностно подвизался на Афоне в скиту святой Анны, в Дохиарской, Эсфигменской, Иверской, Ставроникитской и других обителях, слезами покаяния, постом и молитвой, усердными трудами иноческими искупая грех вероотступничества. В скиту Иоанна Предтечи Елевферию явилась Пресвятая Богородица, после чего он принял монашество с именем Евфимий.</p>
				<p>Достигнув большой духовной высоты и укрепившись в готовности к подвигу исповедничества, преподобный Евфимий покинул Святую Гору. Он явился в Высокую Порту, то есть ко двору турецкого султана в Константинополе. Представ перед визирем Рушут-пашой, преподобный Евфимий дерзновенно обличил турок в лжеверии и мужественно исповедал веру в Истинного Бога — Господа нашего Иисуса Христа. По приказу визиря преподобный Евфимий был брошен в темницу. После неоднократных уговоров и жестоких пыток он принял мученический венец через усекновение честной главы 22 марта 1814 года, в Вербное воскресенье.</p>
				<p>Спутник преподобномученика христианин Григорий взял на третий день после казни его тело и честную главу, которая открыла очи и радостным взором приветствовала Григория, и предал останки святого христианскому погребению в храме Преображения Господня в Константинополе. Через месяц мощи святого Евфимия, удостоенные многими чудесными знамениями милости Божией, были перевезены на Святую Гору.</p>
				<p>Память святого Евфимия Нового, Афонского совершается также 1 мая.</p>
				<p>
					<strong>Литература:</strong> «Афонский Патерик, или жизнеописания святых, во Святой Афонской Горе просиявших». Ч. П. СПб., 1860, с. 272–305
				</p>
			</section>
			<section>
				<title>
					<p>Воспомина́ние зна́мения, я́вльшагося от ико́ны Пресвяты́я Влады́чицы на́шея Богоро́дицы и Присноде́вы Мари́и во гра́де Избо́рске</p>
				</title>
				<p>
					<style>Тропа́рь, глас 4:</style>
				</p>
				<p>Я́ко звезда́ пресве́тлая, возсия́ во гра́де Избо́рске/ о́браз честны́й Твой, Богоро́дице Де́во,/ от него́же иногда́ из обою́ о́чию теча́ху сле́зы, я́ко струя́,/ его́же тогда́ ви́девше, наро́ди избо́рстии,/ му́жи и жены́ с ча́ды, с пла́чем моля́хуся к нему́,/ мы же, взира́юще уми́льно, си́це глаго́лем:/ о Пресвята́я Влады́чице Богоро́дице,/ не забу́ди нас, гре́шных раб Свои́х,/ моля́щихся Христу́, Бо́гу на́шему, спасти́ся нам.</p>
				<p>
					<style>Конда́к, глас 8:</style>
				</p>
				<p>За́ступнице христиа́ном усе́рдная/ и Предста́тельнице гра́ду на́шему Избо́рску непосты́дная,/ не пре́зри моле́ния нас, гре́шных,/ я́коже иногда́ от Твоего́ честна́го о́браза/ сле́зы источи́ла еси́ из обою́ о́чию, моля́щися приле́жно,/ но предвари́, я́ко Бла́га, на по́мощь на́шу,/ ве́рно к Тебе́ припа́дающих,/ услы́ши на́ша моле́ния, Богоро́дице,/ изба́ви нас от нахожде́ния пога́ных, от вся́каго зла,/ ускори́ же на моли́тву на́шу и потщи́ся на умоле́ние,/ заступа́ющи при́сно, Богоро́дице, чту́щих Тя и вопию́щих Ти:/ ра́дуйся, Де́во, христиа́ном похвало́.</p>
				<p>
					<style>Моли́тва</style>
				</p>
				<p>О Всесвята́я Влады́чице, мо́лимся Твоему́ благосе́рдию, щедро́ты Твоя́ прия́ти лю́дем Твои́м и достоя́нию Твоему́, ста́ни Моли́твенница к ро́ждшемуся из Тебе́ Бо́гу на́шему, да помо́жет нам, коне́чно погиба́ющим, да и́змет ны от напа́стей неисце́льных. Зри́ши, Влады́чице, коли́кими слеза́ми потопля́еми есмы́, уми́лостивися у́бо и не отри́ни нас до конца́. Вску́ю, Цари́це, лице́ Твое́ отвраща́ещи и забыва́еши нищету́ на́шу и печа́ль на́шу, расточи́ належа́щий на ны страх и тре́пет, ути́ши подви́гшийся на ны гнев Бо́жий, и па́губу укроти́, и су́щия посреде́ нас ра́спри и мяте́жи умири́, и тишину́ и мир пода́ждь рабо́м Твои́м благодея́нием, и, сия́ приложи́вше, пропове́даем всегда́ Твоя́ чудеса́, ча́юще дойти́ Твои́ми моли́твами ве́чныя жи́зни, сла́вяще Отца́ и Сы́на и Свята́го Ду́ха, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Избо́рская ико́на Бо́жией Ма́тери</p>
				</title>
				<p>Изборская икона Божией Матери была принесена из посада в городскую крепость благочестивой вдовой Евдокией во время осады немцами г. Изборска в 1657 году, на 6-й неделе Великого поста. Чудесное знамение истечения слез из очей Пресвятой Богородицы на этой иконе которое видели Евдокия и ее дочь Фотиния, повторилось и было засвидетельствовано причтом соборного храма во имя святителя Николая Чудотворца, куда перенесли икону из дома Евдокии. По распоряжению архиепископа Псковского и Изборского Макария (1649–1664), перед чудотворной иконой в течение сорока дней совершались молебны. Молитвами Пресвятой Богородицы г. Изборск был избавлен от нашествия иноплеменников.</p>
				<p>В том же 1657 году, во время Петрова поста, по указанию архиепископа Макария, чудотворная икона была принесена в Псков, в соборный храм во Имя Святой Троицы. Две недели она пребывала здесь, после чего, украшенная богатым окладом, была возвращена в Изборск.</p>
				<p>Через несколько лет, по благословению архиепископа Псковского и Изборского Арсения (1665–1681), было установлено празднование в честь иконы, совершаемое 22 марта.</p>
				<p>Местное празднование Изборской иконе Божией Матери совершается в Никольском соборе в г. Изборске. На иконе Пресвятая Богородица изображена слегка склоненной к Богомладенцу Иисусу, Который прильнул к Ее лику, охватив шею Пречистой Девы правой рукой, а левую простирая к Ее плечу. На сребропозлащенной ризе имелась следующая надпись: «Возобновлена Александром и Настасьей Каменногородскими 1833 года июля 5 дня».</p>
				<p>
					<strong>Литература:</strong> «Богоматерь. Полное иллюстрированное описание Ее земной жизни и посвященных Ее Имени чудотворных икон». Под ред. Е. Поселянина. СПб., б. г., с. 634–637 (на с. 635 — изображение Изборской иконы); «Сказание о чудотворной Изборской иконе Божией Матери». Псков, 1917.
				</p>
			</section>
		</section>
		<section>
			<title>
				<p>23-й де́нь</p>
			</title>
			<section>
				<title>
					<p>Свята́го преподо́бному́ченика Ни́кона и дву сту учени́к его́, с ним му́чившихся</p>
				</title>
				<p>
					<style>На</style> Го́споди, воззва́х: 
					<style>стихи́ры,</style>
					<style>глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Сла́сти теле́сныя/ и пло́ти непоко́рное/ браздо́ю повину́л еси́, блаже́нне,/ воздержа́ния, благода́тию/ победи́в, я́ко храбр, всеору́жие врага́/ си́лою Ду́ха./ Отону́дуже во́ждь был еси́ мона́шествующих,/ после́дующих всему́дрому твоему́/ и Боже́ственному, Ни́коне,/ пропове́данию всегда́.</p>
				<p>Возсия́в, я́ко со́лнце/ от восто́ка, всесла́вне,/ вселе́нную всю просвети́л еси́/ чуде́с све́тлостию,/ лик приводя́, я́ко звезд све́тлых, ученико́в твои́х./ С ни́миже пострада́л еси́ кре́пко,/ мечи́ посе́чени бы́вше,/ и в ру́це Всецаря́ Влады́ки/ ва́ша ду́ши положи́вше.</p>
				<p>Ни глад, ниже́ беда́,/ ни нагота́, ни ра́ны,/ ни ну́жнейшая вои́стинну сме́рть,/ вас от любве́ Бо́жия отлучи́ти возмо́же, досточу́днии,/ но я́ко а́гнцы на заколе́ние,/ па́стырю после́дующе,/ от за́пада к невече́рнему поко́ю Небе́снаго Ца́рствия,/ страстоте́рпцы венцено́сцы, достиго́сте.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Осужде́ния изба́ви, Пресвята́я Богоневе́сто,/ и лю́тых прегреше́ний/ смире́нную мою́ ду́шу,/ и сме́рти измени́ моли́твами Твои́ми,/ и да́руй оправда́ние получи́ти/ в де́нь испыта́ния,/ е́же получи́ша святы́х собо́ри,/ покая́нием очище́на мя пре́жде конца́ покажи́/ и сле́зными излия́нии.</p>
				<p>
					<style>Крестобогоро́дичен. Подо́бен то́йже:</style>
				</p>
				<p>На Кресте́ Тя я́ко узре́/ пригвожде́на, Го́споди,/ А́гница и Ма́ти Твоя́ дивля́шеся,/ и — что виде́ние сие́, — взыва́ше,—/ Сы́не вожделе́ние?/ Сия́ Тебе́ неве́рный собо́р воздаде́ беззако́нный,/ и́же мно́гих Твои́х чуде́с наслади́выйся./ Но сла́ва неизглаго́ланному/ соше́ствию Твоему́, Влады́ко.</p>
				<p>
					<style>Кано́н, его́же краегране́сие: </style>Побе́ды тя пою́ тезоимени́таго, блаже́нне. 
					<style>Ио́сиф. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Победи́в по́стническими боре́нии злоко́зненнаго,/ страда́льческими венча́лся еси́ добро́тами/ и Бо́гу ны́не предстои́ши, о нас моля́ся, преподо́бне Ни́коне, чту́щих тя.</p>
				<p>Кре́постию на́ша не́мощи укрепи́вшаго возмо́г,/ хра́бровал еси́ пре́жде во бране́х, блаже́нне,/ и, победи́тель быв, ко Христо́ву притека́еши креще́нию.</p>
				<p>Украша́ется муче́нием полк блаже́ннейший учени́к твои́х,/ пе́рвее му́дре просве́щся поще́ньми,/ и сугу́быми боре́нии сугу́бы венцы́ исплете́.</p>
				<p>
					<style>Богоро́дичен:</style> Две́рь, я́же к нам Твоего́, Го́споди, сни́тая, восто́ка,/ и со́лнце, и свет, та́инственно Тя нарица́емаго,/ преесте́ственно роди́ сугу́ба естество́м Невме́стнаго.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Весели́тся о Тебе́ Це́рковь Твоя́, Христе́, зову́щи,/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Во́инством духо́вным препоя́сан,/ во́инство Боже́ственное, му́чениче Христо́в,/ вооружи́л еси́ ко страда́ния подвиго́м.</p>
				<p>Распя́в по́стнически пло́ть, всесла́вне, пе́рвее,/ потща́лся еси́ страда́льческими ра́нами полки́ де́монския победи́ти.</p>
				<p>От восто́ка я́коже звезда́, Ни́коне, прише́д,/ к за́падом дости́гл еси́./ Те́мже, у́мер, заше́л еси́ и ко Христу́ возсия́л еси́.</p>
				<p>
					<style>Богоро́дичен:</style> Му́ченический собо́р Твое́ изобрази́ заколе́ние, Влады́ко,/ позна́в Тя, из Отрокови́цы Неискусобра́чныя прозя́бша.
				</p>
				<p>
					<style>Седа́лен,</style>
					<style>глас 4.</style>
				</p>
				<p>
					<style>Подо́бен:</style> Ско́ро предвари́:
				</p>
				<p>Преподо́бно пожи́в, Ни́коне, пе́рвее,/ и лик собра́л еси́ богопокори́вых,/ благоче́стно при́сно после́дующих тебе́,/ от восто́ка к за́паду возсия́в, я́коже со́лнце светоно́сно, заря́ми страда́ний,/ гно́ем крове́й ва́ших пре́лесть ума́ливше.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Де́во Всенепоро́чная, Я́же пресу́щнаго Бо́га ро́ждшая,/ со безпло́тными Того́ непреста́нно моли́/ оставле́ние прегреше́ний и исправле́ние жития́ да́ти нам пре́жде конца́,/ ве́рою и любо́внию пою́щим Тя по до́лгу, еди́на Всепе́тая.</p>
				<p>
					<style>Крестобогоро́дичен:</style>
				</p>
				<p>На Кресте́ Тя возвы́шена я́ко узре́ Пречи́стая Ма́ти Твоя́, Сло́ве Бо́жий,/ ма́терски рыда́ющи, веща́ше:/ что но́вое и стра́нное сие́ чу́до, Сы́не Мой?/ Ка́ко, Жи́знь всех, вкуша́еши сме́рти,/ оживи́ти ме́ртвыя хотя́, я́ко Милосе́рд?</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Наслажда́яся Боже́ственными светоли́тии,/ мук тече́ния неуя́звлен преше́л еси́, Ни́коне досточу́дне,/ и побе́ды вене́ц, му́чениче, досто́йно прия́л еси́.</p>
				<p>Светлостьми́ преле́потствуя до́блестей, я́ко по́стник подвиза́лся еси́,/ стра́сти умертви́в пе́рвее теле́сныя страда́нием,/ второ́е де́монския победи́в полки́.</p>
				<p>Ополчи́стеся ору́жием благоче́стия на врага́, Богому́дрии,/ и сме́ртию сла́вною безсме́ртие прия́сте, пою́ще:/ сла́ва си́ле Твое́й, Го́споди.</p>
				<p>
					<style>Богоро́дичен:</style> Я́ко су́щу тва́ри вы́шшу Творе́ц возлюби́в,/ о Де́во Ма́ти, показа́ Тя Ма́терь Себе́,/ Ю́же ны́не мо́лят собо́ри страда́лец благоле́пнейше.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>Боже́ственным твоея́ ма́тере благоповину́яся наказа́нием,/ си́лу, Ни́коне, име́л еси́ кре́стную во бране́х, науча́яся лу́чшим.</p>
				<p>Житие́ твое́, све́том доброде́телей просвеща́емо,/ страда́ние, я́коже у́тварь благоле́пнейшу, и́мать,/ Богому́дре и всече́стне.</p>
				<p>Зако́ном Богонача́льным повину́ющеся, му́ченицы хра́бровавше/ и беззако́нныя Бо́жиим посо́бием му́жески победи́ша.</p>
				<p>
					<style>Богоро́дичен:</style> Свет безле́тный нам, О́тчее сия́ние, родила́ еси́,/ подле́тна бога́тством бла́гости бы́вша, Всенепоро́чная.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися,/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>От восто́ка, я́ко многосве́тлое устреми́лся еси́ со́лнце,/ я́коже зве́зды, Богому́дре, ученико́в лик приводя́,/ и за́пад заря́ми ва́шими просвети́сте.</p>
				<p>Ка́плями крове́й твои́х, му́чениче, потопи́л еси́ многобо́жия мо́ре/ и глубино́ю по́двигов удави́л еси́ зло́бы лю́таго обрета́теля и вселука́ваго.</p>
				<p>Я́ко крин, во страда́нии зла́чнем процвето́сте,/ и, я́ко сладкодыха́тельный шипо́к, на́ша сердца́ благоуха́ете муче́ния добро́тами,/ страстоте́рпцы Богодухнове́ннии.</p>
				<p>
					<style>Богоро́дичен:</style> Храм Тя Бо́жий и пала́ту одушевле́нну/ страстоте́рпческий лик позна́в, Влады́чице,/ мо́лит Тя, еди́ну жен отъе́мшую поноше́ние.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В пещи́ авраа́мстии о́троцы перси́дстей/ любо́вию благоче́стия па́че,/ не́жели пла́менем, опаля́еми, взыва́ху,/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Па́че зла́та искуси́вся, Богому́дре, ра́нами,/ столп доброде́телей яви́лся еси́, напа́дания де́монская отгоня́:/ благослове́н еси́, Бо́же мой, — зовы́й, — и Го́споди оте́ц на́ших.</p>
				<p>По кончи́не пове́ржено твое́ те́ло, му́чениче, та́йно,/ Боже́ственныя врачева́ний испуща́я све́тлости, отго́нит вред де́монский,/ тя явле́ннаго Боже́ственною сотво́ршаго си́лою.</p>
				<p>Ве́сь Боже́ственными наслади́вся, всеблаже́нне, манове́ньми,/ те́ло ра́нам пре́дал еси́ терпели́вно,/ венцено́сец же предстои́ши Вседержи́телю на Небесе́х,/ я́ко возжела́л еси́, преподо́бне.</p>
				<p>Па́стырь ове́ц сый слове́сных, му́дре,/ от волко́в мы́сленных соблю́л еси́ невре́дны/ и, с си́ми в Небе́сней огра́де всели́вся,/ жела́ний кра́йнейшему предстои́ши.</p>
				<p>
					<style>Богоро́дичен:</style> Не растли́в де́вства Твоего́, Отрокови́це, отню́д,/ Сло́во О́тчее в Тя всели́ся,/ и му́чеников лобыза́ лик сла́вный,/ Богоро́дицу Тя чи́стую пропове́дающ.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ру́це распросте́р, Дании́л/ льво́в зия́ния в ро́ве затче́,/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Недрема́нно нося́ сия́ние се́рдца твоего́,/ напое́но слез пото́ки, преподо́бне, и страда́ния кровьми́,/ в нерукотворе́ннем, вопия́, черто́зе ны́не живе́ши:/ благослови́те, вся дела́ Госпо́дня, Го́спода.</p>
				<p>Красота́ по́стников и страда́льцев показа́лся еси́, преподо́бне,/ во обои́х бо благоизво́лил еси́ побе́ды,/ удивля́юща мы́сль, на еди́наго врага́, Ни́коне, стяжа́в, зовы́й:/ благослови́те, вся дела́ Госпо́дня, Го́спода.</p>
				<p>Кровьми́ напои́в души́,/ на ре́вность Боже́ственную воздви́гл еси́, преподо́бне,/ я́звами муче́ний уязви́л еси́ де́монское ополче́ние,/ и́стинствующее в тебе́ зва́ние показа́в, вопия́:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен:</style> Расто́ргни вери́ги тя́жкия мои́х паде́ний,/ испра́вльши Ада́мово испаде́ние, Чи́стая, рождество́м Твои́м, Всепе́тая,/ и светово́ждствуй вопи́ти чи́стым по́мыслом:/ благослови́те, вся дела́ Госпо́дня, Го́спода.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя го́ры — Тебе́, Де́во,/ краеуго́льный отсече́ся,/ Христо́с, совокупи́вши разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
				</p>
				<p>Ви́де тя, ран добро́тою процве́тша/ и багряни́цею от му́ченических твои́х крове́й Венцеда́тель облече́на,/ с собо́ю всели́, Ни́коне, Боже́ственно ра́дующася.</p>
				<p>Я́ко предо́бра твоя́ любо́вь, ю́же к Бо́гу стяжа́л еси́, Ни́коне,/ и те́пла твоя́ ре́вность, огне́м Боже́ственным распала́ема,/ и чу́дно страда́ние, с Небе́сными тя совоку́пльшее.</p>
				<p>Тя на церко́вней высоте́ со́лнце посреди́ иму́ще лик страстоте́рпец,/ я́ко зве́зды, све́том Боже́ственным облиста́ни,/ лучеда́тными сия́нии вселе́нную всю озаря́ют.</p>
				<p>Взя́лся еси́ ко оби́телем нетле́нным,/ лик сугубосо́тный, му́чениче, страда́льцев предста́вив Венцеда́вцу,/ с ни́миже помина́й соверша́ющих дне́сь свяще́нную ва́шу па́мять.</p>
				<p>
					<style>Богоро́дичен:</style> Све́та жили́ще яви́лася еси́ нас ра́ди из Тебе́ я́вльшагося,/ Его́же непреста́нно моли́ просвети́ти мы́сли на́ша,/ благоче́стно пою́щих Тя, Де́во Ма́ти Всенепоро́чная.
				</p>
			</section>
			<section>
				<title>
					<p>Священному́ченик Ни́кон, епи́скоп, и 199 ученико́в его́</p>
				</title>
				<p>Священномученик Никон родился в Неаполе (Италия), в первой половине III века. Отец воспитал его в язычестве, но мать, христианка, постоянно молилась, чтобы Господь обратил сына к истинной вере. Когда сын поступил на военную службу, мать напутствовала его словами: «Если случится тебе попасть в беду, что часто бывает на войне, осени себя крестным знамением и будешь невредимым». И хотя обычно юноша мало обращал внимания на увещания матери, эти слова запали ему в сердце.</p>
				<p>Однажды, во время сражения, Никон со своим отрядом оказался в середине неприятельского войска. Гибель казалась неизбежной, и тогда воин вспомнил слова матери. Перекрестившись, он призвал на помощь Всесильного Бога, дав обещание принять Христову веру, если Господь сохранит ему жизнь. Внезапно ощутив крепость духа, воин смело устремился вперед и поверг противника в бегство.</p>
				<p>Возвратившись домой, Никон рассказал матери о своем чудесном спасении. Благочестивая женщина со слезами возблагодарила Господа. Теперь уже с глубоким вниманием слушал Никон свою мать, разъяснявшую сыну основы истинной веры. Он сам изъявил желание принять Святое Крещение. В то время христиане подвергались гонениям, и найти священника было нелегко. Мать благословила сына в дорогу и взяла с него обещание, что он вернется домой, приняв крещение.</p>
				<p>Не найдя иерея в родных местах, Никон на корабле отправился в плавание и вскоре вступил на берег острова Хиос, в Эгейском море.</p>
				<p>Здесь, на высокой горе, он пребывал в глубокой молитве восемь дней, прося Господа послать ему руководителя на пути к спасению. И Господь внял его мольбе. Явившийся Никону во сне Ангел вручил ему увенчанный крестом жезл и повелел идти к берегу, где его будет ждать корабль. Снова пустившись в плавание, Никон вскоре достиг фракийского острова Ганос, находившегося от острова Хиос в двух днях пути. Здесь, в пещерах, скрывались от преследования язычников епископ Кизикии Феодосии и его ученики. Чудесным образом уведомленный о прибытии Никона, епископ Феодосии принял его с радостью и вскоре совершил над ним Таинство Святого Крещения.</p>
				<p>Жизнь в пещерном монастыре пришлась по душе святому Никону, и он сам решил принять иночество. Кротость и смирение новопостриженного монаха, его ревностное изучение Божественных книг, терпение, с которым он переносил лишения, вызывали уважение у всей братии.</p>
				<p>Так прошло три года. Епископ Феодосии получил во сне откровение о своей близкой кончине и повеление поставить после себя архипастырем монаха Никона. Он посвятил святого Никона сначала во диакона, затем во священника и, наконец, рукоположил во епископа. Перед смертью он завещал своему преемнику оставить пещерный монастырь, разрушение которого варварами предвидел, и переселиться с братией в Сицилию. Совершив погребение епископа Феодосия, святитель Никон и 199 монахов, сев на корабль, достигли берегов Италии.</p>
				<p>Помня о данном матери обещании, святитель Никон поспешил в Неаполь. Там он нашел свою мать, которая, увидев его в епископском облачении, вознесла благодарность Господу и тихо скончалась на руках у сына.</p>
				<p>Во время пребывания в родном городе святитель Никон встретился со своими друзьями-воинами и много говорил с ними о христианской вере. Пример бывшего сослуживца так подействовал на девятерых из них, что они последовали за преподобным и его братией.</p>
				<p>В Сицилии они основали обитель в пустынном, но плодородном месте, на восточном побережье острова. Место это называлось Гигиа. Питаясь трудами рук своих, иноки провели здесь несколько лет. В то время усилилось гонение на христиан. По приказу Квинтиана, правителя острова, 199 иноков подверглись жестоким истязаниям. Их долго и нещадно били воловьими жилами, но ни один из них не отступился от Христа, и святые мученики были обезглавлены.</p>
				<p>Святого Никона оставили в живых и заковали в цепи. Тело его поджигали огнем, потом привязали к борзым коням, чтобы влачить по земле, но осененные крестным знамением, кони стояли недвижно, как ни били и не понуждали их слуги вожжами и уздой. Разгневанный игемон велел предать этих коней смерти. Святого Никона били камнями по лицу, вытянули клещами язык и отрезали. И только после всех этих нескончаемых мучений святитель Никон был отведен на место, называемое Гигиа, где ранее жил со своими учениками, и там обезглавлен на реке Асинос. Святой пострадал в царствование Декия (249–251). Тело его было оставлено без погребения и брошено на съедение зверям и птицам.</p>
				<p>В тот самый день, когда нечестивый игемон Квинтиан осудил святого епископа Никона на усечение, при переправе через реку Псимиф, он был растоптан и сброшен в реку своими внезапно рассвирепевшими конями, по пророчеству святителя Никона.</p>
				<p>Пастух, одержимый злым духом, когда ходил по той земле и нашел тело святителя Никона, упал лицом на землю, ибо нечистый дух, изгоняемый силой святого, поверг его на землю и вышел из него с громким воплем. Исцеленный пастух пошел оттуда, рассказывая всем о происшедшем чуде. Услышав об этом, епископ города Мессины отправился вместе со своим клиром за многострадальным телом священномученика Никона, нашел его и предал с честью погребению</p>
			</section>
			<section>
				<title>
					<p>Преподо́бнаго Ни́кона, игу́мена Пече́рскаго в Бли́жних пеще́рах почива́ющаго</p>
				</title>
				<p>
					<style>Тропа́рь, глас 5:</style>
				</p>
				<p>Христо́ва виногра́да лоза́ яви́лся еси́, Богоблаже́нне Ни́коне,/ гро́здие принося́ Ему́ — доброде́тели твоя́,/ и про́чиих, к те́мже наставля́я,/ приводи́л еси́ Христу́ Бо́гу,/ Ему́же, мо́лим тя, моли́ся за ду́ши на́ша.</p>
				<p>
					<style>Ин тропа́рь, глас 1:</style>
				</p>
				<p>Послуша́ния до́брый рачи́тель быв,/ преподо́бне Ни́коне приснопа́мятне,/ це́рковь бо пречу́дну Пресвяты́я Богоро́дицы/ прекра́сно украси́л еси́./ Те́мже и мы, ча́да твоя́, любо́вию вопие́м ти:/ сла́ва Да́вшему ти кре́пость,/ сла́ва Венча́вшему тя,/ сла́ва Де́йствующему тобо́ю всем исцеле́ния.</p>
				<p>
					<style>Конда́к, глас 8:</style>
				</p>
				<p>Тре́тье свети́ло пеще́рное,/ прогоня́ющее тьму́ бесо́вскую,/ восхваля́ем тя, му́дре,/ и по до́лгу чтим труды́ и по́двиги твоя́,/ я́же подъя́т о ста́де свое́м/ и о украше́нии церко́внем,/ воззыва́юще ти усе́рдие си́ле:/ ра́дуйся, о́тче Ни́коне, красото́ церко́вная.</p>
				<p>
					<style>Ин конда́к, глас 4:</style>
				</p>
				<p>Духо́вному твоему́ наста́внику, о́тче Ни́коне, вся́чески прилепи́вся/ и от него́ наставля́емь,/ во всем Христо́ви порабо́тився,/ мона́хов был еси́ чинонача́льник и преподо́бных сожи́тель,/ с ни́миже Христа́ Бо́га моли́ непреста́нно о всех нас.</p>
			</section>
			<section>
				<title>
					<p>Преподо́бный Ни́кон, игу́мен Пече́рский</p>
				</title>
				<p>Преподобный Никон, игумен Печерский был первым учеником и сподвижником преподобного Антония Печерского († 1073), основателя Киево-Печерской Лавры, к которому пришел уже будучи иереем. С благословения преподобного Феодосия Печерского († 1074) он постригал всех новоприходящих иноков. За пострижение любимцев великого князя Изяслава (1054–1078) — Варлаама и Ефрема преподобный Никон навлек на себя гнев князя. Он был вынужден удалиться на полуостров Тмутаракань (на восточном берегу Керченского пролива). Здесь преподобный Никон совместно с одним иноком построили храм в честь Пресвятой Богородицы и основали при храме обитель. Когда преподобный Никон возвратился в Киево-Печерскую обитель, преподобный Феодосии оказал ему должное почтение и любовь. По словам преподобного Нестора Летописца, преподобный Феодосии, отлучаясь куда-либо, поручал ведению преподобного Никона всю братию; иногда же преподобный Никон вместо него предлагал братии поучение. Нередко, когда преподобный Никон переплетал книги, преподобный Феодосии прял нитки, необходимые для переплета.</p>
				<p>По удалении из Киево-Печерской обители игумена преподобного Стефана, святой Никон был избран игуменом обители. Он много потрудился, чтобы украсить храмы монастыря фресками и мозаикой. Скончался преподобный Никон в 1088 году, в глубокой старости. Мощи его поныне почивают в Антониевых (Ближних) пещерах Киево-Печерской Лавры. Память его празднуется также 28 сентября (Собор преподобных Ближних пещер) и во 2-ю неделю Великого поста (Собор всех Киево-Печерских святых).</p>
			</section>
		</section>
		<section>
			<title>
				<p>24-й де́нь</p>
			</title>
			<section>
				<title>
					<p>Предпра́зднство Благове́щения Пресвяты́я Богоро́дицы</p>
				</title>
				<p>
					<style>Ве́чер, обы́чная кафи́зма. На</style> Го́споди, воззва́х: 
					<style>Трио́ди самогла́сен дне, два́жды, и му́ченичен, и подо́бны три, и предпра́зднства на 4, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Сокрове́нное та́инство,/ и А́нгелом неве́домое,/ Гаврии́л уверя́ет Арха́нгел/ и к Тебе́ ны́не прии́де, еди́ней нетле́нней/ и до́брей голуби́це,/ ро́да на́шего воззва́нию,/ и вопие́т Тебе́, Пресвята́я, е́же ра́дуйся:/ угото́вися сло́вом, Бо́га Сло́ва/ Твои́ми ложесна́ми прия́ти. 
					<emphasis>Два́жды.</emphasis>
				</p>
				<p>Светоно́сная пала́та/ угото́вася Тебе́, Влады́ко,/ утро́ба Чи́стая Богоотрокови́цы,/ гряди́ к Сей и сни́ди,/ уще́дри созда́ние Твое́,/ зави́стно бра́нь прие́мшее,/ и рабо́тою удержа́нное льсти́ваго,/ и добро́ту пе́рвую погуби́вшее,/ и Твоего́ спаси́тельнаго ча́ющее соше́ствия.</p>
				<p>Гаврии́л Арха́нгел/ к Тебе́, Всенепоро́чная, явле́нно прии́дет/ и возопие́т Тебе́:/ ра́дуйся, кля́твы разреше́ние,/ па́дших воста́ние;/ ра́дуйся, еди́на избра́нная Бо́гу бы́вшая;/ ра́дуйся, колесни́це Со́лнца сла́вы:/ приими́ Безпло́тнаго,/ во утро́бе Твое́й всели́тися хотя́щаго.</p>
				<p>
					<style>Сла́ва, и ны́не, глас 2. Самогла́сен:</style>
				</p>
				<p>Благовеству́ет Гаврии́л Благода́тней дне́сь:/ ра́дуйся, неневе́стная Ма́ти и неискусобра́чная./ Не удивля́йся стра́нному моему́ зра́ку,/ ни ужаса́йся, Арха́нгел бо е́смь./ Змий прельсти́ Е́ву иногда́,/ ны́не же благовеству́ю Тебе́ ра́дость,/ и пребу́деши нетле́нна,/ и роди́ши Го́спода, Пречи́стая.</p>
				<p>
					<style>Вход. Проки́мен. И чте́ния дне, и про́чее преждесвяще́нных. А иде́же не́сть преждесвяще́нных, и пое́м подо́бны Трио́ди, 3, и предпра́зднства, 3. </style>Сла́ва, и ны́не: Благовеству́ет Гаврии́л:
				</p>
				<p>
					<style>На стихо́вне самогла́сен Трио́ди и му́ченичен.</style>
				</p>
				<p>
					<style>Сла́ва, и ны́не, предпра́зднства, глас 2:</style>
				</p>
				<p>Е́же от ве́ка та́инство открыва́ется дне́сь,/ и Сын Бо́жий Сын челове́чь быва́ет,/ да, ху́ждшее восприе́м, пода́ст ми лу́чшее./ Солга́ся дре́вле Ада́м,/ и Бог, возжеле́в бы́ти, не бы́сть./ Челове́к быва́ет Бог,/ да бо́га Ада́ма соде́лает./ Да весели́тся тва́рь,/ да ликовству́ет естество́,/ я́ко Арха́нгел Де́ве со стра́хом предстои́т,/ и — е́же ра́дуйся — прино́сит,/ печа́ли сопроти́вное./ За милосе́рдие ми́лости вочелове́чивыйся Бо́же наш,/ сла́ва Тебе́.</p>
				<p>
					<style>НА У́ТРЕНИ</style>
				</p>
				<p>
					<style>Аллилу́ия и тро́ичны гла́са. А́ще ли случи́тся в суббо́ту или́ неде́лю, на </style>Бог Госпо́дь:
					<style> тропа́рь, глас 4:</style>
				</p>
				<p>Дне́сь всеми́рныя ра́дости нача́тки/ предпра́зднственное воспе́ти повелева́ют:/ се бо Гаврии́л прихо́дит,/ Де́ве нося́ благове́стие,/ и к Ней вопие́т:/ ра́дуйся, Благода́тная,/ Госпо́дь с Тобо́ю.</p>
				<p>
					<style>И обы́чныя кафизмы, и про́чее, по обы́чаю.</style>
				</p>
				<p>
					<style>Кано́н предпра́зднства со ирмосо́м на 6. И Трио́ди, по чи́ну их. Творе́ние Феофа́ново. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Мир обра́дованно весели́тся, я́ко ощути́в Госпо́дне соше́ствие на Тя:/ за милосе́рдие бо ми́лости с Небе́с схо́дит во утро́бу Де́вы всели́тися.</p>
				<p>Се Тебе́, Цари́це, посыла́ется Боже́ственный Арха́нгел/ Царя́ всех и Бо́га провозвести́ти прише́ствие и возгласи́те Тебе́:/ ра́дуйся, воззва́ние пра́отца.</p>
				<p>Ста́мна светоза́рная и всезлата́я, угото́вися на прия́тие, ма́нны живо́тныя:/ на Тя бо прии́дет гла́сом А́нгеловым,/ в Тя па́че естества́ вселя́яся.</p>
				<p>Во утро́бу Твою́ чи́стую всели́тися хо́щет Госпо́дь, живы́й при́сно на Небеси́,/ онебеси́ти бо гряде́т земноро́дных смеше́ние, в сие́ му́дре обо́лкся.</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною Му́дростию, Христе́:/ не́сть бо свят, па́че Тебе́, Человеколю́бче.</emphasis>
				</p>
				<p>Земля́, я́же те́рние страсте́й печа́льне израсти́вшая, взыгра́я, лику́й:/ се бо Земледе́латель Безсме́ртный, кля́твы изыма́я тя, ны́не прихо́дит.</p>
				<p>Боже́ственное руно́, гото́вися, Де́во нескве́рная:/ на Тя бо Бог, я́ко до́ждь, сни́дет/ изсуши́ти пото́ки преступле́ния.</p>
				<p>Сви́тче Боже́ственный, благоукраси́ся:/ пе́рстом бо О́тчим напи́шется в Тебе́ Боже́ственное Сло́во, вопло́щся,/ безелове́сия моего́ разреша́я преступле́ние.</p>
				<p>Златы́й свети́льниче, подыми́ О́гнь Божества́,/ возсия́ющий Тобо́ю, и свет ми́рови да́руя,/ и́мже зол на́ших тьма́ разори́тся.</p>
				<p>
					<style>Седа́лен,</style>
					<style>глас 4.</style>
				</p>
				<p>
					<style>Подо́бен:</style> Яви́лся еси́:
				</p>
				<p>Наше́ствием Ду́ха Всесвята́го,/ Отцу́ Сопресто́льнаго и Единосу́щнаго,/ гла́сом Арха́нгеловым зачала́ еси́, Богороди́тельнице,/ Ада́мово воззва́ние.</p>
				<p>
					<style>Сла́ва, и ны́не, други́й, глас 3.</style>
				</p>
				<p>
					<style>Подо́бен:</style> Красоте́:
				</p>
				<p>Дне́сь вся тва́рь ра́дуется,/ я́ко — е́же ра́дуйся, — Тебе́ вопие́т А́нгел,/ благослове́нная Мариа́м и Пречи́стая Ма́ти Христа́ Бо́га./ Дне́сь змии́но омрача́ется шата́ние,/ кля́твы бо пра́отчи разреши́ся соу́з./ Те́мже и по всему́ вопие́м Ти:/ ра́дуйся, Обра́дованная.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Та́инство, дре́вле пре́жде век предопределе́нное,/ явле́ние начина́ет приима́ти./ Земля́ и Небе́сная, согла́сно возвесели́теся и ра́достно воскли́кните.</p>
				<p>Пала́та вели́каго Царя́, слу́хов отве́рзи Боже́ственныя вхо́ды,/ уже́ бо прихо́дит Христо́с и́стина/ и всели́тся посреди́ Тебе́.</p>
				<p>Прама́тернее поползнове́ние исправля́яй, Изба́витель яви́тся,/ в неискусобра́чную утро́бу вселя́яся, Тому́ воспои́м:/ сла́ва си́ле Твое́й, Го́споди.</p>
				<p>Авваку́м Тя пронарече́ го́ру дре́вле, доброде́тельми присе́нну,/ из нея́же яви́тися хо́щет Бог наш, Де́во Всенепоро́чная,/ еди́на челове́ком исправле́ние.</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой Свет,/ в мир прише́л еси́,/ Свет Святы́й, обраща́яй из мра́чна неве́дения,/ ве́рою воспева́ющия Тя.</emphasis>
				</p>
				<p>О нескве́рная А́гнице!/ А́гнец бо Бо́га на́шего во утро́бу Твою́ вни́ти тщи́тся,/ взе́мляй на́ша согреше́ния.</p>
				<p>Жезл та́йный пома́ле процвете́т, я́коже пи́шет,/ Боже́ственный цвет от ко́рене Иессе́ева нам явля́ющися.</p>
				<p>А́нгеловым гла́сом утучни́вшися, я́ко виногра́д,/ к прозябе́нию гото́вися зре́лаго, Де́во, и нетле́ннаго Гро́зда.</p>
				<p>Велича́йший проро́ков Иса́ия, возвесели́ся:/ Де́ва бо, о Не́йже проре́кл еси́,/ во чре́ве зачина́ет Сове́та Вели́каго А́нгела.</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Ра́дуйся, — Тебе́ Гаврии́л Арха́нгел веща́ет, — ра́дость бо во чре́ве Твое́м прии́меши несказа́нно,/ ю́же Е́ва преступле́нием, Де́во, погуби́.</p>
				<p>Не опали́т, не ужаса́йся отню́д, утро́бы Твоея́ О́гнь Божества́, Отрокови́це:/ купина́ бо дре́вле Тя вообража́ше, горя́щи,/ ника́коже опаля́ема, Всечи́стая.</p>
				<p>Гора́, ю́же Дании́л прови́де Ду́хом, ра́дуйся, Де́во,/ из Тебе́ бо мы́сленный Ка́мень усече́тся/ и сокруши́т де́монов безду́шная тре́бища.</p>
				<p>Ми́ра Ца́рь к Тебе́ прии́дет/ и Тобо́ю примири́т поборе́нныя и прельще́нныя, Богома́ти,/ лука́вым сове́том змии́ным.</p>
				<p>
					<style>Конда́к, глас 8.</style>
				</p>
				<p>
					<style>Подо́бен:</style> Взбра́нной:
				</p>
				<p>Всем земны́м нача́ло спасе́ния на́шего Ты еси́, Богоро́дице Де́во,/ Бо́жий бо служи́тель с Небе́с по́слан предста́ти Тебе́,/ вели́кий чинонача́льник Гаврии́л,/ ра́дость обра́дованную Ти принесе́./ Тем вси зове́м Ти:/ ра́дуйся, Неве́сто Неневе́стная.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Спасы́й во огни́ авраа́мския Твоя́ о́троки/ и халде́и уби́в,/ я́же пра́вда пра́ведно уловля́ше,/ препе́тый Го́споди,/ Бо́же оте́ц на́ших, благослове́н еси́.</emphasis>
				</p>
				<p>Киво́т слове́сный, его́же и́стинный Законополо́жник возлюби́в,/ в Тебе́ хо́щет селе́ние сотвори́ти, благово́ния испо́лнися,/ Тобо́ю бо истле́вшияся обнови́т.</p>
				<p>Проро́ческий Боже́ственный лик, я́коже ощути́в, Отрокови́це,/ е́же на Тя Изба́вителя ми́рное прише́ствие, зове́т Тебе́:/ ра́дуйся, всех избавле́ние,/ ра́дуйся, Еди́на челове́ков спасе́ние.</p>
				<p>Не ужаса́йся гла́са, не диви́ся глаго́лющему:/ Бо́жий слуга́ е́сть./ Яви́ти Тебе́ прии́де та́инство, А́нгелы неизрече́нное,/ неискусобра́чная Де́во благослове́нная.</p>
				<p>Зри́ши тва́рь всю, враго́м порабоще́ну, Де́во,/ поми́ловати же <style>ю</style> за милосе́рдие ми́лости хотя́ Тобо́ю благоволи́вый,/ да не у́бо словесе́м А́нгела не ве́руеши.</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ру́це распросте́р, Дании́л/ льво́в зия́ния в ро́ве затче́,/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели, о́троцы, взыва́ющее/ благослови́те, вся дела́ Госпо́дня, Го́спода.</emphasis>
				</p>
				<p>Ле́гкий о́блаче Све́та, Неискусобра́чная, угото́вися:/ се Со́лнце свы́ше превозсия́ет Тебе́ незаходи́мое,/ вма́ле у́бо в Тебе́ кры́емо, ми́ру же явля́емо/ и реша́що зло́бы омраче́ние.</p>
				<p>А́нгелов пе́рвый служи́тель возопи́ Тебе́ глас ра́достен,/ возвеща́я Тебе́, Чи́стая, Вели́каго Сове́та А́нгела,/ воплоща́ема из Тебе́ за бла́гость, Ему́же вопие́м:/ благослови́те, вся дела́ Госпо́дня, Го́спода.</p>
				<p>Отца́ одесну́ю седя́й,/ в Тебе́ селе́ние хо́щет сотвори́ти Пресу́щественный, Чи́стая,/ я́ко да поста́вит одесну́ю Себе́ Тя, бли́жнюю и до́брую я́ко Цари́цу,/ десни́цу же всем простре́т па́дшим и спасе́т ны.</p>
				<p>Я́ко ши́пок удо́лий чист,/ я́ко крин благово́нен, позна́в Тя, Зижди́тель наш Госпо́дь/ ны́не возжела́ Твоея́ добро́ты, Чи́стая,/ и воплоти́тися из Твои́х крове́й хо́щет,/ я́ко да прожене́т злосмра́дие пре́лести бла́гостию.</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Е́ва у́бо неду́гом преслуша́ния/ кля́тву всели́ла е́сть,/ Ты же, Де́во Богоро́дице,/ прозябе́нием чревоноше́ния ми́рови благослове́ние процвела́ еси́/ Тем Тя вси велича́ем.</emphasis>
				</p>
				<p>Е́ва у́бо объя́т плод, сме́рть де́лающ всегуби́тельную,/ посреди́ же Тебе́ возрасте́т Плод, беземе́ртия хода́тайствен,/ Христо́с — сла́дость на́ша, Влады́чице,/ Его́же воспева́юще, Тя сла́вим.</p>
				<p>Преклони́в Небеса́ Твоя́, к нам сни́ди,/ престо́л уже́ угото́вася Тебе́, Сло́ве, утро́ба Деви́ча:/ на не́мже я́ко Ца́рь крепча́йший сед,/ воздви́гнеши от паде́ния десни́цы Твоея́ созда́ние.</p>
				<p>Ни́ва несе́янная, Чи́стая, подыми́ сло́вом Небе́сное Сло́во,/ я́ко пшени́цу плодоно́сну, прозяба́ющу из Тебе́,/ и концы́ пита́ющаго хле́бом ра́зума,/ Ему́же покланя́ющеся, Тя сла́вим.</p>
				<p>Возжела́ добро́ты Твоея́ Христо́с, Всенепоро́чная, и во утро́бу Твою́ всели́ся,/ я́ко да от страсте́й безобра́зия род челове́ческий изба́вит/ и добро́ту дре́внюю да́рует,/ Ему́же покланя́ющеся, Тя сла́вим.</p>
				<p>
					<style>А́ще случи́тся суббо́та, свети́лен.</style>
				</p>
				<p>
					<style>Подо́бен:</style> Ученико́м:
				</p>
				<p>Гаврии́л, с высоты́ слете́в,/ вопия́ше — е́же ра́дуйся, Богоро́дице, я́ко прама́тернюю кля́тву потреби́в всю,/ су́щих из Ада́ма благослови́ из Нея́ прозябы́й.</p>
				<p>
					<style>Сла́ва, и ны́не, то́йже.</style>
				</p>
				<p>
					<style>На стихо́вне Трио́ди самогла́сен дне, два́жды, и му́ченичен. Сла́ва, и ны́не, глас 4:</style>
				</p>
				<p>Язы́ка, его́же не ве́дяше, услы́ша Богоро́дица,/ глаго́лаше бо к Ней Арха́нгел благове́щения глаго́лы,/ отню́дуже ве́рно, прии́мши целова́ние,/ зача́т Тя, Преве́чнаго Бо́га./ Те́мже и мы, ра́дующеся, вопие́м Ти:/ из Нея́ воплоти́выйся непрело́жно Бо́же,/ мир ми́рови да́руй/ и душа́м на́шим ве́лию ми́лость.</p>
				<p>
					<style>И час 1-й, с кафизмою и с покло́ны, по обы́чаю.</style>
				</p>
				<p>
					<style>Подоба́ет ве́дати, а́ще случи́тся предпра́зднство Благове́щения Пресвяты́я Богоро́дицы в суббо́ту 3-я или́ 4-я неде́ли посто́в.</style>
				</p>
				<p>
					<style>В пято́к ве́чера и у́тро трезво́н в двои́ ма́лыя ко́локола, кафи</style>́
					<style>зма рядова́я. На</style> Го́споди, воззва́х: 
					<style>поста́вим стихо́в 10 и пое́м Трио́ди самогла́сен дне, два́жды, и му́ченичны 4, гла́са, и предпра́зднства на 4. </style>Сла́ва,
					<style> предпра́зднства, глас 2:</style> Благовеству́ет Гаврии́л: И ны́не,
					<style> догма́тик настоя́щаго гла́са. Вход. </style>Све́те Ти́хий: 
					<style>Проки́мен, и чте́ния дне, и</style> Да испра́вится моли́тва моя́: 
					<style>И про́чее преждесвяще́нных, по обы́чаю.</style>
				</p>
				<p>
					<style>А́ще ли не́сть преждесвяще́нныя. На</style> Го́споди, воззва́х: 
					<style>стихи́ры предпра́зднства на 6.</style> Сла́ва, 
					<style>предпра́зднства. И</style> ны́не, 
					<style>Богоро́дичен 1-й, гла́са. Та́же,</style> Све́те Ти́хий: 
					<style>без вхо́да. Проки́мен и чте́ние дне. Посе́м</style> Сподо́би, Го́споди: 
					<style>и ектения́:</style> Испо́лним вече́рнюю: 
					<style>На стихо́вне самогла́сен Трио́ди, два́жды, пи́сан на</style> Го́споди, воззва́х: 
					<style>и му́ченичен по гла́су его́ от Окто́иха, припе́вы же глаго́лем обы́чныя: </style>К Тебе́ возведо́х: Сла́ва, и ны́не, 
					<style>предпра́зднства. По</style> Ны́не отпуща́еши: 
					<style>и по</style> О́тче наш: 
					<style>тропа́рь предпра́зднства. Та́же ектени́й:</style> Поми́луй нас, Бо́же: 
					<style>и три покло́ны вели́кий. Посе́м</style> Всесвята́я Тро́ице: Бу́ди И́мя Госпо́дне: 
					<style>три́жды. Та́же</style> Досто́йно е́сть: 
					<style>и отпу́ст. Повече́рие вели́кое без покло́нов. По 1-м трисвято́м вме́сто</style> Просвети́ о́чи мои́: 
					<style>глаго́лем тропа́рь предпра́зднства:</style> Дне́сь всеми́рныя: 
					<style>По 2-м трисвято́м тропари́ обы́чныя:</style> Поми́луй нас, Го́споди: 
					<style>Кано́н Окто́иха ме́ртвен. По </style>Досто́йно: 
					<style>конда́к предпра́зднства.</style>
				</p>
				<p>
					<style>На у</style>́
					<style>трени на</style> Бог Госпо́дь: 
					<style>тропа́рь предпра́зднства, глас 4: </style>Дне́сь всеми́рный: 
					<style>три́жды. И обы́чныя кафизмы, и седа́льны Окто́иха,</style>
					<style>Непоро́чных за упоко́й не пое́м. Пе́сни же 7-ю и 8-ю глаго́лем пре́жде в пято́к. Кано́н предпра́зднства со ирмосо́м на 6, ирмо́с два́жды. По 3-й пе́сни седа́лен предпра́зднства. </style>Сла́ва, и ны́не, 
					<style>други́й. Егда́ же приспе́ет четверопе</style>́
					<style>сно, и пое́м кано́н предпра́зднства, я́коже предписа́ся, и Трио́ди на 8. По 6-й пе́сни конда́к предпра́зднства. По 9-й пе́сни свети́лен предпра́зднства. На стихо́вне Окто́иха, и́же на хвали́тех, настоя́щаго гла́са му́ченичны. После́дний стих оста́вим, припе́вы же глаго́лем обы́чныя: </style>Испо́лнихомся зау́тра ми́лости Твоея́: И бу́ди све́тлость: Сла́ва, и ны́не,
					<style> глас 4, предпра́зднства:</style> Язы́ка, его́же не ве́дяше: 
					<style>и про́чая. На часе́х тропа́рь и конда́к предпра́зднства. На Литурги́и:</style>
					<style>Бла́женны предпра</style>́
					<style>зднества, пе́сни 3-я и 6-я. По вхо́де тропа́рь хра́ма Христо́ва, а́ще е́сть, та́же тропа́рь предпра́зднства. </style>Сла́ва, 
					<style>конда́к хра́ма.</style> И ны́не, 
					<style>предпра́зднства.</style>
				</p>
				<p>* * *</p>
				<p>
					<style>А́ще предпра́зднство Благове́щения случи́тся в Неде́лю Крестопокло́нную.</style>
				</p>
				<p>
					<style>В суббо́ту на вели́цей вече́рни на </style>Го́споди, воззва́х: 
					<style>стихи́ры воскре́сны 3, Креста́ 4, и предпра́зднства 3.</style> Сла́ва, 
					<style>Креста́. И</style> ны́не, 
					<style>Богоро́дичен 1-й гла́са. На лити́и стихи́ра хра́ма.</style> Сла́ва, 
					<style>Креста́. И</style> ны́не, 
					<style>предпра́зднства, пи́сана на</style> Го́споди, воззва́х: 
					<style>На стихо́вне стихи́ры Окто́иха.</style> Сла́ва, 
					<style>Креста́. И</style> ны́не
					<style>, предпра́зднства, пи́сана на у</style> предпра́зднства, 
					<style>у́трени на стихо́вне, глас 4: </style>Язы́ка, его́же не ве́дяше: 
					<style>На благослове́нии хле́бов тропа́рь</style> Богоро́дице Де́во, ра́дуйся: 
					<style>два́жды, и Креста́, еди́ножды. Посе́м</style> Бу́ди И́мя Госпо́дне: 
					<style>три́жды.</style>
				</p>
				<p>
					<style>На у́трени на</style> Бог Госпо́дь: 
					<style>тропа́рь воскре́сен, два́жды.</style> Сла́ва, 
					<style>Креста́. И</style> ны́не, 
					<style>предпра́зднства, и про́чее обы́чно. Кано́н воскре́сен, со ирмосо́м на 4, и Креста́ на 6, и предпра́зднства на 4. Катава́сия:</style> Боже́ственнейший преобрази́: 
					<style>По 3-й пе́сни конда́к предпра́зднства и седа́льны Креста́. </style>Сла́ва, и ны́не, 
					<style>предпра́зднства. По 6-й пе́сни конда́к и и́кос Креста́. По 9-й пе́сни свети́лен воскре́сен.</style> Сла́ва, 
					<style>Креста́. И</style> ны́не, 
					<style>предпра́зднства. Про́чее же на хвали́тех и на Литурги́и все, я́коже пи́сано в неде́лю 3-ю поста́, на ряду́ в 40-це, то́чию на часе́х тропа́рь воскре́сен глаго́лем непреме́нно. </style>Сла́ва, 
					<style>Креста́ и предпра́зднства глаго́лем, пременя́юще. По</style> О́тче наш: 
					<style>кондаки́ на всех часе́х Креста́ и предпра́зднства, пременя́юще, глаго́лем.</style>
				</p>
				<p>* * *</p>
				<p>
					<style>А́ще случи́тся предпра́зднство Благове́щения в понеде́льник 4-я, или́ 5-я, или́ 6-я неде́ли поста́.</style>
				</p>
				<p>
					<style>В неде́лю ве́чера стихи́ры на 10:</style>
					<style>Окто́иха покая́нны 4, и Трио́ди 3, и предпра́зднства 3.</style> Сла́ва, и ны́не, 
					<style>предпра́зднства. Вход. Проки́мен вели́кий. Та́же</style> Сподо́би, Го́споди: 
					<style>И покло́ны 3. Посе́м ектения́: </style>Испо́лним вече́рнюю: 
					<style>Та́же пое́м стихо́вну в Трио́ди с припе́вы обы́чными.</style> Сла́ва, и ны́не, 
					<style>предпра́зднства, и́же пи́сан на у́трени на стихо́вне, глас 4:</style> Язы́ка, его́же не ве́дяше: 
					<style>Посе́м </style>Ны́не отпуща́еши: 
					<style>и трисвято́е с покло́ны. И тропари́</style> Богоро́дице Де́во, ра́дуйся: 
					<style>с покло́ны и</style> Го́споди, поми́луй, 
					<style>40, и</style> Небе́сный Царю́: 
					<style>По </style>Честне́йшую: 
					<style>3 покло́ны, и отпу́ст.</style>
				</p>
				<p>
					<style>На у́трени пое́м Аллилу́ия и тро́ичны гла́са. И обы́чныя кафи́змы. И про́чее пое́м на у́трени и на часе́х, я́коже указа́ся пре́жде в ряду́ в 24-й де́нь.</style>
				</p>
				<p>* * *</p>
				<p>
					<style>А́ще случи́тся предпра́зднство Благове́щения в сре́ду 4-ю поста́, е́же е́сть Крестопокло́нную.</style>
				</p>
				<p>
					<style>Ве́чер пое́м и зау́тра все с покло́ны, во вто́рник ве́чера кафи́зма рядова́я. На </style>Го́споди, воззва́х: 
					<style>стихи́ры Трио́ди 3 и предпра́зднства 3.</style> Сла́ва, 
					<style>Креста́. И</style> ны́не, 
					<style>предпра́зднства, проки́мен, и чте́ния дне. На стихо́вне стихи́ры Трио́ди. </style>Сла́ва, 
					<style>Креста́. И</style> ны́не, 
					<style>предпра́зднства. На у́трени в сре́ду кано́н Трио́ди, со ирмосо́м на 6, и предпра́зднства на 4. А иде́же трипе́снец, пое́м кано́н Креста́ со ирмосо́м на 4 и предпра́зднства на 2, по два тропаря́ за еди́н. И трипе́снца на 8, последи́ ирмо́с трипе́снца. По 3-й пе́сни конда́к предпра́зднства и седа́лен дне.</style> Сла́ва, и ны́не, 
					<style>предпра́зднства. По 6-й пе́сни конда́к и и́кос Креста́. По 9-й пе́сни свети́лен тро́ичен гла́са. На хвали́тех стихи́ры Креста́, пи́саны на</style> Го́споди, воззва́х: 
					<style>оста́вшия. На стихо́вне Трио́ди. </style>Сла́ва, 
					<style>Креста́. И</style> ны́не, 
					<style>предпра́зднства. На 1-м часе́ быва́ет поклоне́ние Креста́, по обы́чаю.</style>
				</p>
				<p>
					<style>Си́це пое́м слу́жбу предпра́зднства и Креста́ и в пято́к, а́ще случи́тся, тоя́жде седми́цы.</style>
				</p>
				<p>* * *</p>
				<p>
					<style>А́ще случи́тся предпра́зднство Благове́щения в четверто́к 4-я неде́ли посто́в.</style>
				</p>
				<p>
					<style>В сре́ду ве́чера, на</style> Го́споди, воззва́х: 
					<style>стихи́ры на 10: Трио́ди на 6 и предпра́зднства на 4.</style> Сла́ва, 
					<style>Креста́, глас 8:</style> Дне́сь неприкоснове́нный: 
					<style>И</style> ны́не, 
					<style>предпра́зднства. Та́же вход, и про́чая преждесвяще́нных. На у́трени же пое́м все, я́коже указа́ся на ряду́ в 24-й де́нь.</style>
				</p>
				<p>
					<style>Подоба́ет ве́дати, а́ще случи́тся Благове́щение Пресвяты́я Богоро́дицы в сре́ду 5-я неде́ли посто́в.</style>
				</p>
				<p>
					<style>И предпра́зднства Благове́щения пое́м слу́жбу, стихи́ры и кано́н, в понеде́льник на ряду́, Мине́и же свята́го пое́м на повече́рии.</style>
				</p>
				<p>* * *</p>
				<p>
					<style>А́ще ли же случи́тся предпра́зднство Благове́щения Пресвяты́я Богоро́дицы в четверто́к 5-я неде́ли посто́в.</style>
				</p>
				<p>
					<style>И пое́м слу́жбу предпра́зднства, стихи́ры и кано́н, напреди́ в сре́ду на ряду́ вели́каго ра́ди кано́на. Рядова́го же свята́го слу́жбу та́кожде пое́м на повече́рии.</style>
				</p>
				<p>* * *</p>
				<p>
					<style>А́ще случи́тся предпра́зднство Благове́щения Пресвяты́я Богоро́дицы в неде́лю 4-ю или́ 5-ю посто́в.</style>
				</p>
				<p>
					<style>На вели́цей вече́рни стихи́ры воскре́сны 3, и восто́чны 3, Анато́лиевы, и предпра́зднства 4.</style> Сла́ва, 
					<style>предпра́зднства. И</style> ны́не, 
					<style>Богоро́дичен 1-й гла́са. И про́чее по обы́чаю.</style>
				</p>
				<p>
					<style>На у́трени тропа́рь воскре́сен, два́жды.</style> Сла́ва, и ны́не, 
					<style>предпра́зднства. И про́чее воскре́сно. Кано́н воскре́сен со ирмосо́м на 4, и Богоро́дицы на 2, и Трио́ди на 4, и предпра́зднства на 4. Катава́сия: </style>Отве́рзу уста́ моя
					<style>́</style>: 
					<style>По 3-й пе́сни конда́к предпра́зднства и седа́лен Трио́ди. </style>Сла́ва, и ны́не, 
					<style>предпра́зднства. По 6-й пе́сни конда́к воскре́сен и и́кос. По 9-й пе́сни свети́лен воскре́сен.</style> Сла́ва, и ны́не, 
					<style>предпра́зднства. И про́чее, по обы́чаю, воскре́сно и Трио́ди. На 1-м часе́ тропа́рь воскре́сен.</style> Сла́ва, 
					<style>предпра́зднства. И</style> ны́не, 
					<style>Богоро́дичен часо́в. Святы́х же слу́жбы — Иоа́нна Ле́ствичника и Мари́и Еги́птяныни — в сия́ неде́ли оставля́ются и пою́тся, егда́ екклисиа́рх разсу́дит.</style>
				</p>
				<p>* * *</p>
				<p>
					<style>А́ще случи́тся предпра́зднство Благове́щения в суббо́ту 5-ю ака́фиста.</style>
				</p>
				<p>
					<style>В пято́к ве́чера, на</style> Го́споди, воззва́х: 
					<style>пое́м стихи́ры Трио́ди, самогла́сен дне, два́жды, и му́ченичен, и ака́фиста на 4, и предпра́зднства 3.</style> Сла́ва, 
					<style>предпра́зднства. И </style>ны́не, 
					<style>ака́фиста. Вход. Проки́мен, и чте́ние дне.</style> Да испра́вится моли́тва моя́: 
					<style>и про́чее преждесвяще́нных.</style>
				</p>
				<p>
					<style>Четверопе́снец же Трио́ди пое́м на повече́рии. На у́трени на</style> Бог Госпо́дь: 
					<style>тропа́рь ака́фиста, два́жды.</style> Сла́ва, и ны́не, 
					<style>предпра́зднства, и обы́чныя кафи́змы. Кондаки́ и и́косы ака́фиста по чи́ну их. Кано́н предпра́зднства со ирмосо́м на 6 и ака́фиста на 8. Катава́сия: </style>Отве́рзу уста́ моя́: 
					<style>По 3-й и по 6-й пе́сни кондаки́ и и́косы по обы́чаю. По 9-й пе́сни свети́лен ака́фиста, два́жды.</style> Сла́ва, и ны́не, 
					<style>предпра́зднства. На хвали́тех стихи́ры ака́фиста на 4, глас 4. Подо́бен:</style> Я́ко до́бля: Сла́ва, и ны́не,
					<style> глас 4:</style> Язы́ка, его́же не ве́дяше: 
					<style>Славосло́вие вели́кое, и отпу́ст.</style>
				</p>
				<p>
					<style>А́ще предпра́зднство Благове́щения случи́тся в суббо́ту Ла́зареву.</style>
				</p>
				<p>
					<style>Пое́тся предпра́зднства слу́жба, пре́жде в четверто́к тоя́же седми́цы, я́коже указа́ся сего́ ме́сяца в 24-й де́нь.</style>
				</p>
			</section>
			<section>
				<title>
					<p>Сло́во на Благове́щение Пресвято́й Богоро́дицы </p>
				</title>
				<p>Слово на Благовещение Пресвятой Богородицы святителя Григория чудотворца, епископа Неокесарийского († ок. 266–270, па́мять 17 ноября́).</p>
				<p>Опять благовестие радости, опять возвещение свободы, опять воззвание, опять возвращение, опять обетование веселия, опять избавление от рабства. Ангел беседует с Девою, чтобы змий не говорил более с женою.</p>
				<p>
					<emphasis>В месяц шестый</emphasis>, — говорится, — 
					<emphasis>послан бысть Ангел Гавриил от Бога к Деве, обрученней мужеви. </emphasis>Послан Гавриил возвестить всемирное спасение. Послан Гавриил принести рукописание об освобождении Адаму. Послан Гавриил к Деве, да изменит бесславие жены в честь. Послан Гавриил приготовить достойное жилище чистому Жениху. Послан Гавриил обручить творение с Творцом. Послан Гавриил к одушевленному чертогу Царя Ангелов. Послан Гавриил к Деве, хотя обрученной Иосифу, но блюдомой для Иисуса Сына Божия. Послан раб бестелесный к Деве нескверной. Послан непричастный греху к беспорочной. Послан светильник предвозвестить Солнце Правды. Послан утренний свет быть предтечею Света дня. Послан Гавриил возвестить о пребывающем в недре Отца и в ложеснах Матери. Послан Гавриил указать Того, Кто на Престоле и в вертепе. Послан воин открыть тайну Великого Царя, разумеваемую верою и недоступную любопытству; тайну достопоклоняемую и неизследимую; тайну, усвояемую благословствующим, а не измеряемую простым умом.
				</p>
				<p>
					<emphasis>В шестый месяц послан бысть Гавриил к Деве</emphasis>. В какой шестой месяц? В тот, в который Елисавета приняла радостную весть, в который зачала Иоанна. Откуда это видно? Это изъясняет сам Архангел, говоря с Девою. 
					<emphasis>Се Елисавет</emphasis>,— говорит он
					<emphasis>,— южика Твоя, и та зачат сына в старости своей; и сей месяц шестый есть ей, нарицаемей неплоды</emphasis> (<a xlink:href="https://azbyka.ru/biblia/?Lk.1:36&amp;c~r&amp;rus">Лк. 1:36</a>); поэтому в шестый месяц по зачатии Иоанна. Воин и оруженосец должен был предшествовать (своему Вождю) и слуге надлежало предварить пришествие своего Владыки.
				</p>
				<p>
					<emphasis>В месяц шестый послан Ангел Гавриил к Деве, обрученней мужеви</emphasis>, — обрученной, но несопряженной; обрученной, но сохраненной. Для чего обрученной? Для того, чтобы враг не тотчас уведал тайну. Что чрез Деву имел придти Царь, — это знал лукавый, потому что и он слышал слова Исайи: 
					<emphasis>се Дева во чреве зачнет и родит Сына</emphasis>; поэтому постоянно наблюдал изречение о Деве, чтобы устроить бесславие в то время, когда надлежало исполниться этому таинству. Посему Владыка, чтобы сокрыть это от лукавого, пришел чрез обрученную: так как обрученная потом была вручена жениху.
				</p>
				<p>
					<emphasis>В шестый месяц послан Гавриил к Деве, обрученней мужеви, емуже имя Иосиф. </emphasis>Послушай, что об этом муже и об этой Деве говорит Пророк: 
					<emphasis>дастся книга сия запечатленная человеку, ве́дущему Писания </emphasis>(<a xlink:href="https://azbyka.ru/biblia/?Is.29:11&amp;c~r&amp;rus">Ис. 29:11</a>). Что же это за книга запечатленная, если, без сомнения, не Пренепорочная Дева? Кем она дается? — Очевидно, священниками. Какому человеку? — Древоделу Иосифу. Священники, обручив Марию целомудренному Иосифу, вверили ему Ее в ожидании времени брака; а Иосиф, приняв Ее, имел сохранить Деву в чистоте, как задолго предсказал Пророк: 
					<emphasis>дастся книга сия запечатленная человеку, ве́дущему Писания, и речет: не могу прочести. </emphasis>Почему же ты, Иосиф, не можешь? Не могу, — говорит он, — прочести: 
					<emphasis>запечатлена бо</emphasis>. Для кого же хранится она? Блюдется для Творца всяческих в жилище. Но возвратимся к своему предмету.
				</p>
				<p>
					<emphasis>В шестый месяц послан бысть Гавриил к Деве</emphasis>, получив такие повеления (от Бога): «иди, Архангел, и будь слугою страшного и сокровенного таинства: послужи чуду. Движимый милосердием, Я спешу сойти для взыскания заблудшего Адама. Грех обезобразил созданного по образу Моему, повредил творение рук Моих, помрачил красоту, Мною созданную. Волк пожирает Мою юницу; жилище рая пусто; древо жизни охраняется пламенным оружием; место сладости заключено: хочу помиловать бедствующего и связать врага. Но Я хочу сокрыть таинство от всех Сил Небесных и тебе одному вверяю его. Иди к Деве Марии; иди к одушевленному граду, о коем сказал Пророк: 
					<emphasis>преславная глаголашася о тебе, граде Божий</emphasis> (<a xlink:href="https://azbyka.ru/biblia/?Ps.86:3&amp;c~r&amp;rus">Пс. 86:3</a>). Иди к словесному Моему раю; иди ко вратам востока; иди к жилищу, достойному Меня — Слова; иди ко второму на земле небу; иди к легкому облаку и возвести ему дождь Моего пришествия; иди к святилищу для Меня предуготованному; иди ко храму Моего воплощения; иди к чистому чертогу Моего по плоти рождения. Поведай во уши разумного ковчега, да отверзает Мне входы слуха. Но не устраши и не смути души Девы. Предстань тихо пред святилищем и прежде всего возвести ей радость; скажи Марии: радуйся, Благодатная! потому что Я помилую падшую Еву».
				</p>
				<p>Выслушав все это, Архангел размышлял сам с собою: «Странно это дело; превосходит разумение то, что мне сказано. Тот, Кого трепещут Херувимы, на кого Серафимы взирать не могут, — Непостижимый для всех Сил Небесных объявляет Отроковице особенное с Нею событие, возвещает Ей Свое личное пришествие и притом обещает вшествие посредством слуха. Осудивший Еву, хочет так прославить ее дщерь, говорит: отверзи мне входы слуха. Но может ли чрево вместить Невместимого — Поистине страшно это таинство!»</p>
				<p>Когда Ангел помышлял об этом, Владыка сказал ему: «Что смущаешься и недоумеваешь, Гавриил? Не ты ли был послан от Меня прежде к Захарии священнику? Не ты ли благовестил ему о рождении Иоанна? Не ты ли наказал молчанием священника за неверие? Не ты ли осудил старца на лишение голоса? Не подтвердил ли и Я того, что ты ему предрек? Не оправдалось ли твое благовестив самым событием? Не зачала ли неплодная? Не повиновалось ли чрево? Не удалилась ли болезнь неплодства? Не исчезло ли бездействие природы? Не сделалась ли ныне плодоносного та, которая прежде была бесплодною? Ужели изнеможет у Меня, Творца, всяк глагол? Итак, зачем ты недоумеваешь?»</p>
				<p>Что же на это Ангел? «Владыка! Исправить недостатки природы, укротить бурю скорбей, омертвевшие члены тела воззвать к жизненному действию, повелеть природе рождать детей, разрешить неплодство заматеревших членов, устаревший стебель преобразить в зеленый, бесплодную землю тотчас сделать матерью обильной жатвы, — эти дела обыкновенно совершаются Твоею силою. Свидетели этому Сарра, за нею Ревекка, потом Анна, которые, страдав тяжкою болезнию неплодства, были Тобою избавлены от нее. Но родить деве без мужа — это превыше всех законов природы, — и Ты возвещаешь пришествие Свое Отроковице! Небо и земля не вмещают Тебя: как же вместит Тебя утроба девическая?»</p>
				<p>Но Владыка сказал: «Как Меня вместила куща Авраамова?» — «Но Авраам был море гостеприимства, — отвечал Ангел, — и Ты, Владыка, явился Аврааму в куще и прошел ее, как все наполняющий: но как Мария стерпит огнь Божества? Трон Твой пылает блеском огненным; может ли понести Тебя Дева, не опалившись?» «Подлинно, — возразил ему Владыка, — если огонь опалил в пустыне купину, то опалит, конечно, и Марию Мое пришествие; но если этот огонь, прообразовавший сошествие Божественного огня с Неба, оросил купину, а не сжег, то что ты скажешь о самой Истине, сходящей не в пламени огненном, но в виде дождя?»</p>
				<p>Исполняя поведенное, Ангел пришел к Деве и воззвал к Ней, говоря: «
					<emphasis>радуйся, Благодатная, Господь с Тобою!</emphasis> Уже диавол не устоит против Тебя, потому что, где в самом начале враг нанес рану, там ныне прежде всего Врач спасения уготовал врачевство; откуда вышла смерть, там жизнь открыла свой вход; от жены проистекло зло, от жены источается и благо. Радуйся, Благодатная! Не стыдись, как виновница осуждения; ты будешь Матерью и Судии и Искупителя. Радуйся, Непорочная Невестородительница, когда мир вдовствовал! Радуйся, погрузившая во чреве смерть матери! Радуйся, одушевленный храм Божий! Радуйся, равночестное жилище неба и земли! Радуйся, пространное вместилище невместимого естества!»
				</p>
				<p>При таких обстоятельствах явился (от Девы) для болящих врач, для сидящих во тьме — солнце правды; для всех обуреваемых — якорь и безопасное пристанище, для рабов, непримиримо враждующих, родился Владыка и сделался союзом мира, избавителем пленных, миротворцем враждующих. 
					<emphasis>Той бо есть мир наш</emphasis> (<a xlink:href="https://azbyka.ru/biblia/?Eph.2:14&amp;c~r&amp;rus">Еф. 2:14</a>), которого да сподобимся все мы, по благодати и человеколюбию Господа нашего Иисуса Христа, Которому слава, честь и держава, ныне, и всегда, и во веки веков. Аминь.
				</p>
			</section>
			<section>
				<title>
					<p>Преподо́бнаго Заха́рии По́стника, в Да́льних пеще́рах почива́ющаго</p>
				</title>
				<p>
					<style>Тропа́рь, глас 3:</style>
				</p>
				<p>По́стническаго ра́ди твоего́ жития́, блаже́нне Заха́рие,/ я́ко прие́мый ве́лию на бе́сы кре́пость,/ моли́ и нам те́хже ко́зней избы́ти,/ получи́ти грехо́в проще́ние/ и ве́лию ми́лость.</p>
				<p>
					<style>Конда́к, глас 1:</style>
				</p>
				<p>В по́стничестве све́тло я́ко просия́вый/ и бесо́м стра́шен я́ко яви́выйся,/ всече́стне Заха́рие,/ укрепи́ и нас твои́ми моли́твами/ по́стническое жити
					<emphasis>́</emphasis>е име́ти/ и бесо́вскаго изба́вится злоде́йства,/ я́ко да ублажа́ем тя.
				</p>
			</section>
			<section>
				<title>
					<p>Преподо́бный Заха́рия По́стник, Пече́рский</p>
				</title>
				<p>Преподобный Захария Постник, Печерский подвизался в Дальних пещерах в XIII–XIV веках. Строгость поста его доходила до того, что он не ел ничего печеного или вареного, а питался лишь зелием (травами) и то один раз в день по захождении солнца. Одного имени преподобного Захарии трепетали бесы. Часто преподобный видел Ангелов, с которыми и сподобился жить на Небе. Отождествление Преподобного Захарии Постника, Печерского, с сыном киевского жителя Иоанна — Захарией, отдавшим все в свое наследство на украшение Печерского храма и постригшемся в обители, необоснованно. Иоанн перед смертью передал имущество на сохранение своему другу Сергию. Это было при игумене преподобном Никоне († 1088, память 23 марта), Захарии в то время было 5 лет. В 15 лет, то есть не позднее 1098 года, он потребовал свое имущество у Сергия, чтобы передать его в монастырь. Таким образом, преподобный Захария Постник жил на два века позднее.</p>
			</section>
			<section>
				<title>
					<p>Святы́х му́ченик Петра́ и Стефа́на Каза́нских</p>
				</title>
				<p>
					<style>Тропа́рь, глас 4:</style>
				</p>
				<p>Му́чеников дво́ица единонра́вная,/ Стефа́не и Пе́тре сла́внии,/ неве́рие соплеме́нников обличи́вше,/ Христу́ после́довали есте́,/ во Святу́ю Тро́ицу ве́ровати всех науча́юще,/ Ея́же ра́ди вели́кия страда́ния прие́мше,/ моли́теся о нас ко Го́споду,/ да, изба́вившеся тьмы́ грехо́вныя,/ Све́та яви́мся о́бщницы невече́рняго.</p>
				<p>
					<style>Конда́к, глас 3:</style>
				</p>
				<p>Святи́и страстоте́рпцы Стефа́не и Пе́тре,/ Тро́ицы побо́рницы преизря́днейшии,/ мук треволне́ния и стра́шную сме́рть на ве́чную жи́знь премени́вшии/ во гра́де Каза́ни страда́льчествовавшии,/ ны́не же в Небе́сных черто́зех Всецарю́ предстоя́щии,/ от вся́ких нас грехопаде́ний изба́вити Христа́ Бо́га моли́те,/ Той бо е́сть ве́рных утвержде́ние.</p>
			</section>
			<section>
				<title>
					<p>Святы́е му́ченики Стефа́н и Петр Казанские</p>
				</title>
				<p>Святые мученики Стефан и Петр Казанские были родом из татар; уверовав в Господа, они приняли Святое Крещение в 1552 году, после взятия Казани Иоанном Грозным.</p>
				<p>Святой мученик Стефан, страдавший расслаблением ног в течение 20 лет, получил исцеление и был крещен протоиереем Тимофеем, который доставил из Москвы в Казань послание святителя Макария, Митрополита Московского, войску царя Иоанна Грозного. Среди новокрещеных татар, обратившихся в Православие в то время, был и святой мученик Петр.</p>
				<p>После удаления русского войска из Казани оставленный в Казани наместником хан Ших-Алеб вынужден был бежать в Свияжск; многие из русских торговых и военных людей не успели покинуть город и подверглись избиению татарами.</p>
				<p>Святой мученик Стефан за твердость в христианской вере был изрублен на части; тело его разметали, а дом разграбили.</p>
				<p>Святого мученика Петра, после ухода русских, родные взяли в свой дом и пытались склонить его к отречению от христианства. Они называли его прежним мусульманским именем, но на все уговоры святой Петр продолжал твердо исповедовать веру в Христа Спасителя и отвечал: «Во Святом Крещении дано мне имя Петр, а не то, каким вы меня называете».</p>
				<p>Убедившись в его непоколебимой верности Православию, семья выдала его на истязания.</p>
				<p>Святой Петр принял мученическую кончину, оставшись христианином, до последней минуты взывая: «Христианин есмь». Он был погребен в Казани, на месте, где находилась древняя церковь в честь Воскресения Христова, что на Житном торгу.</p>
				<p>Через некоторое время после мученической кончины святых исповедников Стефана и Петра в Казани началось их почитание, выразившееся в совершении заупокойных молитв. В 1592 году святитель Казанский Гермоген (впоследствии Патриарх Московский и всея Руси) обратился к Патриарху Иову с прошением о занесении в повседневный синодик имен святых мучеников и получил соответствующее разрешение.</p>
				<p>Впоследствии, когда мученики Стефан и Петр были канонизованы, память их была установлена 24 марта. В «Иконописном подлиннике» образ святых описывается под 24 марта: «Стефан подобием стар, сед, брада долга, ризы простые, мученические. Петр подобием стар, сед, брада, аки Николина, ризы мученические, простые».</p>
				<p>
					<strong>Литература:</strong> Е. Е. Голубинский. История канонизации святых в Русской Церкви. М., 1903, с. 272; Н. П. Барсуков. Источники русской агиографии. СПб., 1882, стлб. 542; А. С. Трубачев (ныне иеромонах Андроник). Казанские святые Петр и Стефан. К 425-летию со дня мученической кончины. — Журнал Московской Патриархии, 1977, №8, с. 79–80.
				</p>
			</section>
		</section>
		<section>
			<title>
				<p>25-й де́нь</p>
			</title>
			<section>
				<title>
					<p>Благове́щение Пресвяты́я Влады́чицы на́шея Богоро́дицы и Присноде́вы Мари́и</p>
				</title>
				<p>
					<style>Ве́дати подоба́ет, я́ко на́вечерие Благове́щения а́ще случи́тся в суббо́ту, или́ неде́лю, пое́тся си́це.</style>
				</p>
				<p>
					<style>На МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры на 4, глас 4.</style>
				</p>
				<p>
					<style>Подо́бен:</style> Зва́нный свы́ше:
				</p>
				<p>Уще́дрив тва́рь Зижди́тель,/ милосе́рдием же Свои́м прекланя́емь,/ во утро́бу Де́вы Богоотрокови́цы всели́тися спеши́т./ К Не́йже вели́кий прии́де Арха́нгел, —/ ра́дуйся, — провещава́я, — Богора́дованная,/ ны́не с Тобо́ю Бог наш./ Не ужаса́йся мене́, Царе́ва Архистрати́га,/ обрела́ бо еси́ благода́ть,/ ю́же погуби́ Е́ва пре́жде, прама́ти Твоя́,/ и зачне́ши и роди́ши/ Отцу́ Единосу́щнаго. 
					<emphasis>
						<style>Два́жды</style>
					</emphasis>
				</p>
				<p>Стра́нно е́сть сло́во Твое́ и воззре́ние,/ стра́нны Твои́ глаго́лы и возвеще́ния, —/ Мари́я ко А́нгелу, —/ да не прельсти́ши Мене́,/ Де́ва бо е́смь, бра́ка не зна́ющи,/ глаго́леши, я́ко зачну́ Необыме́ннаго,/ и ка́ко вмести́т утро́ба Моя́,/ Его́же вели́чества Небе́сная вмести́ти не мо́гут?/ Авраа́мов кров да научи́т Тя ны́не,/ Бо́га вмести́вый,/ прообразу́ющий издале́ча, Де́во,/ Богоприя́тную Твою́ утро́бу.</p>
				<p>В Назаре́т ны́не град прише́д,/ град Тя одушевле́н Царя́ Христа́/ Гаврии́л лобыза́ет, вопия́ Тебе́:/ ра́дуйся, Благослове́нная Богора́дованная,/ прии́меши во утро́бе Твое́й Бо́га воплоща́ема/ и Тобо́ю челове́чество/ на дре́внее блаже́нство за благоутро́бие призыва́юща./ Благослове́н чре́ва Твоего́/ Боже́ственный Плод безсме́ртный,/ подая́й ми́ру очище́ние/ и ве́лию ми́лость.</p>
				<p>
					<style>Сла́ва, и ны́не, глас 1:</style>
				</p>
				<p>В шесты́й ме́сяц Архистрати́г по́слан бы́сть/ к Тебе́, Де́ве и Чи́стей,/ возвести́ти Тебе́ сло́во спасе́ния,/ вку́пе же и зва́ти Тебе́:/ ра́дуйся, Обра́дованная, Госпо́дь с Тобо́ю,/ роди́ши Сы́на Преве́чнаго из Отца́,/ и спасе́т лю́ди Своя́ от грех их.</p>
				<p>
					<style>На стихо́вне стихи́ры, глас 8.</style>
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>Нача́льник Вы́шних сил,/ с Небе́с в Назаре́т слете́в,/ Де́ву лобыза́ет, —/ ра́дуйся, — глаго́ля, —/ колесни́це чи́стая Божества́:/ Тя от ве́ка Бог возлюби́, в жили́ще изво́ли./ Раб Влады́чень, к Тебе́ прише́льствуяй е́смь вопи́ти:/ роди́ши бо Го́спода/ и нетле́нна пребу́деши.</p>
				<p>
					<style>Стих: </style>Благовести́те де́нь от дне/ спасе́ние Бо́га на́шего.
				</p>
				<p>Что твой вид о́гненный? —/ Гаврии́лу Чи́стая со удивле́нием рече́, —/ что твое́ досто́инство и слове́с си́ла?/ Зача́ти Сы́на провещава́еши Ми,/ Аз же иску́са му́жеска не вем,/ отыди́ дале́че, не прельсти́ши, челове́че,/ я́коже пре́жде Е́ву прама́терь змий льсти́вый.</p>
				<p>
					<style>Стих: </style>Воспо́йте Го́сподеви пе́снь но́ву,/ воспо́йте Го́сподеви, вся земля́.
				</p>
				<p>Дух Бо́жий Пресвяты́й/ прии́дет, Пречи́стая, на Тя,/ Боговмести́мая Влады́чице,/ и си́ла Вы́шняго осени́т Тя,/ и роди́ши Сы́на,/ соблюда́юща Твое́ де́вство неврежде́нно./ Сей Сын е́сть неродосло́вим,/ Сей, я́влься, спасе́т лю́ди Своя́,/ я́ко благоизво́ли.</p>
				<p>
					<style>Сла́ва, и ны́не, глас 4:</style>
				</p>
				<p>В шесты́й ме́сяц по́слан бы́сть Арха́нгел/ к Де́ве Чи́стей/ и, ра́доватися Ей прире́к,/ благовести́ из Нея́ Изба́вителю проити́./ Те́мже, прие́мши целова́ние,/ зача́т Тя, Преве́чнаго Бо́га,/ несказа́нно благоволи́вшаго вочелове́читися/ во спасе́ние душ на́ших.</p>
				<p>
					<style>Тропа́рь, глас 4:</style>
				</p>
				<p>Дне́сь спасе́ния на́шего глави́зна/ и е́же от ве́ка та́инства явле́ние:/ Сын Бо́жий Сын Де́вы быва́ет,/ и Гаврии́л благода́ть благовеству́ет./ Те́мже и мы с ним Богоро́дице возопии́м:/ ра́дуйся, Благода́тная,/ Госпо́дь с Тобо́ю.</p>
				<p>
					<style>НА ВЕЛИ</style>́
					<style>ЦЕЙ ВЕЧЕ</style>́
					<style>РНИ</style>
				</p>
				<p>
					<style>Сий пра́здник начина́ется от четвертка́ 3-я неде́ли святы́х посто́в и восхо́дит до среды́ све́тлыя седми́цы. И а́ще е́сть пост, начина́ем вече́рню без кафи</style>́
					<style>змы и без покло́нов.</style>
				</p>
				<p>
					<style>На</style> Го́споди, воззва́х: 
					<style>ста́вим стихо́в 10 и пое́м Трио́ди самогла́сен дне, два́жды, и подо́бны 3, и пра́здника 3, повторя́юще две, глас 6.</style>
				</p>
				<p>
					<style>Подо́бен:</style> Всю отложи́вше:
				</p>
				<p>Сове́т преве́чный/ открыва́я Тебе́, Отрокови́це,/ Гаврии́л предста́,/ Тебе́ лобза́я и веща́я:/ ра́дуйся, земле́ ненасе́янная;/ ра́дуйся, купино́ неопали́мая;/ ра́дуйся, глубино́ неудобозри́мая;/ ра́дуйся, мо́сте, к Небесе́м преводя́й,/ и ле́ствице высо́кая,/ ю́же Иа́ков ви́де;/ ра́дуйся, Боже́ственная ста́мно ма́нны;/ ра́дуйся, разреше́ние кля́твы;/ ра́дуйся, Ада́мово воззва́ние:/ с Тобо́ю Госпо́дь. 
					<emphasis>
						<style>Два́жды</style>
					</emphasis>
				</p>
				<p>Явля́ешися Мне, я́ко челове́к, —/ глаго́лет нетле́нная Отрокови́ца ко Архистрати́гу, —/ и ка́ко веща́еши глаго́лы па́че челове́ка?/ Со Мно́ю бо, рекл еси́, Бо́гу бы́ти/ и всели́тися во утро́бу Мою́./ И ка́ко бу́ду, глаго́ли Ми,/ вмести́лище простра́нное и ме́сто свяще́ния/ Херуви́мы превосходя́щаго?/ Да не прельсти́ши Мене́ ле́стию,/ не бо позна́х сла́сти,/ бра́ку е́смь неприча́стна,/ ка́ко у́бо Отроча́ рожду́? 
					<emphasis>
						<style>Два́жды</style>
					</emphasis>
				</p>
				<p>Бог иде́же хо́щет,/ побежда́ется естества́ чин, —/ глаго́лет безпло́тный, —/ и я́же па́че челове́ка содева́ются,/ мои́м ве́руй и́стинным глаго́лом,/ Всесвята́я Пренепоро́чная./ Она́ же возопи́:/ бу́ди Мне ны́не по глаго́лу твоему́,/ и рожду́ Безпло́тнаго,/ пло́ть от <style>Мене</style>́ заи́мствовавшаго,/ я́ко да возведе́т челове́ка,/ я́ко еди́н си́лен,/ в пе́рвое достоя́ние срастворе́нием.</p>
				<p>
					<style>Сла́ва, и ны́не, глас то́йже, самогла́сен. Иоа́нна мона́ха:</style>
				</p>
				<p>По́слан бы́сть с Небесе́ Гаврии́л Арха́нгел/ благовести́ти Де́ве зача́тие/ и, прише́д в Назаре́т,/ помышля́ше в себе́, чудеси́ удивля́яся:/ о, ка́ко, в Вы́шних непостижи́м Сый от Де́вы ражда́ется!/ Име́яй престо́л Не́бо и подно́жие зе́млю/ во утро́бу вмеща́ется Деви́чу!/ на Него́же шестокрила́тии и многоочи́тии зре́ти не мо́гут,/ сло́вом еди́нем от Сея́ воплоти́тися благоизво́ли./ Бо́жие е́сть сло́во настоя́щее./ Что у́бо стою́ и не глаго́лю Де́ве:/ ра́дуйся, Благода́тная, Госпо́дь с Тобо́ю;/ ра́дуйся, Чи́стая Де́во;/ ра́дуйся, Неве́сто Неневе́стная;/ ра́дуйся, Ма́ти Живота́,/ благослове́н Плод чре́ва Твоего́!</p>
				<p>
					<style>Вход.</style> Све́те Ти́хий: 
					<style>Проки́мен, и чте́ние дне, и пра́здника три.</style>
				</p>
				<p>Бытия́ чте́ние 
					<style>(глава́ 28):</style>
				</p>
				<p>Изы́де Иа́ков от студенца́ кля́твеннаго и и́де в Харра́нь./ И обре́те ме́сто, и спа та́мо./ За́йде бо со́лнце,/ и взят от ка́мения ме́ста того́, и положи́ возгла́вие себе́,/ и спа на ме́сте о́ном./ И сон ви́де,/ и се ле́ствица утвержде́на на земли́, ея́же глава́ досяза́ше до Небе́с,/ и А́нгели Бо́жии восхожда́ху и низхожда́ху по ней./ Госпо́дь же утвержда́шеся на ней и рече́:/ Аз Бог Авраа́мов, отца́ твоего́,/ и Бог Исаа́ков, не бо́йся:/ земля́, иде́же ты спи́ши на ней, тебе́ дам <style>ю</style> и се́мени твоему́./ И бу́дет се́мя твое́, я́ко песо́к земны́й,/ и распространи́тся на мо́ре, и ли́ву, и се́вер, и на восто́ки,/ и возблагословя́тся о тебе́ вся коле́на земна́я и о се́мени твое́м./ И се Аз с тобо́ю,/ сохраня́яй тя на вся́ком пути́, а́може а́ще по́йдеши,/ и возвращу́ тя в зе́млю сию́,/ я́ко не и́мам тебе́ оста́вити,/ до́ндеже сотвори́ти ми вся, ели́ка глаго́лах тебе́./ И воста́ Иа́ков от сна своего́, и рече́:/ я́ко е́сть Госпо́дь на ме́сте сем,/ аз же не ве́дех./ И убоя́ся, и рече́:/ я́ко стра́шно ме́сто сие́,/ не́сть сие́, но дом Бо́жий,/ и сия́ врата́ Небе́сная.</p>
				<p>Проро́чества Иезеки́илева чте́ние 
					<style>(гла́вы 43 и 44):</style>
				</p>
				<p>Та́ко глаго́лет Госпо́дь:/ бу́дет от дне осма́го, и про́чее,/ сотворя́т иере́и на олтари́ всесожже́ния ва́шего/ и я́же спасе́ния ва́шего,/ и прииму́ вы, — глаго́лет Адонаи́ Госпо́дь./ И обрати́ мя на пу́ть врат святы́х вне́шних,/ зря́щих на восто́ки,/ и сия́ бя́ху затворе́на./ И рече́ Госпо́дь ко мне:/ врата́ сия́ затворе́на бу́дут и не отве́рзутся,/ и никто́же про́йдет сквозе́ их,/ я́ко Госпо́дь Бог Изра́илев про́йдет и́ми,/ и бу́дут затворе́на./ Я́ко игу́мен ся́дет в них сне́сти хлеб,/ по пути́ ела́мских врат вни́дет/ и по пути́ его́ изы́дет./ И введе́ мя по пути́ врат святы́х,/ су́щих к се́веру, пря́мо хра́му,/ и ви́дех:/ и се испо́лнь сла́вы храм Госпо́день.</p>
				<p>При́тчей чте́ние 
					<style>(глава́ 9):</style>
				</p>
				<p>Прему́дрость созда́ Себе́ дом/ и утверди́ столпо́в се́дмь./ Закла́ Своя́ же́ртвенная, и раствори́ в ча́ши Свое́й вино́,/ и угото́ва Свою́ трапе́зу./ Посла́ Своя́ рабы́,/ созыва́ющи с высо́ким пропове́данием на ча́шу, глаго́лющи:/ и́же е́сть безу́мен, да уклони́тся ко Мне./ И тре́бующим ума́ рече́:/ прииди́те, яди́те Мой хлеб/ и пи́йте вино́, е́же раствори́х вам./ Оста́вите безу́мие, и жи́ви бу́дете,/ и взыщи́те ра́зума, да поживете́,/ и испра́вите ра́зум в ве́дении./ Наказу́яй злы́я, прии́мет себе́ безче́стие,/ облича́яй же нечести́ваго, опоро́чит себе́,/ обличе́ние бо нечести́вому, ра́ны ему́./ Не облича́й злых, да не возненави́дят тебе́;/ облича́й прему́дра, и возлю́бит тя./ Да́ждь прему́дрому вину́, и прему́дрший бу́дет;/ сказу́й пра́ведному, и приложи́т приима́ти./ Нача́ло прему́дрости — страх Госпо́день,/ и сове́т святы́х — ра́зум./ Разуме́ти бо зако́н по́мысла е́сть блага́го,/ сим бо о́бразом мно́гое поживе́ши вре́мя,/ и приложа́тся тебе́ ле́та живота́.</p>
				<p>
					<style>Та́же </style>Да испра́вится моли́тва моя́: 
					<style>И покло́ны 3 вели́кия, и про́чее преждесвяще́нных.</style>
				</p>
				<p>
					<style>А́ще же не́сть преждесвяще́нных. </style>На Го́споди, воззва́х: 
					<style>стихи́ры подо́бны 3, в Трио́ди, и пра́здника 5.</style> Сла́ва, и ны́не: По́слан бы́сть: 
					<style>Вход. Проки́мен. И чте́ния дне и пра́здника 3. Та́же </style>Сподо́би, Го́споди: 
					<style>На стихо́вне Трио́ди самогла́сен дне, два́жды, и му́ченичен.</style> Сла́ва, и ны́не: Дне́сь ра́дость: 
					<style>По</style> Ны́не отпуща́еши: 
					<style>тропа́рь пра́здника, ектения́, и 3 покло́ны вели́кия, и отпу́ст. На трапе́зе же разреша́ем на вино́ и еле́й, в ки́йлибо де́нь случи́тся, во сла́ву Пресвяты́я Богоро́дицы.</style>
				</p>
				<p>* * *</p>
				<p>
					<style>Потре́ба е́сть ве́дати, я́ко а́ще случи́тся Благове́щение в кото́рую суббо́ту поста́.</style>
				</p>
				<p>
					<style>Чту́тся чте́ния пре́жде дне и по сих пра́здника 5: 
					 1.</style> Вни́де Моисе́й: 
					<style>2.</style> Госпо́дь созда́ мя: 
					<style>3.</style> Изы́де Иа́ков: 
					<style>4.</style> Бу́дет от дне осма́го: 
					<style>5.</style> Прему́дрость созда́ себе́ дом: 
					<style>Подо́бне чту́тся чте́ний пра́здника 5, а́ще Благове́щение случи́тся и в неде́лю.</style>
				</p>
				<p>
					<style>А́ще ли е́сть пост, чту́тся ве́чер, три преждепи́санныя и на Литурги́и две сия́.</style>
				</p>
				<p>Исхо́да чте́ние 
					<style>(глава́ 3):</style>
				</p>
				<p>Вни́де Моисе́й в го́ру Бо́жию Хори́в,/ яви́ся же ему́ А́нгел Госпо́день в пла́мени о́гненне из купины́,/ и ви́де, я́ко купина́ горя́ше огне́м/ и купина́ не сгара́ше./ Рече́ же Моисе́й:/ преше́д, узрю́ виде́ние вели́кое сие́,/ что я́ко не сгара́ет купина́?/ Я́коже ви́де Госпо́дь, я́ко приступа́ет ви́дети,/ призва́ его́ Госпо́дь, из купины́ глаго́ля:/ Моисе́е, Моисе́е./ Он же рече́: что е́сть?/ И рече́: не прибли́жися се́мо./ Иззу́й сапо́г от но́гу твое́ю:/ ме́сто бо, на не́мже ты стои́ши, земля́ свята́ е́сть./ И рече́ ему́:/ Аз е́смь Бог отца́ твоего́,/ Бог Авраа́мов, и Бог Исаа́ков, и Бог Иа́ковль./ Отврати́ же Моисе́й лице́ свое́,/ стыдя́ше бо ся зре́ти пред Бо́гом./ Рече́ же Госпо́дь к Моисе́ю:/ ви́дя, ви́дех озлобле́ние люде́й Мои́х, и́же во Еги́пте,/ и во́пль их услы́шах от наси́льствующих в де́лех./ Вем бо боле́знь их,/ и снидо́х, е́же изъя́ти их от руки́ еги́птян,/ и извести́ их от земли́ о́ныя,/ и ввести́ их в зе́млю бла́гу и мно́гу,/ в зе́млю, точа́щу мед и млеко́.</p>
				<p>При́тчей чте́ние 
					<style>(глава́ 8):</style>
				</p>
				<p>Госпо́дь созда́ мя нача́ло путе́й Свои́х в дела́ Своя́./ Пре́жде век основа́ мя/ в нача́ле, пре́жде, не́же зе́млю сотвори́ти,/ и пре́жде, не́же бе́здны соде́лати,/ пре́жде, не́же произы́ти исто́чником вод,/ пре́жде, не́же гора́м водрузи́тися,/ пре́жде же всех холмо́в ражда́ет мя./ Госпо́дь сотвори́ страны́, и пусты́ни,/ и концы́, населе́ны под Небесе́м./ Егда́ гото́вяше не́бо, с Ним <style>бех</style>,/ и егда́ отлуча́ше Себе́ престо́л на ве́трех,/ егда́ кре́пки творя́ше вы́шния о́блаки/ и я́ко тве́рды полага́ше исто́чники поднебесныя./ Внегда́ полага́ти мо́рю преде́л его́,/ и во́ды не ми́мо и́дут уст Его́,/ и кре́пки творя́ше основа́ния земли́,/ бех при Нем устроя́я подо́бна./ Аз <style>бех</style>, о не́йже ра́довашеся:/ по вся же дни веселя́хся пред лице́м Его́ на вся́ко вре́мя.</p>
				<p>
					<style>При часе́ же 1-й но́щи ударя́ет в вели́кий кампа́н дово́льно и пото́м во вся. И, собра́вшеся во храм, благослови́вшу иере́ю и кадя́щу, пое́м повече́рие вели́кое и</style> С на́ми Бог: 
					<style>с пе́нием, на глас 8, на о́ба ли́ка. И обы́чныя тропари́:</style> Де́нь преше́д: 
					<style>По 1-м трисвято́м тропа́рь пра́здника:</style> Дне́сь спасе́ния на́шего: 
					<style>По 2-м конда́к пра́здника:</style> Взбра́нной Воево́де: 
					<style>И по</style> Сла́ва в Вы́шних: 
					<style>твори́м нахожде́ние в притво́р. И быва́ет лити́я по обы́чаю. И пое́м стихи́ры пра́здника самогла́сны три.</style>
				</p>
				<p>
					<style>Глас 1.</style>
				</p>
				<p>
					<style>Византи́ево:</style> В шесты́й ме́сяц Архистрати́г по́слан бы́сть/ к Тебе́, Де́ве и Чи́стей,/ возвести́ти Тебе́ сло́во спасе́ния,/ вку́пе же и зва́ти Тебе́:/ ра́дуйся, Обра́дованная, Госпо́дь с Тобо́ю,/ роди́ши Сы́на преве́чнаго из Отца́,/ и спасе́т лю́ди Своя́ от грех их.
				</p>
				<p>
					<style>Анато́лиево:</style> В ме́сяц шесты́й по́слан бы́сть с Небесе́ Гаврии́л Арха́нгел/ во град галиле́йский Назаре́т/ принести́ Отрокови́це ра́дость благове́щения./ И, прише́д к Ней, возопи́, глаго́ля:/ ра́дуйся, Обра́дованная, Госпо́дь с Тобо́ю;/ ра́дуйся, вмести́лище невмести́маго естества́,/ Его́же бо Небеса́ не вмести́ша,/ утро́ба Твоя́ вмести́, Благослове́нная;/ ра́дуйся, честно́е Ада́мово воззва́ние, и Е́вино избавле́ние,/ и ра́дость ми́ра,/ и весе́лие ро́да на́шего.
				</p>
				<p>По́слан бы́сть Арха́нгел Гаврии́л с Небесе́ от Бо́га/ к Де́ве нескве́рней во град галиле́йский Назаре́т/ благовести́ти Ей стра́ннаго о́браза зача́тие./ По́слан бы́сть раб безпло́тен/ ко одушевле́нному гра́ду и две́ри мы́сленней/ возвести́ти Влады́чняго прише́ствия сни́тие./ По́слан бы́сть во́ин Небе́сный к Пресвяты́я сла́вы пала́те/ проугото́вати Зижди́телю жили́ще неотъе́млемо,/ и, прише́д к Ней, взыва́ше:/ ра́дуйся, престо́ле огнезра́чный,/ четверозра́чных пресла́внейший;/ ра́дуйся, седа́лище Царя́ Небе́снаго;/ ра́дуйся, горо́ несеко́мая, прия́телище пречестно́е,/ в Тебе́ бо все исполне́ние всели́ся Божества́ теле́сне/ благоволе́нием Отца́ присносу́щнаго/ и соде́йством Всесвята́го Ду́ха;/ ра́дуйся, Обра́дованная, Госпо́дь с Тобо́ю.</p>
				<p>
					<style>А́ще суббо́та или́ неде́ля:</style>
				</p>
				<p>
					<style>Сла́ва, глас 8. Иоа́нна мона́ха:</style>
				</p>
				<p>Да веселя́тся Небеса́, и ра́дуется земля́,/ и́бо Отцу́ Соприсносу́щный, Собезнача́льный и Сопресто́льный,/ щедро́тство прие́м и человеколю́бную ми́лость,/ Себе́ поста́ви во истоща́ние/ благоволе́нием и сове́том О́тчим/ и во утро́бу всели́ся Деви́чу, предочище́нную Ду́хом./ О, чудесе́! Бог в челове́цех,/ Невмести́мый в ложесна́х, Безле́тный в ле́то,/ и е́же пресла́внее, я́ко и зача́тие безсе́менно,/ и истоща́ние несказа́нно, и та́инство ели́ко./ Бог бо истощава́ется, и воплоща́ется, и зи́ждется,/ А́нгелу к Чи́стей зача́тие глаго́лавшу:/ ра́дуйся, Обра́дованная, Госпо́дь с Тобо́ю,/ име́яй ве́лию ми́лость.</p>
				<p>
					<style>И ны́не, глас 2:</style>
				</p>
				<p>Благовеству́ет Гаврии́л Благода́тней дне́сь:/ ра́дуйся, неневе́стная Ма́ти и неискусобра́чная./ Не удивля́йся стра́нному моему́ зра́ку,/ ни ужаса́йся, Арха́нгел бо е́смь./ Змий прельсти́ Е́ву иногда́,/ ны́не же благовеству́ю Тебе́ ра́дость,/ и пребу́деши нетле́нна,/ и роди́ши Го́спода, Пречи́стая.</p>
				<p>
					<style>А́ще же де́нь по́стен:</style> Сла́ва, и ны́не: Благовеству́ет Гаврии́л: 
					<style>Та́же моли́твы обы́чныя бде́ния. И, вше́дше во храм, пое́м.</style>
				</p>
				<p>
					<style>На стихо́вне стихи́ры самогла́сны, глас 4:</style>
				</p>
				<p>В шесты́й ме́сяц по́слан бы́сть Арха́нгел/ к Де́ве Чи́стей/ и, ра́доватися Ей прире́к,/ благовести́ из Нея Изба́вителю проити́./ Те́мже, прии́мши целова́ние,/ зача́т Тя, Преве́чнаго Бо́га,/ несказа́нно благоволи́вшаго вочелове́читися/ во спасе́ние душ на́ших.</p>
				<p>
					<style>Стих: </style>Благовести́те де́нь от дне/ спасе́ние Бо́га на́шего.
				</p>
				<p>Язы́ка, его́же не ве́дяше,/ услы́ша Богоро́дица:/ глаго́лаше бо к Ней Арха́нгел благове́щения глаго́лы,/ отону́дуже ве́рно, прии́мши целова́ние,/ зача́т Тя, Преве́чнаго Бо́га./ Те́мже и мы, ра́дующеся, вопие́м Ти:/ из Нея́ воплоти́выйся непрело́жно Бо́же,/ мир ми́рови да́руй/ и душа́м на́шим ве́лию ми́лость.</p>
				<p>
					<style>Стих: </style>Воспо́йте Го́сподеви пе́снь но́ву,/ воспо́йте Го́сподеви, вся земля́.
				</p>
				<p>Се воззва́ние ны́не яви́ся нам:/ па́че сло́ва Бог челове́ком соединя́ется,/ Арха́нгеловым гла́сом пре́лесть отгоня́ется./ Де́ва бо прие́млет ра́дость,/ земна́я бы́ша Не́бо,/ мир разреши́ся пе́рвыя кля́твы./ Да ра́дуется тва́рь и гла́сы да воспое́т:/ Тво́рче и Изба́вителю наш,/ Го́споди, сла́ва Тебе́.</p>
				<p>
					<style>Сла́ва, и ны́не, глас то́йже.</style>
				</p>
				<p>
					<style>Андре́я Иеросолими́ты:</style> Дне́сь ра́дость благове́щения,/ де́вственное торжество́,/ ни́жняя с Вы́шними совокупля́ются./ Ада́м обновля́ется,/ и Е́ва пе́рвыя печа́ли свобожда́ется,/ и се́нь на́шего существа́,/ обоже́нием прие́мшаго смеше́ние,/ Це́рковь Бо́жия бы́сть./ О, та́инство! О́браз истоща́ния неве́домь,/ бога́тство бла́гости несказа́нно:/ А́нгел слу́жит чудеси́,/ Деви́ча утро́ба Сы́на прие́млет,/ Дух Святы́й низпосыла́ется,/ Оте́ц свы́ше благоволи́т,/ и измене́ние о́бщим твори́тся сове́том,/ в не́мже и и́мже спа́сшеся,/ вку́пе с Гаврии́лом к Де́ве возопии́м:/ ра́дуйся, Обра́дованная,/ из Нея́же спасе́ние — Христо́с Бог наш,/ е́же по нам прие́м естество́,/ к Себе́ возведе́./ Того́ моли́ спасти́ся душа́м на́шим.
				</p>
				<p>
					<style>Та́же,</style> Ны́не отпуща́еши: 
					<style>И по</style> О́тче наш:
				</p>
				<p>
					<style>На благослове́нии хле́бов тропа́рь, глас 4:</style>
				</p>
				<p>Дне́сь спасе́ния на́шего глави́зна/ и е́же от ве́ка та́инства явле́ние:/ Сын Бо́жий Сын Де́вы быва́ет,/ и Гаврии́л благода́ть благовеству́ет./ Те́мже и мы с ним Богоро́дице возопии́м:/ ра́дуйся, Благода́тная,/ Госпо́дь с Тобо́ю. 
					<emphasis>
						<style>Три́жды.</style>
					</emphasis>
					<style name="color-red"/>
				</p>
				<p>
					<style>И</style> Бу́ди И́мя Госпо́дне: 
					<style>с пе́нием, три́жды. И чте́ние пра́здника.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь: 
					<style>тропа́рь пра́здника, три́жды.</style>
				</p>
				<p>
					<style>По 1-й кафизме о́ба седа́льны Трио́ди без ектени́й и чте́ние дне.</style>
				</p>
				<p>
					<style>По 2-й же кафизме ектения́ и седа́лен пра́здника, глас 1.</style>
				</p>
				<p>
					<style>Подо́бен:</style> Гроб Твой:
				</p>
				<p>Вели́кий воево́да невеще́ственных А́нгел, во град Назаре́т предста́в,/ Царя́ возвеща́ет Тебе́, Пречи́стая, веко́в и Го́спода,/ ра́дуйся, — глаго́ля Тебе́, — Благослове́нная Мари́е,/ непостижи́мое и несказа́нное чу́до, челове́ков обновле́ние.</p>
				<p>
					<style>Сла́ва, и ны́не, то́йже, и чте́ние пра́здника. </style>
				</p>
				<p>
					<style>По 3-й кафизме седа́лен, глас 3</style>.
				</p>
				<p>
					<style>Подо́бен:</style> Красоте́:
				</p>
				<p>Дне́сь вся тва́рь ра́дуется,/ я́ко — е́же ра́дуйся, — Тебе́ глаго́лет Арха́нгел,/ благослове́нная честна́я и пречи́стая Ма́ти Христа́ Бо́га./ Дне́сь омрача́ется змии́но шата́ние,/ кля́твы бо пра́отчи разреша́ется сою́з./ Те́мже и непреста́нно вопие́м Ти:/ ра́дуйся, Обра́дованная.</p>
				<p>
					<style>Сла́ва, и ны́не, то́йже. </style>
				</p>
				<p>
					<style>По чте́нии же даю́тся свещи́ бра́тии.</style>
				</p>
				<p>
					<style>По полиеле́и седа́лен, глас 4.</style>
				</p>
				<p>
					<style>Подо́бен:</style> Удиви́ся:
				</p>
				<p>Гаврии́л с Небесе́, е́же ра́дуйся, зове́т Честне́й,/ я́ко зачне́т во чре́ве Преве́чнаго Бо́га,/ сло́вом концы́ соста́вльшаго./ Те́мже Мариа́м отвещава́ше:/ безму́жна е́смь и ка́ко рожду́ Сы́на?/ безсе́менное рожде́ние кто ви́де?/ И, сказу́я, глаго́лаше А́нгел Богоро́дице и Де́ве:/ на́йдет на Тя Дух Святы́й,/ и си́ла Вы́шняго осени́т Тя.</p>
				<p>
					<style>Сла́ва, и ны́не, глас и подо́бен то́йже.</style>
				</p>
				<p>По́слан бы́сть Гаврии́л к Де́ве Мари́и и возвести́ Ей неизглаго́ланную ра́дость,/ я́ко безсе́менно зачне́т и не истле́ет,/ роди́ши бо Сы́на, Предве́чнаго Бо́га, и спасе́т лю́ди Своя́ от грех их./ И свиде́тельствует посла́вый мя вопи́ти Тебе́, Благослове́нная, е́же ра́дуйся:/ Де́ва роди́ши, и по рождестве́ па́ки пребу́деши Де́ва.</p>
				<p>
					<style>И чте́ние пра́здника.</style>
				</p>
				<p>
					<style>Та́же степе́нна, 1-й антифо́н 4-го гла́са. </style>
				</p>
				<p>
					<style>Проки́мен, глас 4: </style>Благовести́те де́нь от дне/ спасе́ние Бо́га на́шего. 
					<style>Стих: </style>Воспо́йте Го́сподеви пе́снь но́ву,/ воспо́йте Го́сподеви, вся земля́. Вся́кое дыха́ние: 
					<style>Ева́нгелие от Луки́, зача́ло 4.</style>
				</p>
				<p>
					<style>По 50-м псалме́ стихи́ра, глас 2. Самогла́сна:</style>
				</p>
				<p>Благовеству́ет Гаврии́л Благода́тней дне́сь:/ ра́дуйся, Неневе́стная Ма́ти и Неискусобра́чная./ Не удивля́йся стра́нному моему́ зра́ку,/ ни ужаса́йся, Арха́нгел бо е́смь./ Змий прельсти́ Е́ву иногда́,/ ны́не же благовеству́ю Тебе́ ра́дость,/ и пребу́деши нетле́нна,/ и роди́ша Го́спода, Пречи́стая.</p>
				<p>
					<style>Кано́н пра́здника, ирмосы́ по два́жды, тропари́ же на 12. Катава́сия пра́здника, о́ба ли́ка вку́пе. А иде́же трипе́снец, та́мо пое́м пра́здника со ирмосо́м на 6 и трипе́снец на 8. Катава́сия Трио́ди, о́ба ли́ка вку́пе.</style>
				</p>
				<p>
					<style>Кано́н, творе́ние кир Феофа́на, его́же краегране́сие по алфави́ту до 8-я пе́сни. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуйся, Тоя́ чудеса́.</emphasis>
				</p>
				<p>Да пое́т Тебе́, Влады́чице, движа́ свире́ль духо́вную, Дави́д, пра́отец Твой:/ послу́шай, Дщи, ра́дованнаго гла́са от А́нгела,/ ра́дость бо возвеща́ет Тебе́ неизглаго́ланную.</p>
				<p>
					<style>А́нгел возопи́:</style>
				</p>
				<p>Вопию́ Тебе́, веселя́ся,/ приклони́ у́хо Твое́ и вонми́ ми,/ Бо́жие возвеща́ющу безсе́менное зача́тие,/ обрела́ бо еси́ благода́ть пред Бо́гом,/ ея́же никогда́же обре́те друга́я, Всечи́стая.</p>
				<p>
					<style>Богоро́дица рече́:</style>
				</p>
				<p>Да разуме́ю, А́нгеле, твои́х глаго́л си́лу,/ ка́ко бу́дет, е́же рекл еси́, глаго́ли я́вственнейше?/ Ка́ко зачну́, Де́ва су́щи, Отрокови́ца?/ Ка́ко же и Ма́ти бу́ду Зижди́теля Моего́?</p>
				<p>
					<style>А́нгел возопи́:</style>
				</p>
				<p>Ле́стно мя веща́ти помышля́еши, я́ко мню,/ и ра́дуюся, зря Твое́ утвержде́ние./ Дерза́й, Влады́чице,/ Бо́гу бо хотя́щу, удо́бь сконча́ются и пресла́вная.</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Твоя́ песносло́вцы, Богоро́дице,/ живы́й и незави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
				</p>
				<p>
					<style>Богоро́дица рече́:</style>
				</p>
				<p>Оскуде́ кня́зь от Иу́ды, вре́мя наста́ про́чее,/ в не́же яви́тся язы́ков наде́жда, Христо́с;/ ты же, ка́ко Сего́ рожду́, Де́ва су́щи, скажи́?</p>
				<p>
					<style>А́нгел возопи́:</style>
				</p>
				<p>И́щеши от <style>Мене</style>́ уве́дети, Де́во, о́браз зача́тия Твоего́,/ но той несказа́нен е́сть:/ Дух же Святы́й, зижди́тельною си́лою осени́в Тя, соверши́т.</p>
				<p>
					<style>Богоро́дица рече́:</style>
				</p>
				<p>Моя́ прама́ти, прие́мши ра́зум змии́н, пи́щи Боже́ственныя изгна́на бы́сть,/ те́мже и Аз бою́ся целова́ния стра́ннаго твоего́,/ стыдя́щися поползнове́ния.</p>
				<p>
					<style>А́нгел возопи́:</style>
				</p>
				<p> Бо́жий предста́тель, по́слан е́смь Боже́ственный пове́дати Тебе́ сове́т./ Что мене́ бои́шися, Всенепоро́чная, па́че Тебе́ боя́щагося?/ Что благогове́еши мне, Влады́чице,/ Тебе́ че́стно благогове́ющему?</p>
				<p>
					<style>Седа́лен, глас 8</style>.
				</p>
				<p>
					<style>Подо́бен:</style> Свире́лей па́стырских:
				</p>
				<p>Сло́во Бо́жие на зе́млю ны́не сни́де, А́нгел предста́, вопия́ Де́ве:/ ра́дуйся, Благослове́нная, Я́же печа́тию еди́на сохра́ншися,/ во утро́бе прие́мши предве́чнаго Сло́ва и Го́спода,/ да от пре́лести спасе́т, я́ко Бог, род челове́ческий.</p>
				<p>
					<style>Сла́ва, и ны́не, глас то́йже.</style>
				</p>
				<p>
					<style>Подо́бен:</style> Повеле́нное:
				</p>
				<p>По́слан бы́сть с Небесе́ Архистрати́г Гаврии́л от Бо́га,/ ско́ро предста́ ко одушевле́нному гра́ду, глаго́ля к Ней я́вственно:/ Зижди́теля прии́меши, Де́во, во утро́бе/ и роди́ши Сего́ непрело́жне с пло́тию./ Те́мже по́слан е́смь возвести́ти Тебе́ стра́нное рождество́, Чи́стая,/ и стою́, зовя́ Тебе́:/ ра́дуйся, Неве́сто Неневе́стная.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Седя́й в сла́ве на престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спа́се зову́щия:/ сла́ва, Христе́, си́ле Твое́й.</emphasis>
				</p>
				<p>
					<style>Богоро́дица рече́:</style>
				</p>
				<p>Свяще́нную не́кую Де́ву ражда́ющую слы́шах проро́ка, дре́вле Емману́ила проре́кша;/ хощу́ же разуме́ти, ка́ко Божества́ растворе́ние естество́ челове́ческое претерпи́т?</p>
				<p>
					<style>А́нгел возопи́:</style>
				</p>
				<p>Яви́ла е́сть купина́, неопа́льна пребы́вши,/ прие́мши пла́мень, обра́дованная Всепе́тая, на Тебе́ та́инства пресла́вное:/ по рождестве́ бо пребу́деши Чи́стая Присноде́ва.</p>
				<p>
					<style>Богоро́дица рече́:</style>
				</p>
				<p>Освеща́емь сия́нием Бо́га Вседержи́теля,/ и́стины пропове́дниче, глаго́ли, Гаврии́ле, и́стиннейшя:/ ка́ко, нетле́ние бы́вши чистоте́ Мое́й,/ Сло́ва рожду́, с пло́тию Безпло́тнаго?</p>
				<p>
					<style>А́нгел возопи́:</style>
				</p>
				<p>Со стра́хом Тебе́, я́ко раб Госпоже́, предстою́,/ с боя́знию, Отрокови́це, ны́не смотри́ти стыжду́ся Тебе́,/ я́ко бо до́ждь на руно́, сни́дет на Тя Сло́во О́тчее, я́ко благоволи́.</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ужасо́шася вся́ческая/ о Боже́ственней сла́ве Твое́й;/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>
					<style>Богоро́дица рече́:</style>
				</p>
				<p>Разуме́ти не могу́ Твои́х слове́с изве́стия:/ чудеса́ бо бы́ша мно́жицею,/ Боже́ственною си́лою чудоде́йствуема,/ зна́мения и о́бразы зако́ннии,/ роди́ же де́ва неискусому́жне никогда́же.</p>
				<p>
					<style>А́нгел возопи́:</style>
				</p>
				<p>Диви́т, Всенепоро́чная, и стра́нно бо чу́до Твое́,/ еди́на бо Ты всех Царя́ прии́меши во утро́бе, воплоща́ема,/ и Тя прообразу́ют проро́ческая рече́ния, и гада́ния, и зако́ннии о́бразы.</p>
				<p>
					<style>Богоро́дица рече́:</style>
				</p>
				<p>Все́ми Невмести́мый и все́ми Неви́димый,/ ка́ко сей мо́жет во чре́ве деви́че всели́тися, е́же Сам созда́?/ Ка́ко же и зачну́ Бо́га Сло́ва, собезнача́льна Отцу́ и Ду́ху?</p>
				<p>
					<style>А́нгел возопи́:</style>
				</p>
				<p>К Твоему́ пра́отцу Дави́ду обеща́вся/ посади́ти от плода́ Твоего́ чре́ва на престо́ле ца́рства его́,/ Иа́ковлю Тя добро́ту, еди́ну избра́ в слове́сное селе́ние.</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Возопи́, прообразу́я погребе́ние тридне́вное,/ проро́к Ио́на, в ки́те моля́ся:/ от тли изба́ви мя,/ Иису́се, Царю́ сил.</emphasis>
				</p>
				<p>
					<style>Богоро́дица рече́:</style>
				</p>
				<p>Глаго́л твои́х, Гаврии́ле, глас ра́дованен прие́мши, весе́лия Боже́ственнаго испо́лнихся:/ ра́дость бо пове́даеши и весе́лие возвещаеши безконе́чное.</p>
				<p>
					<style>А́нгел возопи́:</style>
				</p>
				<p> Тебе́ даде́ся ра́дость, Богома́ти Боже́ственная,/ Тебе́, е́же ра́дуйся, вся тва́рь вопие́т, Богоневе́сто:/ Ты бо еди́на Ма́ти Сы́на Бо́жия пронарече́ся, Чи́стая.</p>
				<p>
					<style>Богоро́дица рече́:</style>
				</p>
				<p>Е́вы Мно́ю ны́не да упраздни́тся осужде́ние,/ да возда́стся Мно́ю долг дне́сь,/ Мно́ю заи́мствование дре́внее да да́стся преиспо́лнено.</p>
				<p>
					<style>А́нгел возопи́:</style>
				</p>
				<p>Обеща́ся Бог Авраа́му пра́отцу/ благослови́тися в се́мени его́ язы́ком, Чи́стая,/ Тобо́ю же коне́ц обеща́ние прие́млет дне́сь.</p>
				<p>
					<style>Конда́к, глас 8:</style>
				</p>
				<p>Взбра́нной Воево́де победи́тельная,/ я́ко изба́вльшеся от злых,/ благода́рственная воспису́ем Ти, раби́ Твои́, Богоро́дице,/ но, я́ко иму́щая держа́ву непобеди́мую,/ от вся́ких нас бед свободи́, да зове́м Ти:/ ра́дуйся, Неве́сто Неневе́стная.</p>
				<p>
					<style>И́кос:</style> А́нгел предста́тель с Небесе́ по́слан бы́сть рещи́ Богоро́дице: ра́дуйся!/ и со безпло́тным гла́сом воплоща́ема Тя зря, Го́споди, ужаса́шеся/ и стоя́ше, зовы́й к Ней такова́я:/ ра́дуйся, Е́юже ра́дость возсия́ет;/ ра́дуйся, Е́юже кля́тва исче́знет./ Ра́дуйся, па́дшаго Ада́ма воззва́ние;/ ра́дуйся, слез Е́виных избавле́ние./ Ра́дуйся, высото́ неудобовосходи́мая челове́ческими по́мыслы;/ ра́дуйся, глубино́ неудобозри́мая и А́нгельскима очи́ма./ Ра́дуйся, я́ко еси́ Царе́во седа́лище;/ ра́дуйся, я́ко но́сиши нося́щаго вся./ Ра́дуйся, звездо́, явля́ющая Со́лнце;/ ра́дуйся, утро́бо Боже́ственнаго воплоще́ния./ Ра́дуйся, Е́юже обновля́ется тва́рь;/ ра́дуйся, Е́юже покланя́емся Творцу́./ Ра́дуйся, Неве́сто Неневе́стная.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>
					<style>Богоро́дица рече́:</style>
				</p>
				<p>Свет невеще́ственный пове́дая, в веще́ственне телеси́ совокупля́емь за милосе́рдие мно́гое,/ све́тлое благове́щение, Боже́ственная пропове́дания, ны́не взыва́еши Ми:/ благослове́н, Всечи́стая, Плод Твоего́ чре́ва.</p>
				<p>
					<style>А́нгел возопи́:</style>
				</p>
				<p>Ра́дуйся, Влады́чице Де́во,/ ра́дуйся, Пречи́стая, ра́дуйся, прия́телище Бо́жие,/ ра́дуйся, све́щниче Све́та, Ада́мово воззва́ние,/ Е́вы избавле́ние, горо́ свята́я,/ прея́вственное свяще́ние и черто́г безсме́ртия.</p>
				<p>
					<style>Богоро́дица рече́:</style>
				</p>
				<p>Ду́шу очи́сти, те́ло освяти́,/ це́рковь сотвори́ мя вмести́тельну Бо́га,/ ски́нию Богоукраше́ну, одушевле́н храм наи́тием Пресвята́го Ду́ха/ и Жи́зни чи́стую Ма́терь.</p>
				<p>
					<style>А́нгел возопи́:</style>
				</p>
				<p>Я́ко многосве́тлую свещу́ и Богоде́ланен черто́г,/ ви́жу Тя ны́не, я́ко злат киво́т,/ зако́на Пода́теля приими́, Богоневе́сто,/ благоизво́лившаго челове́ческое изба́вити Тобо́ю тле́нное существо́.</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Слы́ши, Отрокови́це, Де́во чи́стая,/ да рече́т у́бо Гаврии́л/ сове́т Вы́шняго дре́вний и́стинный:/ бу́ди к прия́тию гото́ва Бо́жию,/ Тобо́ю бо Невмести́мый с челове́ки поживе́./ Тем и, ра́дуяся, вопию́:/ благослови́те, вся дела́ Госпо́дня, Го́спода.</emphasis>
				</p>
				<p>
					<style>Богоро́дица рече́:</style>
				</p>
				<p>Ум всяк побежда́ется земны́х, — отвеща́ Деви́ца, —/ и́щущи, я́же Мне веща́еши, пресла́вная:/ слы́шах твоя́ словеса́, но бою́ся, ужаса́ющися,/ да не ле́стию Мя, я́ко Е́ву, дале́че по́слеши от Бо́га./ Но оба́че се вопию́:/ благослови́те, вся дела́ Госпо́дня, Го́спода и превозноси́те Его́ во ве́ки.</p>
				<p>
					<style>А́нгел возопи́:</style>
				</p>
				<p>Се Тебе́ недоуме́нное разреши́ся, — глаго́лет к сим Гаврии́л, — до́бре бо рекла́, еси́, ве́щь неудобопости́жна./ Словесе́м Твои́х усте́н повину́ющися про́чее,/ не сумни́ся, я́ко ле́сти, я́коже ве́щи, ве́руй./ Аз бо, ра́дуяся, вопию́:/ благослови́те, вся дела́ Госпо́дня, Го́спода и превозноси́те Его́ во ве́ки.</p>
				<p>
					<style>Богоро́дица рече́:</style>
				</p>
				<p>Зако́н сей от Бо́га е́сть челове́ком, — Непоро́чная а́бие глаго́лет, —/ от о́бщия любве́ рождество́ происхо́дит./ Не вем супру́жника сла́сти всеконе́чно,/ ка́ко, у́бо глаго́леши, я́ко рожду́?/ Бою́ся, еда́ ле́сть глаго́леши?/ Но оба́че се вопию́:/ благослови́те, вся дела́ Госпо́дня, Го́спода и превозноси́те Его́ во ве́ки.</p>
				<p>
					<style>А́нгел возопи́:</style>
				</p>
				<p>Глаго́лы, я́же мне веща́еши, Чи́стая, —/ А́нгел па́ки глаго́лет, —/ обы́чая е́сть рождества́ челове́ков сме́ртных,/ и́стинно Бо́га Тебе́ обещава́ю,/ па́че сло́ва же и смы́сла воплоща́ема, я́ко ве́сть, из Тебе́./ Те́мже и, ра́дуяся, вопию́:/ благослови́те, вся дела́ Госпо́дня, Го́спода и превозноси́те Его́ во ве́ки.</p>
				<p>
					<style>Богоро́дица рече́:</style>
				</p>
				<p>Явля́ешися Мне и́стины веща́тель, — рече́ Де́ва, —/ ра́дости бо о́бщия прише́л еси́ благове́стник./ Ду́шу у́бо очи́стих с те́лом, и по глаго́лу твоему́ бу́ди Мне,/ да всели́тся Бог в Мя, к Нему́же вопию́ с тобо́ю:/ благослови́те, вся дела́ Госпо́дня, Го́спода и превозноси́те Его́ во ве́ки.</p>
				<p>
					<style>На 9-й пе́сни па́ки вжига́ют свещи́ бра́тия.</style>
				</p>
				<p>Честне́йшую: 
					<style>не пое́м, но пое́м припе́в пра́здника:</style> Благовеству́й, земле́, ра́дость ве́лию,/ хвали́те, Небеса́, Бо́жию сла́ву. 
					<style>Та́же ирмо́с:</style>
					<emphasis>Я́ко одушевле́нному:</emphasis>
					<style>Подо́бне и 2-й лик припе́в, и ирмо́с, и к про́чим тропаре́м пра́здника то́йже припе́в. У трипе́снца же к тропаре́м припева́ем:</style> Сла́ва Тебе́, Бо́же наш, сла́ва Тебе́. 
					<style>К Богоро́дичным припева́ем припе́в пра́здника.</style>
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Я́ко одушевле́нному Бо́жию киво́ту,/ да ника́коже ко́снется рука́ скве́рных./ Устне́ же ве́рных, Богоро́дице, немо́лчно,/ глас А́нгела воспева́юще,/ с ра́достию да вопию́т:/ ра́дуйся, Благода́тная,/ Госпо́дь с Тобо́ю.</emphasis>
				</p>
				<p>Па́че смы́сла заче́нши Бо́га, естества́ обы́чая утаи́ся, Отрокови́це,/ Ты бо в рождестве́ ма́терскаго избежа́ла еси́ тле́ннаго естества́/ и превы́шши су́щи./ Те́мже досто́йно слы́шиши:/ ра́дуйся, Благода́тная, Госпо́дь с Тобо́ю.</p>
				<p>Ка́ко то́чиши млеко́, Де́во Чи́стая, не мо́жет изрещи́ язы́к зе́млен,/ стра́нну бо естества́ показу́еши ве́щь, зако́ннаго рождества́ уста́в прехо́диши./ Те́мже досто́йно слы́шиши:/ ра́дуйся, Благода́тная, Госпо́дь с Тобо́ю.</p>
				<p>Та́йно во свяще́нных писа́ниях/ глаго́лася о Тебе́, Ма́ти Вы́шняго,/ ле́ствицу бо дре́вле Иа́ков, Тя образу́ющую, ви́дев, рече́:/ степе́нь Бо́жия сия́./ Те́мже досто́йно слы́шиши:/ ра́дуйся, Благода́тная, Госпо́дь с Тобо́ю.</p>
				<p>Чу́дное священноявле́нному Моисе́ю/ купина́ и о́гнь показа́ чу́до,/ ища́й же конца́ в прехожде́нии време́н, во Отрокови́це чи́стей, рече́, узрю́./ Е́йже, я́ко Богоро́дице, да рече́тся:/ ра́дуйся, Благода́тная, Госпо́дь с Тобо́ю.</p>
				<p>Дании́л Тя го́ру нарече́ мы́сленную,/ роди́тельницу же Бо́жию Иса́ия,/ ви́дит же, я́ко руно́, Гедео́н,/ Дави́д же свяще́ние глаго́лет, две́рь же Тя ин./ Гаврии́л же Тебе́ взыва́ет:/ ра́дуйся, Благода́тная, Госпо́дь с Тобо́ю.</p>
				<p>
					<style>Та́же ирмо́с Трио́ди, и пра́здника припе́в, и ирмо́с о́ба ли́ка вку́пе.</style>
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Со ученики́:
				</p>
				<p>А́нгельских сил Архистрати́г/ по́слан бы́сть от Бо́га Вседержи́теля к Чи́стей и Де́ве/ благовести́ти стра́нное и неизрече́нное чу́до:/ зане́ Бог, я́ко Челове́к, из Ней младоде́йствуется без се́мене,/ назида́яй ве́сь челове́ческий род./ Лю́дие, благовести́те обновле́ние ми́ра.</p>
				<p>
					<style>Сла́ва, и ны́не, ин свети́лен.</style>
				</p>
				<p>
					<style>Подо́бен:</style> Жены́, услы́шите:
				</p>
				<p>Е́же от ве́ка дне́сь познава́ется та́инство Бо́жие:/ Бог Сло́во Сын Де́вы Мари́и за милосе́рдие быва́ет,/ и ра́дость благове́щения Гаврии́л провещава́ет./ С ни́мже возопие́м Ей:/ ра́дуйся, Ма́ти Госпо́дня.</p>
				<p>
					<style>На хвали́тех </style>Вся́кое дыха́ние:
					<style> и пое́м стихи́ры, на 4. Глас 1.</style>
				</p>
				<p>
					<style>Подо́бен:</style> Небе́сных чино́в:
				</p>
				<p>С Небе́сных круго́в слете́в Гаврии́л в Назаре́т,/ прии́де к Де́ве Мари́и,/ вопия́ Ей: ра́дуйся!/ Зачне́ши Сы́на, Ада́ма дре́внейшаго,/ Творца́ веко́в и Изба́вителя/ вопию́щих Тебе́:/ ра́дуйся, Чи́стая.</p>
				<p>Соприсносу́щное Сло́во Пребезнача́льнаго Отца́,/ не разлучи́вся Го́рних,/ ны́не предста́ до́льным, ра́ди кра́йняго благоутро́бия,/ ми́лость прие́м, е́же на ны поползнове́ния,/ и, Ада́мову нищету́ восприе́м,/ вообрази́ся в чужде́е.</p>
				<p>Гаврии́л, Де́ве благовести́в с Небесе́ прине́с,/ вопия́ше: ра́дуйся!/ Зачне́ши во чре́ве Твое́м/ Тобо́ю вмести́маго,/ Невмести́маго же все́ми,/ и ражда́ющая яви́шися/ от Отца́ пре́жде денни́цы возсия́вшаго.</p>
				<p>Пресу́щественное Сло́во,/ пло́тию всели́вся в Тя/ О́тчим сове́том, Богоро́дице Де́во,/ назда́ род, и́же по нам,/ па́дший от дре́вния кля́твы./ Тем — е́же ра́дуйся — Тебе́ вси, Ма́ти Христо́ва,/ со А́нгелом вопие́м ве́рно.</p>
				<p>
					<style>Сла́ва, и ны́не, глас 2. Феофа́ново:</style>
				</p>
				<p>Е́же от ве́ка та́инство открыва́ется дне́сь,/ и Сын Бо́жий Сын челове́чь быва́ет,/ да, ху́ждшее восприе́м, пода́ст ми лу́чшее./ Солга́ся дре́вле Ада́м,/ и Бог, возжеле́в бы́ти, не бы́сть:/ Челове́к быва́ет Бог,/ да бо́га Ада́ма соде́лает./ Да весели́тся тва́рь, да ликовству́ет естество́,/ я́ко Арха́нгел Де́ве со стра́хом предстои́т/ и — е́же ра́дуйся — прино́сит, печа́ли сопроти́вное./ За милосе́рдие ми́лости вочелове́чивыйся,/ Бо́же наш, сла́ва Тебе́.</p>
				<p>
					<style>А́ще е́сть суббо́та или́ неде́ля, славосло́вие вели́кое, и ектении́, и отпу́ст. А́ще же де́нь по́стен, пое́м на стихо́вне Трио́ди самогла́сен дне, два́жды, и му́ченичен.</style>
				</p>
				<p>
					<style>Сла́ва, и ны́не, пра́здника, глас 8:</style>
				</p>
				<p>Да веселя́тся Небеса́, и ра́дуется земля́,/ и́бо Отцу́ Соприсносу́щный, Собезнача́льный и Сопресто́льный,/ щедро́тство прие́мь и человеколю́бную ми́лость,/ Себе́ поста́ви во истоща́ние/ благоволе́нием и сове́том О́тчим/ и во утро́бу всели́ся Деви́чу, предочище́нную Ду́хом./ О, чудесе́! Бог в челове́цех,/ Невмести́мый в ложесна́х, Безле́тный в ле́то,/ и е́же пресла́внее, я́ко и зача́тие безсе́менно,/ и истоща́ние несказа́нно, и та́инство ели́ко./ Бог бо истощава́ется, и воплоща́ется, и зи́ждется,/ А́нгелу к Чи́стей зача́тие глаго́лавшу:/ ра́дуйся, Обра́дованная, Госпо́дь с Тобо́ю,/ име́яй ве́лию ми́лость.</p>
				<p>
					<style>Таже,</style> Бла́го е́сть: 
					<style>еди́ножды. По</style> О́тче наш: 
					<style>тропа́рь пра́здника, и ектения́, в коне́ц три покло́ны великия, без отпу́ста у́трени; дае́тся же и святы́й еле́й бра́тии, и пое́тся стихи́ра самогла́сна, и час 1-й с кафизмою. Тропа́рь и конда́к пра́здника, и в коне́ц три покло́ны великия, и моли́тва:</style> Христе́, Све́те и́стинный: 
					<style>и отпу́ст.</style>
				</p>
				<p>* * *</p>
				<p>
					<style>В 3-й же час дне исхо́дим со кресты́ с лити́ею вне монастыря́ и, возвра́щшеся, вхо́дим в трапе́зу и пое́м часы́ 3-й и 6-й с кафизмами без покло́нов, тропа́рь и конда́к пра́здника.</style>
				</p>
				<p>
					<style>На часе́х же в кампа́н не ударя́ем, на 6-м часе́ пое́м тропа́рь паремии́ Трио́ди и про́чая, по чи́ну их, и паремия́ и чтем сло́во, ему́ же нача́ло:</style> Па́ки ра́дость благове́щения: 
					<style>Присовокупля́ем же и 9-й час с кафизмою и чте́нием. Посе́м,</style> Блаже́нны: 
					<style>ско́ро без пе́ния и без покло́нов.</style> Помяни́ нас, Го́споди: Лик Небе́сный: Сла́ва: Лик святы́х А́нгел: Осла́би, оста́ви: 
					<style>По </style>О́тче наш: 
					<style>конда́к пра́здника. </style>Го́споди, поми́луй, 
					<style>40.</style> Сла́ва, и ны́не: Честне́йшую Херуви́м: 
					<style>И покло́ны три вели́кия и моли́тва:</style> Всесвята́я Тро́ице: 
					<style>и отпу́ст. И пое́м вече́рню без кафизмы и без покло́нов.</style>
				</p>
				<p>
					<style>На </style>Го́споди, воззва́х: 
					<style>пое́м Трио́ди самогла́сен дне, два́жды, без му́ченична, и подо́бны Трио́ди три, и пра́здника три, и Арха́нгела три. Стихи́ры пра́здника, глас 4. Самогла́сны:</style>
				</p>
				<p>В шесты́й ме́сяц по́слан бы́сть Арха́нгел/ к Де́ве Чи́стей/ и, ра́доватися Ей прире́к,/ благовести́ из Нея́ Изба́вителю проити́./ Те́мже, прии́мши целова́ние,/ зача́т Тя, Преве́чнаго Бо́га,/ несказа́нно благоволи́вшаго вочелове́читися/ во спасе́ние душ на́ших.</p>
				<p>Язы́ка, его́же не ве́дяше, услы́ша Богоро́дица,/ глаго́лаше бо к Ней Арха́нгел благове́щения глаго́лы,/ отону́дуже ве́рно, прии́мши целова́ние,/ зача́т Тя, Преве́чнаго Бо́га./ Те́мже и мы, ра́дующеся, вопие́м Ти:/ из Нея́ воплоти́выйся непрело́жно Бо́же,/ мир ми́рови да́руй/ и душа́м на́шим ве́лию ми́лость.</p>
				<p>Се воззва́ние ны́не яви́ся нам,/ па́че Сло́ва Бог челове́ком соединя́ется,/ Арха́нгеловым гла́сом пре́лесть отгоня́ется,/ Де́ва бо прие́млет ра́дость,/ земна́я бы́ша Не́бо,/ мир разреши́ся пе́рвыя кля́твы./ Да ра́дуется тва́рь и гла́сы да воспое́т:/ Тво́рче и Изба́вителю наш,/ Го́споди, сла́ва Тебе́.</p>
				<p>
					<style>Арха́нгела стихи́ры, глас 1.</style>
				</p>
				<p>
					<style>Подо́бен:</style> Всехва́льнии му́ченицы:
				</p>
				<p>Гаврии́л вели́кий,/ ум Богови́днейший, светоза́рный и спаси́тельный,/ Свет Трисо́лнечный зрит/ и пое́т с Вы́шними чи́ны/ Боже́ственное и стра́шное пе́ние,/ мо́лит дарова́ти душа́м на́шим/ мир и ве́лию ми́лость.</p>
				<p>Вели́кое та́инство,/ пе́рвее А́нгелом неве́домое/ и пре́жде век соблюда́емое,/ еди́ному уве́рися тебе́, Гаврии́ле,/ и сие́ еди́ней пове́дал еси́ Чи́стей, в Назаре́т прише́д./ С Не́юже моли́/ дарова́ти душа́м на́шим/ мир и ве́лию ми́лость.</p>
				<p>
					<style>К 11-му стиху́ припе́в:</style> Творя́й А́нгелы Своя́ ду́хи/ и слуги́ Своя́ пла́мень о́гненный.
				</p>
				<p>Све́та сый испо́лнь при́сно,/ и творя́ хоте́ние,/ и скончава́я повеле́ния Вседержи́теля,/ нача́льниче А́нгелов,/ Гаврии́ле всеизря́дне,/ любо́вию тя чту́щия спаса́й,/ при́сно прося́/ дарова́ти душа́м на́шим/ мир и ве́лию ми́лость.</p>
				<p>
					<style>Сла́ва, и ны́не, глас 6. Самогла́сен:</style>
				</p>
				<p>По́слан бы́сть с Небесе́ Гаврии́л Арха́нгел/ благовести́ти Де́ве зача́тие/ и, прише́д в Назаре́т,/ помышля́ше в себе́, чудеси́ удивля́яся:/ о, ка́ко в Вы́шних непостижи́м Сый от Де́вы ражда́ется!/ Име́яй престо́л Не́бо и подно́жие зе́млю/ во утро́бу вмеща́ется Деви́чу!/ На Него́же шестокрила́тии и многоочи́тии зре́ти не мо́гут,/ сло́вом еди́ным от Сея́ воплоти́тися благоизво́ли./ Бо́жие е́сть сло́во настоя́щее./ Что у́бо стою́ и не глаго́лю Де́ве:/ ра́дуйся, Благода́тная, Госпо́дь с Тобо́ю;/ ра́дуйся, чи́стая Де́во;/ ра́дуйся, Неве́сто неневе́стная;/ ра́дуйся, Ма́ти Живота́,/ благослове́н Плод чре́ва Твоего́!</p>
				<p>
					<style>Иере́й же твори́т проскоми́дию в стихи́ры.</style>
				</p>
				<p>
					<style>Вход со Евангелием.</style> Све́те ти́хий: 
					<style>Проки́мен, и чте́ния дне, и пра́здника две: 1-я, </style>Вни́де Моисе́й:
					<style> 2-я,</style> Госпо́дь созда́ мя: 
					<style>Та́же ектения́ ма́лая, и возгла́с трисвята́го, и трисвято́е. Проки́мен, глас 4: </style>Благовести́те де́нь от дне/ спасе́ние Бо́га на́шего. 
					<style>Стих: </style>Воспо́йте Го́сподеви пе́снь но́ву,/ воспо́йте Го́сподеви, вся земля́. 
					<style>Апо́стол ко Евре́ем, зача́ло 306:</style> Бра́тие, святя́й и освяща́емии: Аллилу́ия, 
					<style>глас 1:</style> Сни́дет, я́ко до́ждь на руно́,/ и, я́ко ка́пля, ка́плющая на зе́млю. 
					<style>Стих: </style>Бу́дет и́мя Его́ благослове́нно во ве́ки,/ пре́жде со́лнца пребыва́ет и́мя Его́. 
					<style>Ева́нгелие от Луки́, зача́ло 3:</style> Во днех о́нех зача́т Елисаве́т: 
					<style>и про́чая Боже́ственныя Литурги́и Златоу́стаго. Вме́сто</style> Досто́йно: 
					<style>пое́м ирмо́с:</style> Я́ко одушевле́нному: 
					<style>Прича́стен:</style> Избра́ Госпо́дь Сио́на/ и изво́ли его́ в жили́ще Себе́.
				</p>
				<p>
					<style>Иоа́нна по́стника:</style>
				</p>
				<p>
					<style>Обрета́ем в не́киих ти́пицех, е́же пе́тися в сем дни честна́го сего́ пра́здника:</style> Да испра́вится моли́тва моя́: 
					<style>и сие́ не вем, ки́им нра́вом определи́ся. Не́ции бо из произволе́ния и неуче́ния мно́гая приложи́ша. Аз же, я́ко мню, сие́ не попуща́ти в Златоу́стаго соверше́нной Литурги́и, и в 6-м часе́, и проскоми́дии бы́вшей.</style>
				</p>
				<p>
					<style>Глаго́лет бо, в Яково́м дни случи́тся пра́здник Боже́ственнаго Благове́щения, Литурги́я Златоу́стаго, и на трапе́зе разреше́ние рыб, яко́в а́ще де́нь случи́тся.</style>
				</p>
				<p>
					<style>Сие́ бо прия́хом от Боже́ственных отце́в, е́же я́сти ры́бы в де́нь Боже́ственнаго Благове́щения.</style>
				</p>
				<p>Да испра́вится: 
					<style>же, в преждесвяще́нных Литурги́и зачини́ся пе́ти, и в 9-м часе́, не бо тре́бствует ко́ему пла́ча зна́мению в сем дни пе́тися, честву́ем бо той я́ко глави́зну на́шего спасе́ния.</style>
				</p>
				<p>
					<style>А́ще вели́кия ра́ди ну́жды не́сть Литурги́и.</style>
				</p>
				<p>
					<style>На</style> Го́споди воззва́х: 
					<style>стихи́ры Трио́ди подо́бны 3, и пра́здника 4, и Арха́нгела 3. </style>Сла́ва, и ны́не, 
					<style>пра́здника. Вход, проки́мен и чте́ние дне и пра́здника 2. Та́же проки́мен, Апо́стол и Ева́нгелие пра́здника и по чте́нии:</style> Сподо́би, Го́споди: 
					<style>На стихо́вне Трио́ди самогла́сен дне, два́жды, и му́ченичен.</style> Сла́ва, и ны́не: Дне́сь ра́дость: 
					<style>По</style> Ны́не отпуща́еши:
				</p>
				<p>
					<style>Тропа́рь Арха́нгела, глас 4:</style>
				</p>
				<p>Небе́сных во́инств Архистрати́же,/ мо́лим тя при́сно мы, недосто́йнии,/ да твои́ми моли́твами огради́ши нас/ кро́вом крилу́ невеще́ственныя твоея́ сла́вы,/ сохраня́я ны, припа́дающих приле́жно и вопию́щих:/ от бед изба́ви ны,/ я́ко чинонача́льник Вы́шних сил.</p>
				<p>Сла́ва, и ны́не,
					<style> пра́здника. Ектения́, и три покло́ны вели́кия, и отпу́ст. На трапе́зе быва́ет утеше́ние бра́тии ве́лие, яди́м ры́бы, и пие́м вино́, в ки́йлибо де́нь случи́тся, еди́ножды днем, кроме́ суббо́ты и неде́ли.</style>
				</p>
				<p>
					<style>Повече́рие пое́м ма́лое в притво́ре поско́ру, без покло́нов и кано́на, точим на</style> Сла́ва в Вы́шних: 
					<style>три покло́ны, и по трисвято́м три покло́ны, и по</style> Честне́йшую: 
					<style>3 покло́ны вели́кия с моли́твою:</style> Го́споди и Влады́ко: 
					<style>и прочия 12 и на после́днем трисвято́м 3 покло́ны и отпу́ст.</style>
				</p>
				<p>* * *</p>
				<p>
					<style>А́ще случи́тся Благове́щение в суббо́ту 3-ю или́ 4-ю посто́в.</style>
				</p>
				<p>
					<style>В пято́к ве́чера кафизмы не глаго́лем, на</style> Го́споди, воззва́х: 
					<style>стихи́ры на 10: Трио́ди самогла́сен дне, два́жды, и пра́здника, 8: </style>Сла́ва, и ны́не, 
					<style>пра́здника. И чте́ния пре́жде дне и пра́здника, 5. И </style>Да испра́вится моли́тва моя́: 
					<style>и про́чее преждесвяще́нных. О 1-м же часе́ но́щи пое́м повече́рие вели́кое по обы́чаю. По 1-м трисвято́м тропа́рь пра́здника. По 2-м конда́к пра́здника. По </style>Сла́ва в Вы́шних: 
					<style>исхожде́ние, я́коже предуказа́ся в де́нь по́стен.</style>
				</p>
				<p>
					<style>На утрени быва́ет слу́жба вся пра́здника, ниже́ четверопе́снец, ни и́но что суббо́тное пое́тся, но все пра́здника, пое́м же и славосло́вие вели́кое, четверопе́снец же пое́тся в четверто́к на повече́рии.</style>
				</p>
				<p>
					<style>Та́кожде и на Литурги́и все пра́здника. Пред Литурги́ею же во 2-й час дне, исхожде́ние твори́м вне монастыря́ по обы́чаю и, возвра́щшеся, пое́м Литурги́ю, и Блаже́нны от кано́на пра́здника, пе́сни 3-я и 6-я.</style>
				</p>
				<p>* * *</p>
				<p>
					<style>Подоба́ет ве́дати, а́ще случи́тся Благове́щением неде́лю 3-ю посто́в.</style>
				</p>
				<p>
					<style>В суббо́ту на ма́лой вече́рни, на </style>Го́споди, воззва́х: 
					<style>стихи́ры Креста́ 4. </style>Сла́ва, и ны́не, 
					<style>пра́здника. На стихо́вне стихи́ра воскре́сна еди́на, и пра́здника 3, самогла́сны. Стихо́вна вели́кия вече́рни, с припе́вы их. </style>Сла́ва, и ны́не, 
					<style>пра́здника. По трисвято́м тропа́рь воскре́сен. </style>Сла́ва, и ны́не, 
					<style>пра́здника. Ектения́ и отпу́ст.</style>
				</p>
				<p>
					<style>На вели́цей вече́рни:</style> Блаже́н муж: 
					<style>кафизма вся. На</style> Го́споди, воззва́х: 
					<style>стихи́ры воскре́сны 3, и Креста́ подо́бны 3, и пра́здника подо́бны 3, на 4.</style> Сла́ва, 
					<style>Креста́, глас 3:</style> Христе́ Бо́же наш: 
					<style>И </style>ны́не, 
					<style>пра́здника, глас 6:</style> По́слан бы́сть: 
					<style>Та́же вход. И чте́ний 5. На лити́и стихи́ры пра́здника, самогла́сны 3, глас 1, и Креста́ 3, пи́саны на хвали́тех.</style> Сла́ва, 
					<style>пра́здника. И</style> ны́не, 
					<style>Креста́. На стихо́вне стихи́ры воскре́сны по алфави́ту.</style> Сла́ва, 
					<style>Креста́. И</style> ны́не
					<style>, пра́здника. На благослове́нии хле́бов тропа́рь пра́здника, два́жды, и Креста́, еди́ножды. И чте́ние в посла́ниих Апо́стольских или́ пра́здника.</style>
				</p>
				<p>
					<style>На утрени, на</style> Бог Госпо́дь: 
					<style>тропа́рь воскре́сен гла́са два́жды.</style> Сла́ва, 
					<style>Креста́. И</style> ны́не, 
					<style>пра́здника. По кафизмах седа́льны воскре́сны с Богоро́дичны их и чте́ние во Ева́нгелии толково́м. Полиеле́й и седа́льны пра́здника вси по еди́ножды.</style>Сла́ва, и ны́не, 
					<style>пра́здника, и чте́ние пра́здника. Степе́нны гла́са. Проки́мен пра́здника, </style>Вся́кое дыха́ние: 
					<style>и Ева́нгелие пра́здника.</style> Воскресе́ние Христо́во: 
					<style>Псало́м 50, стихи́ра пра́здника. Кано́н воскре́сен на 4, и Креста́ на 4, и пра́здника на 6. Катава́сия пра́здника:</style> Отве́рзу уста́ моя́: 
					<style>По 3-й пе́сни конда́к Креста́, и и́кос. Та́же седа́льны Креста́. </style>Сла́ва, и ны́не, 
					<style>пра́здника, и чте́ние пра́здника. По 6-й пе́сни конда́к пра́здника, и и́кос, и про́лог. На 9-й пе́сни пое́м</style> Честне́йшую: Свети́лен воскре́сен. Сла́ва, 
					<style>Креста́. И</style> ны́не, пра́здника. 
					<style>На хвали́тех стихи́ры воскре́сны 4, и пра́здника 3, глас 1, Подо́бен:</style> Небе́сных чино́в: 
					<style>и самогла́сен, глас 2:</style> Е́же от ве́ка та́инство: 
					<style>с припе́вы их. Та́же припе́в:</style> Воскресни́, Го́споди Бо́же мой: 
					<style>и пое́м самогла́сну стихи́ру дне. </style>Сла́ва, 
					<style>ту́южде: И</style> ны́не: Преблагослове́нна еси́: 
					<style>Славосло́вие вели́кое. И быва́ет исследование крестопокло́нное по обы́чаю. И посе́м ектении́ и отпу́ст. Сла́ва, и ны́не, стихи́ра ева́нгельская, и оглаше́ние Студи́тово. И час 1-й в притво́ре.</style>
				</p>
				<p>
					<style>На 1-м часе́ тропа́рь воскре́сен. </style>Сла́ва, 
					<style>Креста́. И</style> ны́не, 
					<style>Богоро́дичен часо́в. По</style> О́тче наш: 
					<style>конда́к Креста́, и про́чая и соверше́нный отпу́ст. Во вторы́й же час дне исхо́дим вне монастыря́, я́коже предуказа́ся, и, возвра́щшеся, пое́м часы́, на ни́хже глаго́лется тропа́рь воскре́сен, и пра́здника, и Креста́, пременя́юще, та́кожде и кондаки́.</style>
				</p>
				<p>
					<style>На Литурги́и: Блаже́нны гла́са на 4, и пра́здника Пе́снь 3-я на 4, и Креста́ Пе́снь 6-я на 4. По вхо́де тропа́рь воскре́сен, и Креста́, и пра́здника.</style> Сла́ва
					<style>, конда́к Креста́. И</style> ны́не, 
					<style>пра́здника. Вме́сто же трисвята́го пое́м:</style> Кресту́ Твоему́ покланя́емся, Влады́ко: 
					<style>Проки́мен, Апо́стол, аллилу́ия, Ева́нгелие и прича́стен пре́жде пра́здника, та́же Креста́. Вме́сто</style> Досто́йна, 
					<style>пое́м ирмо́с:</style> Я́ко одушевле́нному:
				</p>
				<p>
					<style>Литурги́я же Вели́каго Васи́лия. Та́кожде и во вся неде́ли святы́х посто́в, в ни́хже а́ще пра́здник сей случи́тся, быва́ет Литурги́я Вели́каго Васи́лия непреме́нно.</style>
				</p>
				<p>* * *</p>
				<p>
					<style>А́ще случи́тся Благове́щение в понеде́льник 4-я, или́ 5-я, или́ 6-я неде́ли святы́х посто́в. </style>
				</p>
				<p>
					<style>В неде́лю на ма́лой вече́рни стихи́ры пра́здника на 4. </style>Сла́ва, и
					<style name="color-red"/>ны́не, 
					<style>пра́здника. На стихо́вне Трио́ди самогла́сен дне два́жды и му́ченичен. </style>Сла́ва, и ны́не, 
					<style>пра́здника.</style>
					<style>Тропа́рь пра́здника, ектения́ ма́лая и отпу́ст. На Вели́цей Вече́рни, по обы́чном псалме́ пое́м</style> Блаже́н муж: 
					<style>1-й антифо́н. На</style> Го́споди, воззва́х: 
					<style>стихи́ры на 10: Трио́ди подо́бны 3, и пра́здника, 7. </style>Сла́ва, и ны́не: По́слан бы́сть: 
					<style>Вход, проки́мен дне и чте́ния пра́здника 3. И посе́м ектения́:</style> Рцем вси: 
					<style>Та́же,</style> Сподо́би, Го́споди: Испо́лним вече́рнюю: 
					<style>На лити́и стихи́ры пра́здника. </style>Сла́ва, и ны́не, 
					<style>пра́здника. На стихо́вне стихи́ры пра́здника, с припе́вы пра́здника. </style>Сла́ва, и ны́не
					<style>, пра́здника. На благослове́нии хле́бов тропа́рь пра́здника, три́жды, и чте́ние пра́здника.</style>
				</p>
				<p>
					<style>На у́трени пое́м пра́здника слу́жбу, я́коже в по́стен де́нь предписа́ся на ряду́. В понеде́льник же 4-я неде́ли посто́в, на 1-м часе́ быва́ет поклоне́ние честно́му Кресту́ по обы́чаю.</style>
				</p>
				<p>* * *</p>
				<p>
					<style>А́ще случи́тся Благове́щение в сре́ду крестопокло́нную: Оставля́ются стихи́ры, и Сла́вники, и кано́н Креста́, и пою́тся в понеде́льник или́ в пято́к тоя́же седми́цы. Зде же пое́м слу́жбу всю Благове́щения с трипе́снцем сре́дним, я́коже указа́ся в 1-й де́нь, на ряду́. А на у́трени, на 1-м часе́, поклоне́ние Креста́ быва́ет по чи́ну.</style>
				</p>
				<p>* * *</p>
				<p>
					<style>А́ще ли случи́тся Благове́щение в неде́лю 4-ю или́ 5-ю посто́в.</style>
				</p>
				<p>
					<style>В суббо́ту, на ма́лой вече́рни стихи́ры пра́здника, на 4. </style>Сла́ва, и ны́не, 
					<style>пра́здника. На стихо́вне стихи́ра воскре́сна еди́на, и пра́здника стихо́вна вели́кия вече́рни с припе́вы их. </style>Сла́ва, и ны́не, 
					<style>пра́здника. Тропа́рь пра́здника, ектения́ ма́лая, и отпу́ст.</style>
				</p>
				<p>
					<style>На Вели́цей Вече́рни: </style>Блаже́н муж: 
					<style>кафизма вся. На</style> Го́споди, воззва́х: 
					<style>стихи́ры воскре́сны 3, и восто́чен Анато́лиев 1, и пра́здника 6.</style>Сла́ва, и ны́не
					<style>, глас 6:</style> По́слан бы́сть: 
					<style>Вход. Проки́мен дне, и чте́ний пра́здника 5. На лити́и стихи́ры пра́здника.</style> Сла́ва, 
					<style>глас 8. И</style> ны́не, 
					<style>глас 2. На стихо́вне стихи́ры воскре́сны. </style>Сла́ва, и ны́не, 
					<style>пра́здника. На благослове́нии хле́бов тропа́рь пра́здника, три́жды, и чте́ние в посла́ниих Апо́стольских или́ пра́здника.</style>
				</p>
				<p>
					<style>На у́трени, на</style> Бог Госпо́дь: 
					<style>тропа́рь воскре́сен, два́жды: </style>Сла́ва, и ны́не, 
					<style>пра́здника. По кафизмах седа́льны воскре́сны, с Богоро́дичны их. И чте́ние во Ева́нгелии толково́м. Та́же полиеле́й и седа́льны пра́здника вси по еди́ножды, и чте́ние пра́здника. Степе́нна гла́са, проки́мен пра́здника.</style> Вся́кое дыха́ние: 
					<style>Ева́нгелие пра́здника.</style> Воскресе́ние Христо́во: 
					<style>псало́м 50. Стихи́ра пра́здника. Кано́н воскре́сен со ирмосо́м на 4, и Трио́ди на 4, и пра́здника на 6. Катава́сия, ирмо́с пра́здника. По 3-й пе́сни седа́лен пра́здника. </style>Сла́ва, и ны́не, 
					<style>то́йже, и чте́ние пра́здника. По 6-й пе́сни конда́к пра́здника и и́кос, и чтем про́лог. На 9-й пе́сни пое́м</style> Честне́йшую: 
					<style>Свети́лен воскре́сен и пра́здника. На хвали́тех стихи́ры на 8. Воскре́сны 4 и пра́здника 4, с припе́вы их, и со Сла́вным. Посе́м припе́в:</style> Воскресни́, Го́споди Бо́же мой: 
					<style>и пое́м самогла́сну стихи́ру дне.</style> Сла́ва, 
					<style>па́ки ту́южде: И</style> ны́не: Преблагослове́нна еси́: 
					<style>Славосло́вие вели́кое. По трисвято́м тропа́рь воскре́сен, ектении́ и отпу́ст. Та́же, </style>Сла́ва, и ны́не, 
					<style>стихи́ра ева́нгельская. И дае́тся бра́тии святы́й еле́й от канди́ла Пресвяты́я Богоро́дицы, пою́щим нам самогла́сну стихи́ру пра́здника, и исхожде́ние в притво́р, и час 1-й.</style>
				</p>
				<p>
					<style>На 1-м часе́ тропа́рь воскре́сен.</style> Сла́ва, 
					<style>пра́здника. И</style> ны́не, 
					<style>Богоро́дичен часо́в. По трисвято́м конда́к пра́здника, и про́чая, и соверше́нный отпу́ст.</style>
				</p>
				<p>
					<style>При часе́ же 2-м дне твори́м исхожде́ние вне оби́тели, я́коже предуказа́ся на ряду́, и,возвра́щшеся, пое́м Литурги́ю Вели́каго Васи́лия.Блаже́нны гла́са на 6, и пра́здника пе́снь 3-я на 4. По вхо́де тропа́рь воскре́сен и пра́здника. </style>Сла́ва, и ны́не, 
					<style>конда́к пра́здника. Проки́мен, Апо́стол, аллилу́ия, Ева́нгелие и прича́стен, пре́жде неде́ли, и пото́м пра́здника.</style>
				</p>
				<p>* * *</p>
				<p>
					<style>А́ще случи́тся Благове́щение Пресвяты́я Богоро́дицы в сре́ду 5-я неде́ли посто́в.</style>
				</p>
				<p>
					<style>Пое́м слу́жбу предпра́зднства Благове́щения, стихи́ры и кано́н в понеде́льник на ряду́, мине́и же свята́го пое́м на повече́рии. Поне́же прелага́ется вели́кий кано́н с четвертка́ на вто́рник тоя́же неде́ли. И пое́м вели́кий кано́н с трипе́снцем вторичным, пра́здника ра́ди Пресвяты́я Богоро́дицы. Поне́же в сре́ду в пра́здник са́мый кафизма не глаго́лется и покло́ны не быва́ют. И отда́ние пое́м пра́здника в четверто́к. Того́ ра́ди в сре́ду ве́чера стихи́ры с покло́ны, и кано́н вели́кий в четверто́к не пое́тся, предпе́т бо е́сть во вто́рник. В сре́ду же 5-я неде́ли посто́в пое́м всю слу́жбу, ве́чер и у́тро пра́здника с Трио́дию по уста́ву, я́коже предуказа́ся в де́нь по́стен, а отда́ние пое́м Благове́щения в четверто́к на у́трени с трипе́снцем апо́стольским, я́коже явле́но е́сть в понеде́льник 4-я и 5-я неде́ли поста́, на отда́ние пра́здника Благове́щения.</style>
				</p>
				<p>* * *</p>
				<p>
					<style>А́ще случи́тся Благове́щение Пресвяты́я Богоро́дицы в четверто́к 5-я неде́ли посто́в, егда́ пое́тся вели́кий кано́н.</style>
				</p>
				<p>
					<style>И прелага́ется пра́здника ра́ди вели́кий кано́н господи́на Андре́я, и пое́м его́ во вто́рник тоя́же неде́ли с трипе́снцем вто́рничным. А трипе́снец апо́стольский пое́м с пра́здником Благове́щения, и последи́ катава́сия Трио́ди.</style>
				</p>
				<p>* * *</p>
				<p>
					<style>А́ще случи́тся Благове́щение Пресвяты́я Богоро́дицы в пято́к тоя́же неде́ли.</style>
				</p>
				<p>
					<style>Пое́м предпра́зднства Благове́щения стихи́ры и кано́н напреди́ в сре́ду на ряду́, вели́каго ра́ди кано́на, свята́го же мине́и пое́м на повече́рии.</style>
				</p>
				<p>* * *</p>
				<p>
					<style>А́ще случи́тся Благове́щение Пресвяты́я Богоро́дицы в суббо́ту ака́фиста.</style>
				</p>
				<p>
					<style>В пято́к ве́чера, на </style>Го́споди, воззва́х: 
					<style>стихи́ры на 10: Трио́ди самогла́сен дне два́жды, и пра́здника на 8.</style>Сла́ва, и ны́не, 
					<style>пра́здника:</style> По́слан бы́сть: 
					<style>Вход. И чте́ния дне, и пра́здника 5. По</style> Да испра́вится моли́тва моя́: 
					<style>покло́ны 3, и про́чая преждесвяще́нных, и на</style> Бу́ди и́мя Госпо́дне: 
					<style>3 покло́ны и на отпу́сте 3 покло́ны.</style>
				</p>
				<p>
					<style>О 1-м же часе́ но́щи кле́плет в вели́кое и пото́м во вся. И, собра́вшеся в храм, благослови́вшу иере́ю, пое́м вели́кое повече́рие, иере́й же кади́т, я́коже е́сть обы́чай. И по</style> Сла́ва в Вы́шних: 
					<style>исхо́дим в притво́р, и твори́м обы́чную лити́ю, и пое́м стихи́ры самогла́сны пра́здника, 3, глас 1:</style> Сла́ва, и ны́не: Благовеству́ет Гаврии́л: 
					<style>и обы́чная моли́тва бде́ния от иере́я, и по сконча́нии па́ки вхо́дим во храм. И пое́м на стихо́вне стихи́ры самогла́сны с припе́вы их. </style>Сла́ва, и ны́не: Дне́сь ра́дость: 
					<style>На благослове́нии хле́бов тропа́рь пра́здника, три́жды, и чте́ние пра́здника.</style>
				</p>
				<p>
					<style>На у́трени на </style>Бог Госпо́дь: 
					<style>тропа́рь пра́здника, три́жды. По 1-й кафизме конда́к:</style> Взбра́нной Воево́де: 
					<style>и друга́я 3, и и́косы 3, и па́ки конда́к 1-й, и чте́ние ака́фиста. По 2-й кафизме кондаки́ 3, и и́косы 3, и па́ки конда́к 1:</style> Взбра́нной: 
					<style>я́коже пре́жде явле́но е́сть, и чте́ние ака́фиста, и полиеле́й, и седа́льны вси пра́здника, и чте́ния пра́здника. Степе́нна, 1-й антифо́н 4-го гла́са. Проки́мен пра́здника:</style> Вся́кое дыха́ние: 
					<style>Ева́нгелие пра́здника. Псало́м 50. Стихи́ра пра́здника. Кано́н пра́здника, со ирмосо́м на 8 и ака́фиста на 6. Катава́сия пра́здника, о́ба ли́ка вку́пе. Четверопе́снца же зде не пое́м, но пое́м напрели в четверто́к на повече́рии. По 3-й пе́сни кондаки́ 3, и и́косы 3, и па́ки конда́к 1-й. Посе́м седа́лен и чте́ние пра́здника. По 6-й пе́сни кондаки́ 3 и и́косы 3. Та́же конда́к:</style> О Всепе́тая Ма́ти: 
					<style>три́жды, и и́кос 1-й, и конда́к:</style> Взбра́нной Воево́де: 
					<style>и чтем про́лог и синакса́рий. На 9-й пе́сни,</style> Честне́йшую: 
					<style>не пое́м, но пое́м припе́вы пра́здника, я́коже предписа́ся на са́мый пра́здник, к тропаре́м же кано́на ака́фиста припе́в:</style> Пресвята́я Богоро́дице, спаси́ нас.
					<style>Та́же на схо́де пое́м припе́в и ирмо́с: </style>Я́ко одушевле́нному: 
					<style>И покло́н. Свети́лен пра́здника. На хвали́тех стихи́ры пра́здника, глас 1, Подо́бен: </style>Небе́сных чино́в: 
					<style>на 4. </style>Сла́ва, и ны́не, Да веселя́тся Небеса́: 
					<style>Славосло́вие вели́кое. Тропа́рь пра́здника, ектении́ и отпу́ст. И дае́тся бра́тии снятый еле́й по обы́чаю, и оглаше́ние Студи́тово, и час 1-й в притво́ре.</style>
				</p>
				<p>
					<style>На 1-м часе́ тропа́рь пра́здника. По трисвято́м конда́к пра́здника, и про́чее, и отпу́ст, и исхожде́ние вне монастыря́.</style>
				</p>
				<p>
					<style>На Литурги́и: Блаже́нны пра́здника, пе́сни 3-я и 6-я, на 8. Проки́мен, Апо́стол, аллилуия, Ева́нгелие и прича́стен пра́здника.</style>
				</p>
				<p>* * *</p>
				<p>
					<style>О то́мже пра́зднице, а́ще случи́тся в суббо́ту Ла́зареву.</style>
				</p>
				<p>
					<style>В пято́к ве́чера кафизмы не глаго́лем. На</style> Го́споди, воззва́х: 
					<style>стихи́ра самогла́сна дне, два́жды: </style>Душеполе́зную: ма́лую. 
					<style>И пра́здника, 3:</style> Сове́т преве́чный: 
					<style>И свята́го Ла́заря, 5.</style> Сла́ва: Душеполе́зную: вели́кую. 
					<style>И</style> ны́не, 
					<style>пра́здника:</style> По́слан бы́сть: 
					<style>Вход, проки́мен, и чте́ние дне, и пра́здника чте́ний 5, и про́чее преждесвяще́нных. На трапе́зе же разреше́ние вина́ и еле́я.</style>
				</p>
				<p>
					<style>О 1-м же часе́ но́щи ударя́ет в вели́кий кампа́н дово́льно, и во вся. И собра́вшеся во храм, пое́м повече́рие вели́кое. По 1-м трисвято́м тропа́рь пра́здника. По 2-м, конда́к пра́здника. И по </style>Сла́ва в Вы́шних: 
					<style>исхожде́ние в притво́р. И пое́м самогла́сны стихи́ры пра́здника, 3. И Трио́ди самогла́сны 3, пи́саны на хвали́тех:</style> Божества́ Твоего́, Христе́: Слава: Да веселя́тся Небеса́: 
					<style>И</style> ны́не: Благовеству́ет: 
					<style>На стихо́вне стихи́ры самогла́сны пра́здника, с припе́вы их.</style> Сла́ва: Предста́л еси́ гро́бу: 
					<style>И</style> ны́не: Дне́сь ра́дость: 
					<style>По</style> О́тче наш: 
					<style>тропа́рь пра́здника, три́жды, и благослове́ние хле́бов, и чте́ние пра́здника.</style>
				</p>
				<p>
					<style>На у́трени, на</style> Бог Госпо́дь: 
					<style>тропа́рь пра́здника, два́жды.</style> Сла́ва: О́бщее воскресе́ние: 
					<style>И </style>ны́не
					<style>, пра́здника. По 1-й кафизме, седа́лен Трио́ди, глас 1:</style> Уще́дрив Ма́рфины и Мари́ины сле́зы: 
					<style>два́жды. </style>Сла́ва, и ны́не, 
					<style>пра́здника, и чте́ние о Ла́заре. По 2-й кафизме седа́лен Трио́ди, глас 5:</style> Исто́чник прему́дрости: 
					<style>два́жды. </style>Сла́ва, и ны́не, 
					<style>пра́здника. И чте́ние о пра́ведном Ла́заре или́ пра́здника. Та́же, полиеле́й, и седа́лен пра́здника, и чте́ние пра́здника. Степе́нна, 1-й антифо́н 4-го гла́са. Проки́мен, Ева́нгелие пра́здника.</style> Воскресе́ние Христо́во: 
					<style>и псало́м 50. И стихи́ра пра́здника. Кано́н пра́здника со ирмосо́м на 6 и свята́го Ла́заря о́ба кано́на на 8. Та́кожде и четверопе́снца, Катава́сия 2-го кано́на Ла́зарева, Ирмо́с:</style> Во́ду проше́д: 
					<style>о́ба ли́ка вку́пе. По 3-й пе́сни конда́к, и и́кос, и седа́лен свята́го Ла́заря. Сла́ва, и ны́не, пра́здника и чте́ние пра́здника. По 6-й пе́сни конда́к пра́здника, и и́кос, и чте́ние. На 9-й пе́сни </style>Честне́йшую: 
					<style>не пое́м, но пое́м припе́в пра́здника, я́коже предписа́ся на са́мый пра́здник. К Трио́ди же кано́на глаго́лем припе́в:</style> Сла́ва Тебе́, Бо́же наш, сла́ва Тебе́. 
					<style>Катава́сия:</style> Вои́стинну Богоро́дицу: 
					<style>Та́же припе́в пра́здника и Ирмо́с: </style>Я́ко одушевле́нному: 
					<style>посе́м:</style> Свят Госпо́дь Бог наш: 
					<style>на глас 1. Свети́лен пра́здника, два́жды: </style>Сла́ва, и ны́не, 
					<style>Ла́заря. На хвали́тех стихи́ры пра́здника 3 и Ла́заря 3. Та́же припе́вы:</style> Воскресни́, Го́споди Бо́же мой: 
					<style>2-й:</style> Испове́мся Тебе́, Го́споди, всем се́рдцем мои́м: Сла́ва, 
					<style>свята́го Ла́заря:</style> Ве́лие и пресла́вное: 
					<style>И </style>ны́не, 
					<style>пра́здника:</style> Е́же от ве́ка та́инство: 
					<style>Славосло́вие вели́кое. Тропа́рь пра́здника.</style> Сла́ва, и ны́не: О́бщее воскресе́ние: 
					<style>ектении́, и отпу́ст, и оглаше́ние, и час 1-й в притво́ре. Тропа́рь пра́здника,</style> Сла́ва: О́бщее воскресе́ние: 
					<style>И</style> ны́не, 
					<style>Богоро́дичен часо́в. По</style> О́тче наш: 
					<style>конда́к Ла́заря. Си́ле тропари́ глаго́лем и на про́чих часе́х, кондаки́ пременя́ем.</style>
				</p>
				<p>
					<style>При часе́ же 2-м дне твори́м исхожде́ние вне монастыря́, возвра́щшеся же, пое́м часы́.</style>
				</p>
				<p>
					<style>На Литурги́и:</style> Блаже́нны пра́здника, 
					<style>Пе́снь 3-я, на 4 и Ла́заря Пе́снь 6-я, на 4. По вхо́де тропа́рь пра́здника и Ла́заря. </style>Сла́ва, 
					<style>конда́к Ла́заря. И</style> ны́не, 
					<style>пра́здника. Вме́сто трисвята́го пое́м: </style>Ели́цы во Христа́ крести́стеся: 
					<style>Проки́мен, Апо́стол, аллилуия и Ева́нгелие пре́жде пра́здника, та́же Ла́заря. Вме́сто же </style>Досто́йна, 
					<style>пое́м ирмо́с пра́здника. Прича́стен, пре́жде пра́здника, та́же свята́го Ла́заря.</style>
				</p>
				<p>* * *</p>
				<p>
					<style>О то́мже пра́зднице, а́ще случи́тся в неде́лю Ва́ий.</style>
				</p>
				<p>
					<style>В суббо́ту на ма́лой вече́рни, стихи́ры Ва́ий на 4. </style>Сла́ва, и ны́не, 
					<style>пра́здника: В шесты́м ме́сяц: На стихо́вне самогла́сны пра́здника вели́кия вече́рни, с припе́вы их. </style>Сла́ва, и ны́не, 
					<style>Ва́ий:</style> Пою́ Твое́ стра́шное: 
					<style>Тропа́рь пра́здника.</style> Сла́ва, и ны́не: О́бщее воскресе́ние: 
					<style>ектения́ ма́лая и отпу́ст.</style>
				</p>
				<p>
					<style>На вели́цей вече́рни,</style> Блаже́н муж: 
					<style>кафизма вся. На</style> Го́споди, воззва́х: 
					<style>стихи́ры пра́здника 3, повторяющея, и Ва́ий на 4.</style> Сла́ва
					<style>, Ва́ий:</style> Дне́сь благода́ть: 
					<style>И </style>ны́не, 
					<style>пра́здника:</style> По́слан бы́сть: 
					<style>Вход, проки́мен дне и чте́ния пра́здника 5 и Ва́ий 3. На лити́и стихи́ры пра́здника 3 и Ва́ий 3. </style>Сла́ва, 
					<style>Ва́ий:</style> Пре́жде шести́ дней: 
					<style>И</style> ны́не, 
					<style>пра́здника:</style> Благовеству́ет Гаврии́л: 
					<style>На стихо́вне стихи́ры самогла́сны Ва́ий, глас 8, с припе́вы их. </style>Сла́ва, 
					<style>Ва́ий:</style> Дне́сь благода́ть: 
					<style>И</style> ны́не, 
					<style>пра́здника:</style> Е́же от ве́ка та́инство: 
					<style>На благослове́нии хле́бов, тропа́рь пра́здника, два́жды, и Ва́ий, еди́ножды, и чте́ние пра́здника.</style>
				</p>
				<p>
					<style>На у́трени на</style> Бог Госпо́дь: 
					<style>тропа́рь пра́здника два́жды. </style>Сла́ва, и ны́не: О́бщее воскресе́ние: 
					<style>По 1-й кафизме седа́лен Ва́ий. </style>Сла́ва, и ны́не, 
					<style>пра́здника и чте́ние. По 2-й кафизме седа́лен Ва́ий. </style>Сла́ва, и ны́не, 
					<style>пра́здника. И чте́ние. Та́же полиеле́й пра́здника, и Седа́лен, и чте́ние пра́здника. Степе́нна, 1-й антифо́н 4-го гла́са. Проки́мен Ва́ий,</style> Вся́кое дыха́ние: 
					<style>Ева́нгелие Ва́ий. Псало́м 50. Воскресе́ние же Христо́во не глаго́лем. И егда́ целу́ют бра́тия свято́е Ева́нгелие, раздае́т игу́мен вайя со свеща́ми бра́тии, по обы́чаю. Вме́сто же, Моли́твами Богоро́дицы: пое́м:</style> Сла́ва: Дне́сь Христо́с: 
					<style>И </style>ны́не, то́йже. 
					<style>Та́же:</style> Поми́луй, мя Бо́же: 
					<style>Посе́м стихи́ра, глас 6</style>: Дне́сь благода́ть: 
					<style>Кано́н пра́здника со ирмосо́м на 8 и Ва́ий со ирмосо́м на 8. Катава́сия обои́х кано́нов, ки́йждо лик свой ирмо́с. По 3-й пе́сни конда́к Ва́ий, и и́кос, и седа́лен. </style>Сла́ва, и ны́не, 
					<style>пра́здника. И чте́ние пра́здника, по 6-й пе́сни конда́к пра́здника и и́кос. На 9-й пе́сни</style> Честне́йшую: 
					<style>не пое́м, но пое́м припе́в пра́здника, я́ко предписа́ся. Ва́ий же пое́м по обы́чаю припе́в:</style> Сла́ва Тебе́, Бо́же наш, сла́ва Тебе́. 
					<style>На схо́де же пре́жде пое́м припе́в пра́здника и ирмо́с пра́здника:</style> Я́ко одушевле́нному: 
					<style>пото́м же Ва́ий. Та́же:</style> Свят Госпо́дь Бог наш: 
					<style>на глас 1. Свети́лен пра́здника, два́жды. На хвали́тех стихи́ры пра́здника, 3 и Ва́ий, 3.</style> Сла́ва, 
					<style>пра́здника:</style> Да веселя́тся Небеса́: 
					<style>И</style> ны́не, Ва́ий: Пре́жде шести́ дней: 
					<style>Славосло́вие вели́кое. Тропа́рь: О́бщее воскресе́ние: </style>Сла́ва, и ны́не, 
					<style>пра́здника, ектени́й и отпу́ст. И оглаше́ние, и час 1-й в притво́ре, и отпу́ст. </style>
				</p>
				<p>
					<style>При часе́ же 2-м дне исхо́дим с лити́ею вне монастыря́, я́коже указа́ся на ряду́, и, возвра́щшеся, пое́м часы́.</style>
				</p>
				<p>
					<style>На часе́х тропа́рь пра́здника. </style>Сла́ва: О́бщее воскресе́ние: 
					<style>И </style>ны́не,
					<style> Богоро́дичен часо́в. По</style> О́тче наш: 
					<style>кондаки́ пременя́ем.</style>
				</p>
				<p>
					<style>На Литурги́и:</style> Блаже́нны пра́здника, 
					<style>Пе́снь 3-я, на 4, и Ва́ий, Пе́снь 6-я, на 4. По вхо́де глаго́лем Стих: </style>Благовести́те де́нь от дне спасе́ние Бо́га на́шего. 
					<style>Тропа́рь пра́здника и Ва́ий:</style> О́бщее воскресе́ние: Сла́ва, 
					<style>конда́к Ва́ий</style>: На престо́ле на небеси́: 
					<style>И </style>ны́не, 
					<style>пра́здника:</style> Взбра́нной
					<style>: Та́же проки́мен Ва́ий, и пра́здника. Апо́стол, аллилуия, Ева́нгелие и прича́стен пра́здника, и Ва́ий. На Литурги́и за</style> Досто́йно: 
					<style>ирмо́с Ва́ий:</style> Бог Госпо́дь, и яви́ся нам: 
					<style>А́ще же храм Благове́щения Богоро́дицы, пое́м за</style> Досто́йно: 
					<style>Ирмо́с:</style> Я́ко одушевле́нному:
				</p>
				<p>* * *</p>
				<p>
					<style>А́ще случи́тся Благове́щение Пресвяты́я Богоро́дицы в Вели́кий Понеде́льник.</style>
				</p>
				<p>
					<style>В неде́лю Ва́ий, на ма́лой вече́рне, на</style> Го́споди, воззва́х: 
					<style>стихи́ры пра́здника, на 4. </style>Сла́ва, и ны́не, пра́здника. 
					<style>На стихо́вне стихи́ры пра́здника, вели́кия вече́рни. </style>Сла́ва, и ны́не, 
					<style>пра́здника, и тропа́рь пра́здника. Ектения́ и отпу́ст.</style>
				</p>
				<p>
					<style>На вели́цей вече́рни, пое́м </style>Блаже́н муж: 
					<style>1-й антифо́н. На</style> Го́споди, воззва́х: 
					<style>стихи́ры пра́здника, на 6 и Ва́ий на 4. Сла́ва, Ва́ий, глас 6: </style>Име́яй престо́л не́бо: 
					<style>И</style> ны́не, 
					<style>пра́здника:</style> По́слан бы́сть: 
					<style>Вход. Проки́мен дне, чте́ния пра́здника 3. На лити́и стихи́ры пра́здника. </style>Сла́ва, и ны́не, 
					<style>пра́здника:</style> Благовеству́ет Гаврии́л: 
					<style>На стихо́вне стихи́ры дне самогла́сны с припе́вы их. </style>Сла́ва
					<style>, Ва́ий:</style> От ветвей и ва́ий: 
					<style>И </style>ны́не, 
					<style>пра́здника. На благослове́нии хле́бов тропа́рь пра́здника, три́жды, и чте́ние пра́здника.</style>
				</p>
				<p>
					<style>На у́трени, на </style>Бог Госпо́дь: 
					<style>тропа́рь пра́здника три́жды. По 1-й кафизме, и по 2-й, седа́льны дне и чте́ние дне. По 3-й кафизме ектения́ ма́лая. Седа́льны пра́здника о́ба и чте́ние пра́здника. Полиеле́й, и седа́льны, и чте́ние пра́здника. Степе́нна, 1-й антифо́н 4-го гла́са. Проки́мен: </style>Благовести́те де́нь от дне: Вся́кое дыха́ние: 
					<style>Ева́нгелие пра́здника. Псало́м 50. Стихи́ра пра́здника. (Ева́нгелие же дне оставля́ется, а́ще случи́тся Благове́щение в ки́йлибо де́нь сея́ седми́цы.) Кано́н пра́здника, со ирмосо́м на 6, и трипе́снец на 8. Катава́сия Трио́ди, ирмо́с о́ба ли́ка вку́пе. А иде́же не́сть трипе́снца, пое́м кано́н пра́здника, со ирмосо́м на 14. Катава́сия пра́здника. По 3-й пе́сни конда́к дне, и и́кос, и седа́лен пра́здника, и чте́ние пра́здника. По 6-й пе́сни конда́к пра́здника и и́кос. Про́лог, и синакса́рий. На 9-й пе́сни</style> Честне́йшую: 
					<style>не пое́м, но пое́м припе́в пра́здника:</style> Благовеству́й, земле́: 
					<style>Та́же ирмо́с пра́здника:</style> Я́ко одушевле́нному: 
					<style>К трипе́снца тропаре́м припе́в:</style> Сла́ва Тебе́, Бо́же, наш, сла́ва Тебе́. 
					<style>Та́же, пое́м ирмо́с Трио́ди, пото́м припе́в пра́здника и Ирмо́с:</style> Я́ко одушевле́нному: 
					<style>Свети́лен пра́здника.</style> Сла́ва, 
					<style>дне. И</style> ны́не, 
					<style>пра́здника. На хвали́тех стихи́ры пра́здника, на 4.</style> Сла́ва, 
					<style>пра́здника,</style> Е́же от ве́ка: И ны́не, дне: Изсо́хшия смоко́вницы: 
					<style>Та́же предстоя́тель или́ чтец глаго́лет:</style> Сла́ва Тебе́, показа́вшему нам свет. 
					<style>Ектения́:</style> Испо́лним у́треннюю: 
					<style>На стихо́вне стихи́ры самогла́сны дне, глас 1:</style> Гряды́й Госпо́дь: 
					<style>Припе́в:</style> Испо́лнихомся: Дости́гши ве́рнии: 
					<style>Припе́в:</style> Во <style>вся</style> дни на́ша возвесели́хомся,/ за дни, в ня́же смири́л ны еси́: Го́споди, гряды́й к страда́нию: 
					<style>Припе́в:</style> И при́зри на рабы́ Твоя́: Го́споди к та́инству: 
					<style>Припе́в:</style> И бу́ди све́тлость: Го́споди, соверше́ннейшая: Сла́ва, 
					<style>глас 8:</style> Втору́ю Е́ву: 
					<style>И</style> ны́не, 
					<style>пра́здника:</style> Да веселя́тся небеса́: 
					<style>Та́же:</style> Бла́го е́сть испове́датися: 
					<style>еди́ножды. По трисвято́м, тропа́рь пра́здника, ектения́, и покло́ны 3 вели́кия. Посе́м: </style>Прииди́те, поклони́мся, 
					<style>три́жды: и час 1-й. Тропа́рь пра́здника. И </style>ны́не, 
					<style>Богоро́дичен:</style>Что Тя нарече́м: 
					<style>По трисвято́м, конда́к пра́здника, и в коне́ц три вели́кия покло́ны. Та́кже:</style> Христе́, Све́те и́стинный: 
					<style>и отпу́ст.</style>
				</p>
				<p>
					<style>При часе́ же 3-м дне твори́м лити́ю вне монастыря́, возвра́щшеся же, пое́м 3-й час, и 6-й, с кафизмами, и со чте́нием. И чтем Тетроевангелие. Глаго́лется же в них тропа́рь пра́здника. Кондаки́ глаго́лем дне и пра́здника, пременя́юще. И на коне́ц коего́ждо часа́, по 3 покло́ны вели́кия. Та́кожде пое́м и 9-й час иБлаже́нны про́сто без пе́ния. И</style> Помяни́ нас, Го́споди: 
					<style>и про́чая. По</style> О́тче наш: 
					<style>конда́к дне. </style>Сла́ва, и ны́не, 
					<style>пра́здника. </style>Го́споди поми́луй, 
					<style>40. </style>Сла́ва, и ны́не, Честне́йшую: 
					<style>и покло́ны 3 вели́кия. И а́бие начина́ем вече́рню без покло́нов и без кафизмы. На </style>Го́споди, воззва́х: 
					<style>стихи́ры самогла́сны дне 5 и пра́здника 5. </style>Сла́ва, 
					<style>дне:</style> Изсо́хшия смоко́вницы: 
					<style>И</style> ны́не, 
					<style>пра́здника: </style>По́слан бы́сть: 
					<style>Вход со Ева́нгелием.</style> Све́те ти́хий: 
					<style>Проки́мен, и чте́ния дне, и пра́здника, 2. Та́же ектения́ ма́лая и трисвято́е. Проки́мен, Апо́стол и аллилуия пра́здника. Ева́нгелие пра́здника и дне. И про́чая Литурги́я Златоу́стаго. Прича́стен пра́здника.</style>
				</p>
				<p>
					<style>А иде́же, вели́кия ра́ди ну́жды, не бу́дет Литурги́и:</style>
				</p>
				<p>
					<style>На</style> Го́споди, воззва́х: 
					<style>стихи́ры на 10: и пое́м дне 3, глас 1, повторяйте пе́рвыя две, и пра́здника, 5.</style> Сла́ва, 
					<style>дне, глас 8:</style> Втору́ю Е́ву: 
					<style>И</style> ны́не, 
					<style>пра́здника. Вход со Ева́нгелием.</style> Све́те ти́хий: 
					<style>Проки́мен, и чте́ния дне, и пра́здника, 2. Та́же, проки́мен, Апо́стол, аллилуия и Ева́нгелие пра́здника, и дне.</style> Сподо́би, Го́споди: 
					<style>ектения́:</style> Испо́лним вече́рнюю: 
					<style>На стихо́вне дне, глас 5: </style>Го́споди, соверше́ннейшая му́дрствовати: 
					<style>два́жды, с припе́вы дневны́ми. И други́й стих, глас 8:</style> Изсо́хшия смоко́вницы: Сла́ва, 
					<style>глас 5:</style> Го́споди, гряды́й ко страда́нию: 
					<style>И </style>ны́не, пра́здника. Ны́не отпуща́еши
					<style>: тропа́рь пра́здника. Ектени́й и отпу́ст. Си́це пое́м и в про́чия дни стра́стный неде́ли. На трапе́зе разреше́ние на еле́й и вино́ то́чию. На повече́рии покло́нов не́сть. То́чию по</style> Сла́ва в Вы́шних: 
					<style>3 покло́ны. На трисвято́м 3 покло́ны, в коне́ц 3 покло́ны вели́кия, 12 ма́лых. На коне́чном трисвято́м 3 покло́ны. Пое́м же трипе́снец кир Андре́я.</style>
				</p>
				<p>* * *</p>
				<p>
					<style>О то́мже пра́зднице, а́ще случи́тся в Вели́кий Вто́рник: </style>
				</p>
				<p>
					<style>В понеде́льник ве́чера кафизмы не глаго́лем. На</style> Го́споди, воззва́х: 
					<style>стихи́ры самогла́сны дне, 5, и пра́здника, 5.</style> Сла́ва, дне: Втору́ю Е́ву: 
					<style>И </style>ны́не, 
					<style>пра́здника:</style> По́слан бы́сть: 
					<style>Вход со Ева́нгелием.</style> Све́те ти́хий: 
					<style>Проки́мен, и чте́ния дне, и пра́здника, 3.</style> Да испра́вится моли́тва моя́: 
					<style>и покло́ны 3. Ева́нгелие дне, и про́чее преждесвяще́нных. На трапе́зе же пие́м вино́.</style>
				</p>
				<p>
					<style>При часе́ же пе́рвом но́щи ударя́ет в вели́кий, и во вся тя́жкая. И собра́вшеся во храм, пое́м повече́рие вели́кое. </style>С на́ми Бог: 
					<style>пое́м на о́ба ли́ка, с пе́нием. Иере́й в нача́ле кади́т по обы́чаю. И по </style>Сла́ва в Вы́шних: 
					<style>исхожде́ние в притво́р. И пое́м на лити́и стихи́ры самогла́сны пра́здника. </style>Сла́ва, и ны́не, 
					<style>пра́здника:</style> Благовеству́ет Гаврии́л: 
					<style>На стихо́вне стихи́ры самогла́сны пра́здника 3, с припе́вы их. </style>Сла́ва, и ны́не: Дне́сь ра́дость: 
					<style>На благослове́нии хле́бов тропа́рь пра́здника, три́жды. И чте́ние пра́здника.</style>
				</p>
				<p>
					<style>На у́трени, на</style> Бог Госпо́дь: 
					<style>тропа́рь пра́здника, три́жды. По обою́ кафизмах, седа́льны Трио́ди и чте́ние дне. По 3-й кафизме ектения́ ма́лая, и седа́льны пра́здника, и чте́ние. Полиеле́й, и седа́лен пра́здника, и чте́ние пра́здника. Степе́нна, 1-й антифо́н 4-го гла́са. Проки́мен. </style>Вся́кое дыха́ние: 
					<style>Ева́нгелие пра́здника. Псало́м 50. Стихи́ра пра́здника. Кано́н пра́здника со ирмосо́м на 14. Катава́сия, пра́здника, ирмо́с о́ба ли́ка вку́пе. А иде́же двоепе́снец Трио́ди, пое́м кано́н пра́здника со ирмосо́м на 6, двоепе́снец, на 8. Последи́ ирмо́с Трио́ди, о́ба ли́ка вку́пе. По 3-й пе́сни, конда́к дне, и и́кос, и седа́лен пра́здника, и чте́ние пра́здника. По 6-й пе́сни, конда́к пра́здника, и и́кос, и чтем про́лог. На 9-й пе́сни,</style> Честне́йшую: 
					<style>не пое́м, но пое́м припе́в и ирмо́с пра́здника, я́коже указа́ся в Вели́кий Понеде́льник. Свети́лен пра́здника.</style> Сла́ва, 
					<style>дне. И</style> ны́не, 
					<style>пра́здника. На хвали́тех стихи́ры подо́бны пра́здника, на 4,</style> Сла́ва, 
					<style>дне:</style> Душе́вною ле́ностию: 
					<style>И </style>ны́не, 
					<style>пра́здника:</style> Е́же от ве́ка та́инство: 
					<style>На стихо́вне самогла́сны дне, с припе́вы их, я́ко предписа́ся в понеде́льник:</style> Испо́лнихомся зау́тра: Сла́ва, 
					<style>пра́здника:</style> Да веселя́тся небеса́: 
					<style>И</style> ны́не, 
					<style>дне, глас 6:</style> Егда́ прии́деши во сла́ве: 
					<style>тропа́рь пра́здника, ектения́ и покло́ны 3 великии. Та́же:</style> Прииди́те, поклони́мся: 
					<style>три́жды, час 1-й. В конце́ того́, 3 великии покло́ны. И моли́тва:</style> Христе́, Све́те и́стинный: 
					<style>и отпу́ст. При часе́ же 3-м дне, твори́м лити́ю вне монастыря́, и возвра́щшеся пое́м часы́ с кафизмами, и чте́тся Тетроевангелие, глаго́лем на часе́х тропа́рь пра́здника. И чте́ние пра́здника. Кондаки́ глаго́лем дне и пра́здника, пременя́юще. И на коне́ц коего́ждо часа́ по 3 покло́ны вели́кия. И час 9-й без кафизмы. Блаже́нны ско́ро без пе́ния, и</style> Помяни́ нас, Го́споди: 
					<style>и про́чее, я́коже предписа́ся. По</style> О́тче наш: 
					<style>конда́к пра́здника.</style> Го́споди поми́луй, 
					<style>40. </style>Сла́ва, и ны́не, Честне́йшую: 
					<style>и покло́ны 3 вели́кия. И а́бие начина́ем вече́рню: </style>Прииди́те, поклони́мся: 
					<style>три́жды и пое́м вече́рню без кафизмы и без покло́нов. На</style> Го́споди, воззва́х: 
					<style>стихи́ры самогла́сны дне, 5, и пра́здника, 5.</style> Сла́ва, дне. 
					<style>И </style>ны́не, 
					<style>пра́здника. Вход со Ева́нгелием. Проки́мен, и чте́ния дне, и пра́здника 2, ектения́ ма́лая и возгла́с трисвята́го. Проки́мен, Апо́стол и аллилуия пра́здника. Ева́нгелие пра́здника и дне. И про́чая Литурги́я Златоу́стаго. Прича́стен пра́здника. На трапе́зе разреша́ем на еле́й и вино́ то́чию.</style>
				</p>
				<p>
					<style>Повече́рие же пое́м ма́лое, без покло́нов, пое́м же и трипе́снец на нем кир Андре́я Кри́тскаго.</style>
				</p>
				<p>* * *</p>
				<p>
					<style>О то́мже пра́зднике, а́ще случи́тся в Сре́ду Вели́кую.</style>
				</p>
				<p>
					<style>Во вто́рник ве́чера пое́м вече́рню без кафизмы и без покло́нов. На</style> Го́споди, воззва́х: 
					<style>стихи́ры самогла́сны дне 5 и пра́здника 5.</style> Сла́ва, 
					<style>дне, глас 7:</style> Се тебе́ тала́нт: 
					<style>И </style>ны́не, 
					<style>пра́здника. Вход со Ева́нгелием. Проки́мен, и чте́ния дне, и пра́здника, 3.</style> Да испра́вится моли́тва моя́: 
					<style>и покло́ны 3. Ева́нгелие дне, и про́чая Литурги́я преждесвяще́нных. На трапе́зе же варе́ние без еле́я, вино́ же пие́м. При часе́ же пе́рвом но́щи ударя́ет в вели́кий кампа́н, и во вся тя́жкая. И пое́м повече́рие вели́кое.</style> С на́ми Бог: 
					<style>на о́ба ли́ка, иере́й же кади́т в нача́ле по обы́чаю. И по</style> Сла́ва в Вы́шних: 
					<style>исхожде́ние в притво́р, и пое́м на лити́и стихи́ры пра́здника.</style>Сла́ва, и ны́не, 
					<style>пра́здника. На стихо́вне стихи́ры, и </style>Сла́ва, и ны́не, 
					<style>пра́здника. На благослове́нии хле́бов, тропа́рь пра́здника, три́жды, и чте́ние пра́здника.</style>
				</p>
				<p>
					<style>На у́трени, на</style> Бог Госпо́дь: 
					<style>тропа́рь пра́здника, три́жды. И по обе́их кафизмах, седа́льны Трио́ди и чте́ние дне. По 3-й кафизме, ектения́, и седа́льны пра́здника о́ба и чте́ние пра́здника. Полиеле́й, и Седа́лен, и чте́ние пра́здника. Степе́нна 1-й антифо́н 4-го гла́са. Проки́мен:</style> Вся́кое дыха́ние: 
					<style>Ева́нгелие пра́здника, псало́м 50. Стихи́ра пра́здника. Кано́н пра́здника со ирмосо́м на 14. Катава́сия пра́здника, ирмо́с о́ба ли́ка вку́пе. А иде́же трипе́снец, пое́м кано́н пра́здника, со ирмосо́м на 6 и трипе́снца, на 8. Катава́сия, ирмо́с Трио́ди. По 3-й пе́сни, конда́к дне, и и́кос, и седа́лен пра́здника, и чте́ние пра́здника. По 6-й пе́сни конда́к пра́здника и и́кос. На 9-й пе́сни, </style>Честне́йшую: 
					<style>не пое́м, но пое́м припе́вы пра́здника, я́коже предуказа́ся. Свети́лен пра́здника.</style> Сла́ва, 
					<style>дне. И</style> ны́не, 
					<style>пра́здника. На хвали́тех стихи́ры пра́здника, на 4.</style> Сла́ва, 
					<style>дне, глас 6:</style> Дне́сь Христо́с прихо́дит: 
					<style>И </style>ны́не, 
					<style>пра́здника, глас 2:</style> Е́же от ве́ка та́инство: 
					<style>На стихо́вне дне, с припе́вы их, я́ко предписа́ся в Вели́кий Понеде́льник. </style>Сла́ва, 
					<style>пра́здника, глас 8:</style> Да веселя́тся небеса́: 
					<style>И </style>ны́не, 
					<style>дне, глас тоиже:</style> Го́споди, я́же во мно́гая грехи́: 
					<style>и про́чее по преждепи́санному. При часе́ же 3-м дне, твори́м исхожде́ние вне монастыря́, и, возвра́щшеся, пое́м часы́ с кафизмами, и чте́тся Тетроевангелие. И про́чее часо́в, и Литурги́и, я́коже предписа́ся в Понеде́льник и Вто́рник сея́ седми́цы. В коне́ц же часо́в быва́ет во оби́тели проще́ние по-обы́чаю. Повече́рие же пое́м по предпи́санному и трипе́снец кир Андре́я Кри́тскаго.</style>
				</p>
				<p>* * *</p>
				<p>
					<style>О то́мже пра́зднице, а́ще случи́тся в Вели́кий Четверто́к.  </style>
				</p>
				<p>
					<style>В Сре́ду Вели́кую ве́чера пое́м вече́рню без кафизмы. На</style> Го́споди, воззва́х: 
					<style>стихи́ры самогла́сны дне 5 и пра́здника 5. </style>Сла́ва, 
					<style>дне. И</style> ны́не, 
					<style>пра́здника. Вход с Ева́нгелием. Проки́мен, и чте́ния дне, и пра́здника, 3. </style>Да испра́вится моли́тва моя́: 
					<style>и покло́ны 3. Ева́нгелие дне и про́чее преждесвяще́нных. На трапе́зе же пие́м вино́. При часе́ же Зри пе́рвом но́щи ударя́ет в вели́кий и во вся тя́жкая и, собра́вшеся во храм, пое́м повече́рие вели́кое, иере́й же кади́т по обы́чаю. И по</style> Сла́ва в Вы́шних; 
					<style>исхожде́ние в притво́р и пое́м на лити́и, самогла́сны стихи́ры. </style>Сла́ва, и ны́не, 
					<style>пра́здника. На стихо́вне стихи́ры и </style>Сла́ва, и ны́не, 
					<style>пра́здника. На благослове́нии хле́бов тропа́рь пра́здника, три́жды. И чте́ние пра́здника.</style>
				</p>
				<p>
					<style>На у́трени на</style> Бог Госпо́дь: 
					<style>тропа́рь пра́здника, два́жды.</style> Сла́ва, и ны́не: Егда́ сла́внии ученицы́: 
					<style>Та́же полиеле́й, и Седа́лен, и чте́ние пра́здника. Степе́нна, 1-й антифо́н 4-го гла́са. Проки́мен.</style> Вся́кое дыха́ние: 
					<style>и Ева́нгелие пра́здника. Псало́м 50. Стихи́ра пра́здника. Кано́н пра́здника со ирмосо́м на 8, ирмо́с по два́жды и дне, со ирмосо́м на 8. Катава́сия, ирмо́с дне, о́ба ли́ка вку́пе. По 3-й пе́сни, конда́к дне, и и́кос, и седа́лен дне. </style>Сла́ва, и ны́не, 
					<style>пра́здника. И чте́ние пра́здника. По 6-й пе́сни, конда́к пра́здника, и и́кос, и про́лог, и синакса́рий. На 9-й пе́сни</style> Честне́йшую: 
					<style>не пое́м, но пое́м припе́вы пра́здника, я́коже предуказа́ся. Последи́ Ирмо́с:</style> Стра́нствия Влады́чня: 
					<style>Та́же припе́в пра́здника, и ирмо́с. Свети́лен, пра́здника. </style>Сла́ва, 
					<style>дне. И</style> ны́не
					<style>, пра́здника. На хвали́тех стихи́ры пра́здника, на 4.</style> Сла́ва, 
					<style>пра́здника. И</style> ны́не, 
					<style>дне. Посе́м,</style> Сла́ва в Вы́шних: 
					<style>и ектения́. Та́же, на стихо́вне, стихи́ры дне, с припе́вы их.</style> Сла́ва, 
					<style>дне. И</style> ны́не, 
					<style>пра́здника. По</style> Бла́го е́сть: 
					<style>и по</style> О́тче наш: 
					<style>тропа́рь дне. </style>Сла́ва, и ны́не, 
					<style>пра́здника. И ектения́:</style> Поми́луй нас, Бо́же: Та́же Прииди́те, поклони́мся, 
					<style>три́жды, и час 1-й, на не́мже тропа́рь, и паремия дне, и оглаше́ние пра́здника, и отпу́ст. При часе́ же 5-м дне, быва́ет исхожде́ние вне монастыря́, и, ввозвращшеся, пое́м часы́ в притво́ре, 3-й, 6-й и 9-й, на ни́хже глаго́лем тропа́рь пра́здника.</style> Сла́ва, 
					<style>дне. И</style> ны́не, 
					<style>Богоро́дичен часо́в. По</style> О́тче наш: 
					<style>кондаки́ пременя́ем.</style> Помяни́ нас, Го́споди: 
					<style>и про́чая.</style> Лик небе́сный: 
					<style>По </style>О́тче наш: 
					<style>конда́к пра́здника.</style> Го́споди, поми́луй, 
					<style>40. И моли́тва:</style> Всесвята́я Тро́ице: 
					<style>и отпу́ст.</style> Благословлю́ Го́спода на вся́кое вре́мя: 
					<style>не глаго́лем.</style>
				</p>
				<p>
					<style>Ве́чер же зна́менает в вели́кий, и во вся тя́жкая, во 8 час дне, и пое́м вече́рню.</style>
				</p>
				<p>
					<style>На</style> Го́споди, воззва́х: 
					<style>стихи́ры самогла́сны дне, 5, и пра́здника, 5.</style> Сла́ва, 
					<style>дне. И</style> ны́не, 
					<style>пра́здника. Вход со Ева́нгелием.</style> Све́те ти́хий: 
					<style>и чте́ние дне, и пра́здника, 2. Ектения́ ма́лая, та́же трисвято́е. Проки́мен дне и пра́здника. Апо́стол дне и пра́здника. И про́чая, Литурги́я Вели́каго Васи́лия. Вме́сто</style> Досто́йно: 
					<style>Ирмо́с:</style> Стра́нствия Влады́чня: 
					<style>Во храме же Благовещения Пресвятыя Богородицы, ирмо́с:</style> Я́ко одушевле́нному: 
					<style>Вме́сто же</style> Херуви́мския пе́сни, 
					<style>пое́м тропа́рь, глас 6:</style> Ве́чери Твое́й та́йныя: 
					<style>три́жды. То́йже пое́м и в прича́стна ме́сто, еди́ножды. Егда́ же причаща́ются бра́тия, и пое́м вме́сто</style> Те́ло Христо́во: 
					<style>то́йже:</style> Ве́чери Твоея́: 
					<style>и вме́сто:</style> Да испо́лнятся: 
					<style>еди́ножды, со аллилуиями. На трапе́зе же не разреша́ем на ры́бы, но то́чию на еле́й и вино́.</style>
				</p>
				<p>* * *</p>
				<p>
					<style>О то́мже пра́зднице, а́ще случи́тся в Вели́кий Пято́к.</style>
				</p>
				<p>
					<style>В Четверто́к ве́чера, на</style> Го́споди, воззва́х: 
					<style>стихи́ры дне, 5, и пра́здника, 5.</style> Сла́ва, 
					<style>дне:</style> Рожде́ние ехи́дново: 
					<style>И </style>ны́не
					<style>, пра́здника:</style> По́слан бы́сть: 
					<style>Вход со Ева́нгелием. Проки́мен, и чте́ние дне, и пра́здника, 3. Ектения́ ма́лая, и возгла́с, и трисвято́е. Проки́мен, Апо́стол, аллилуия и Ева́нгелие дне, и про́чее Боже́ственный Литурги́и Вели́каго Васи́лия, я́коже пре́жде изъяви́ся. На трапе́зе же разреша́ем на еле́й и вино́. Повече́рие пое́м ма́лое с трипе́снцем. По трисвято́м конда́к дне. </style>Сла́ва, и ны́не, 
					<style>пра́здника.</style>
				</p>
				<p>
					<style>При часе́ же пе́рвом но́щи ударя́ет в вели́кий, и во вся тя́жкая, и начина́ем у́треню. На </style>Бог Госпо́дь: 
					<style>тропа́рь пра́здника, два́жды. </style>Сла́ва, и ны́не, 
					<style>дне:</style> Егда́ сла́внии ученицы́: 
					<style>Посем ектения малая. И а́бие диа́кон или́ иере́й глаго́лет:</style> И о сподо́битися нам слы́шания свята́го Ева́нгелия: 
					<style>и чтет Ева́нгелие 1-е настоя́тель, и пото́м антифо́ны. И Ева́нгелия святы́х страсте́й, по чи́ну их. И по чте́нии 7-го Ева́нгелия, чте́ние дне. Посе́м, степе́нна, 1-й антифо́н 4-го гла́са. Проки́мен пра́здника.</style> Вся́кое дыха́ние: 
					<style>Ева́нгелие пра́здника, и а́бие Ева́нгелие святы́х страсте́й осмо́е. Псало́м 50. Стихи́ра пра́здника. Та́же моли́тва:</style> Спаси́, Бо́же, лю́ди Твоя́: 
					<style>и мы:</style> Го́споди, поми́луй, 
					<style>12. Кано́н пра́здника, со ирмосо́м на 14. Катава́сия пра́здника, о́ба ли́ка вку́пе. А иде́же трипе́снец, пое́м кано́н пра́здника со ирмосо́м на 6, ирмо́с два́жды и трипе́снец на 8. Катава́сия, ирмо́с Трио́ди, о́ба ли́ка вку́пе. По 3-й пе́сни конда́к дне и и́кос. </style>Сла́ва, и ны́не, 
					<style>седа́лен пра́здника и чте́ние пра́здника. По 6-й пе́сни конда́к пра́здника, и и́кос, и синакса́рий. На 9-й пе́сни,</style> Честне́йшую: 
					<style>не пое́м, но пое́м припе́в пра́здника. Свети́лен пра́здника. </style>Сла́ва, 
					<style>дне. И </style>ны́не, 
					<style>пра́здника. Та́же, Ева́нгелие 9-е. На хвали́тех стихи́ры самогла́сны дне.</style> Сла́ва, 
					<style>дне. И</style> ны́не, 
					<style>пра́здника. Та́же, Ева́нгелие 10-е. Посе́м,</style> Сла́ва в Вы́шних: 
					<style>ектения́: </style>Испо́лним у́треннюю моли́тву: 
					<style>и возгла́с. Посе́м Ева́нгелие 11-е. Та́же, на стихо́вне стихи́ры пра́здника</style>. Сла́ва, 
					<style>дне. И</style> ны́не, 
					<style>пра́здника. Та́же Ева́нгелие 12-е. Посе́м:</style> Бла́го е́сть испове́датися Го́сподеви: 
					<style>И по</style> О́тче наш: 
					<style>тропа́рь, глас 4:</style> Искупи́л ны еси́: Сла́ва, и ны́не, 
					<style>пра́здника. Ектения́:</style> Поми́луй нас, Бо́же: 
					<style>иере́й:</style> Прему́дрость. 
					<style>И отпу́ст. И час 1-й пое́м, я́коже указа́ся в Вели́кий Пято́к, глаго́лем же на нем тропа́рь пра́здника, и дне, и конда́к пра́здника.</style>
				</p>
				<p>
					<style>При часе́ же 5-м дне твори́м исхожде́ние вне оби́тели и, возвра́щшеся, пое́м 3-й час, и 6-й, и 9-й, с тропари́ и паремии́, с Апо́столы, и Ева́нгелии, и чте́ниями, и с про́чею слу́жбою их. Глаго́лются же в них тропари́ часо́в Вели́каго Пятка́, е́же е́сть дне, и пра́здника, конда́к дне, и пра́здника. И про́чая, я́коже в Вели́кий Пято́к указа́ся. Псало́м же 33-й зде оставля́ем, и глаго́лем его́ на Литурги́и. При часе́ же 8-м дне зна́менает в вели́кий и во вся тя́жкая, начина́ем вече́рню, и твори́т иере́й проскоми́дию. На</style> Го́споди, воззва́х: 
					<style>пое́м стихи́ры дне, 6 и пра́здника, 4.</style> Сла́ва, 
					<style>дне:</style> О ка́ко законопресту́пный собо́р: 
					<style>И </style>ны́не, 
					<style>пра́здника:</style> По́слан бы́сть: 
					<style>Вход со Ева́нгелием. </style>Све́те ти́хий: 
					<style>Проки́мен, и чте́ние дне, и пра́здника, 2. Та́же ектения́ ма́лая, и трисвято́е. Проки́мен, Апо́стол, аллилуия и Ева́нгелие, пре́жде пра́здника, и дне. Прича́стен пра́здника. Соверша́ется же Боже́ственная Литурги́я Златоу́стаго. Вме́сто</style> Досто́йно: 
					<style>пое́м ирмо́с пра́здника:</style> Я́ко одушевле́нному: 
					<style>На трапе́зе же яди́м сухояде́ние и пие́м вино́.</style>
				</p>
				<p>* * *</p>
				<p>
					<style>О то́мже пра́зднице, а́ще случи́тся в Вели́кую Суббо́ту. </style>
				</p>
				<p>
					<style>В Пято́к ве́чера при часе́ 10-м дне зна́менает в вели́кий и во вся тя́жкая, и пое́м вече́рню. На</style> Го́споди, воззва́х: 
					<style>стихи́ры самогла́сны дне, на 6, и пра́здника на 4.</style> Сла́ва, 
					<style>дне: И</style> ны́не, пра́здника. 
					<style>Вход со Ева́нгелием. </style>Све́те ти́хий: 
					<style>Проки́мен, и чте́ние дне, и пра́здника, 5. Та́же, проки́мен, Апо́стол, аллилуия и Ева́нгелие дне. Посе́м ектения́:</style> Рцем вси: 
					<style>та́же:</style> Сподо́би, Го́споди, в ве́чер сей: Испо́лним вече́рнюю моли́тву: 
					<style>На стихо́вне стихи́ры дне, с припе́вы их.</style> Сла́ва, 
					<style>пра́здника. И</style> ны́не, 
					<style>дне. Та́же,</style> Ны́не отпуща́еши: 
					<style>По трисвято́м, тропа́рь пра́здника.</style> Сла́ва, и ны́не: Благообра́зный Ио́сиф: 
					<style>Иере́й:</style> Прему́дрость, и отпу́ст. 
					<style>Повече́рие пое́м в ке́ллии. Конда́к дне. </style>Сла́ва, и ны́не, 
					<style>пра́здника.</style>
				</p>
				<p>
					<style>При часе́ же 1-м но́щи зна́менает в вели́кий и во вся тя́жкая, и пое́м у́треню. На</style> Бог Госпо́дь: 
					<style>тропа́рь дне, глас 2:</style> Благообра́зный Ио́сиф: 
					<style>еди́ножды. Егда́ снизше́л еси́ к сме́рти: еди́ножды.</style> Сла́ва: Мироно́сицам жена́м: 
					<style>И</style> ны́не, 
					<style>пра́здника:</style> Дне́сь спасе́ния на́шего: 
					<style>Та́же пое́м непоро́чны на глас 5-й. Кади́т иере́й на 1-й</style> Сла́ве, 
					<style>та́кожде и на 2-й и на 3-й, я́ко обы́чай. По сконча́нии непоро́чных, пое́м тропари́ воскре́сны:</style> А́нгельский собо́р: 
					<style>и про́чая. Та́же ектения́ ма́лая, и седа́лен дне, та́же полиеле́й, и седа́лен пра́здника, и чте́ние пра́здника. Степе́нна, 1-й антифо́н 4-го гла́са. Проки́мен пра́здника.</style> Вся́кое дыха́ние: 
					<style>Ева́нгелие пра́здника. Псало́м 50. Стихи́ра пра́здника. Кано́н пра́здника, со ирмосо́м на 8, ирмо́с два́жды и дне, со ирмосо́м на 8. Катава́сия, ирмо́с дне, о́ба ли́ка вку́пе. По 3-й пе́сни конда́к дне, и и́кос, и седа́лен дне. </style>Сла́ва, и ны́не, 
					<style>пра́здника и чте́ние пра́здника. По 6-й пе́сни конда́к пра́здника и и́кос. Про́лог и синакса́рий. На 9-й пе́сни,</style> Честне́йшую: 
					<style>не пое́м, но пое́м припе́вы пра́здника, я́коже указа́ся, последи́ ирмо́с дне:</style> Не рыда́й Мене́, Ма́ти: 
					<style>Та́же припе́в пра́здника и ирмо́с. </style>Свят Госпо́дь Бог наш: 
					<style>на глас 2. Свети́лен пра́здника, два́жды. На хвали́тех, стихи́ры самогла́сны дне 3, и пра́здника подо́бны 3. Та́же, самогла́сен пра́здника, глас 8:</style> Да веселя́тся небеса́: 
					<style>с припе́вом:</style> Благовести́те де́нь от дне: Сла́ва, 
					<style>дне. И</style> ны́не: Преблагослове́нна еси́: 
					<style>Славосло́вие вели́кое. И быва́ет вход, я́коже пи́сан в Трио́ди. Посе́м проки́мен и паремия дне. Проки́мен, Апо́стол, аллил́уия и Ева́нгелие дне. Ектения́ и отпу́ст. И час 1-й пое́м в притво́ре, про́чий же часы́ пою́тся во свое́ вре́мя. На часе́х тропа́рь пра́здника и дне кондаки́ глаго́лем, пременя́юще. Блаже́нны ско́ро без пе́ния.</style> Помяни́ нас, Го́споди: 
					<style>и про́чая. По</style> О́тче наш: 
					<style>конда́к дне. </style>Сла́ва, 
					<style>и</style> ны́не, 
					<style>конда́к пра́здника.</style> Го́споди поми́луй, 
					<style>40. И моли́тва, Всесвята́я Тро́ице: и отпу́ст. </style>
				</p>
				<p>
					<style>Во святу́ю и Вели́кую Суббо́ту ве́чера о часе́ 10-м дне, зна́менает в вели́кое и во вся тя́жкая.</style>
				</p>
				<p>
					<style>И собра́вшеся во храм, и благослови́вшу иере́ю, пое́м вече́рню по обы́чаю без кафизмы. На</style> Го́споди, воззва́х: 
					<style>пое́м стихи́ры воскре́сны 3, глас 1:</style> Вече́рния на́ша моли́твы: 
					<style>и Вели́кия Суббо́ты, самогла́сны 3, глас 8 и пра́здника, на 4.</style> Сла́ва, 
					<style>дне, глас 6:</style> Дне́шний де́нь та́йно: 
					<style>И </style>ны́не, 
					<style>пра́здника:</style> По́слан бы́сть: 
					<style>Вход со Ева́нгелием.</style> Све́те ти́хий: 
					<style>Проки́мна не глаго́лем, но а́бие иере́й глаго́лет: </style>Прему́дрость. 
					<style>И чте́ния дне, по чи́ну их. По сконча́нии же чте́ния ектения́ ма́лая и возгла́с, и пое́м вме́сто трисвята́го:</style> Ели́цы во Христа́ крести́стеся: 
					<style>аллилуия. Проки́мен дне, и пра́здника. Апо́стол дне, и пра́здника. Вме́сто же</style> Херуви́мский пе́сни 
					<style>пое́тся:</style> Да молчи́т вся́кая пло́ть: 
					<style>и по ряду́ Боже́ственная Литурги́я Вели́каго Васи́лия. Вме́сто</style> Досто́йно: 
					<style>пое́м Ирмо́с:</style> Не рыда́й Мене́, Ма́ти: 
					<style>В хра́ме же Благове́щения Богоро́дицы, пое́м Ирмо́с:</style> Я́ко одушевле́нному: 
					<style>Прича́стен дне и пра́здника.</style>
				</p>
				<p>* * *</p>
				<p>
					<style>Подоба́ет ве́дати, я́ко а́ще случи́тся в са́мую святу́ю и Вели́кую неде́лю Па́схи, е́же е́сть Кириопа́сха, пра́здник Благове́щения Пресвяты́я Богоро́дицы.</style>
				</p>
				<p>
					<style>В Вели́кую Суббо́ту ве́чера, на</style> Го́споди, воззва́х: 
					<style>поста́вим стихо́в 10, и пое́м стихи́ры воскре́сны 3, и Вели́кия Суббо́ты 3, и пра́здника 4. </style>Сла́ва, 
					<style>глас 6:</style> Дне́шний де́нь та́йно: 
					<style>И</style> ны́не, 
					<style>пра́здника, глас то́йже:</style> По́слан бы́сть: 
					<style>Вход со Ева́нгелием.</style> Све́те ти́хий: 
					<style>проки́мен не глаго́лется, но а́бие иере́й:</style> Прему́дрость. 
					<style>И чте́ния: 1-е чте́ние дне: </style>В нача́ле сотвори́ Бог не́бо и зе́млю: 
					<style>еди́на паремия. Та́же пра́здника Благове́щения, чте́ний 5. Та́же и про́чая чте́ния дне, по чи́ну их. И по ряду́ Боже́ственная Литурги́я Вели́каго Васи́лия. По отпуще́нии же Литурги́и быва́ет яде́ние, и чте́ние Дея́ний святы́х Апо́стол, по чи́ну их, я́коже указа́ся в Вели́кую Суббо́ту. И конча́ну бы́вшу чте́нию, благослови́вшу иере́ю, глаго́лем трисвято́е, и по</style> О́тче наш: Го́споди поми́луй, 
					<style>12.</style> Сла́ва, и ны́не: Прииди́те, поклони́мся, 
					<style>трижды. Та́же, псало́м 50. И пое́м кано́н пра́здника, со ирмосо́м на 6 и Вели́кия Суббо́ты, со ирмосо́м на 8. Катава́сия, ирмо́с суббо́тный, о́ба ли́ка вку́пе. По 3-й пе́сни конда́к и и́кос пра́здника и седа́лен дне. </style>Сла́ва, и ны́не, 
					<style>пра́здника и чте́ние пра́здника. По 6-й пе́сни конда́к дне, и и́кос и чте́ние дне. По 9-й пе́сни трисвято́е, и по</style> О́тче наш: 
					<style>тропа́рь:</style> Егда́ снизше́л еси́ к сме́рти: Сла́ва, и ны́не, 
					<style>пра́здника. Ектения́, и отпу́ст. И а́ще бу́дет вре́мя пора́ну, прилага́ется чте́ние дне, ему́же что́му, настоя́тель раздае́т свещи́ бра́тии, кандиловжига́тель же, взем благослове́ние у настоя́теля и шед, зна́менает во вся. И по чте́нии исхо́дим в притво́р, предходящим настоя́телю с лампа́дами и затворшимся две́рем, кади́т по чи́ну всю бра́тию. И став пред вели́кими враты́ церко́вными, кади́т крестообра́зно три́жды и рече́т: </style>Сла́ва Святе́й и Единосу́щней: 
					<style>И нам отвещавшим:</style> ами́нь. 
					<style>И начина́ет настоя́тель тропа́рь, глас 5:</style> Христо́с воскре́се из ме́ртвых: 
					<style>три́жды. Посе́м пою́т бра́тия, три́жды. Настоя́тель, стих 1:</style> Да воскре́снет Бог: 
					<style>и бра́тия:</style> Христо́с воскре́се: 
					<style>еди́ножды. Настоя́тель, стих 2:</style> Я́ко исчеза́ет дым: 
					<style>и бра́тия:</style> Христо́с воскре́се: 
					<style>еди́ножды. Настоя́тель, стих 3:</style> Та́ко да поги́бнут гре́шницы: 
					<style>и бра́тия:</style> Христо́с воскре́се: 
					<style>еди́ножды. Настоя́тель, стих 4:</style> Сей де́нь, его́же сотвори́ Госпо́дь: 
					<style>и бра́тия:</style> Христо́с воскре́се, 
					<style>еди́ножды. И а́бие настоя́тель велегла́сно:</style> Христо́с воскре́се: 
					<style>и отверза́ет врата́, и вхо́дит настоя́тель с честны́м Кресто́м, предыдущим ему́ лампадом, и бра́тиям пою́щим: </style>И су́щим во гробе́х живо́т дарова́в. 
					<style>По внегда́ же вни́ти ему́ во олта́рь, глаго́лем </style>Сла́ву, 
					<style>и пое́м тропа́рь пра́здника, глас 4:</style> Дне́сь спасе́ния на́шего глави́зна: 
					<style>И</style> ны́не, 
					<style>то́йже. Та́же ектения́ вели́кая:</style> Ми́ром Го́споду помо́лимся. 
					<style>И по возгла́се начина́ет предстоя́тель Ирмо́с: </style>Воскресе́ния де́нь: 
					<style>и пое́м кано́н Па́схи со ирмосо́м на 8, ирмосы́ по два́жды. И Благове́щения кано́н со ирмосо́м на 8, ирмосы́ по два́жды. Последи́ же ирмосы́ обою́ кано́нов, ки́йждо лик свой. Та́же катава́сия:</style> Воскресе́ния де́нь: 
					<style>о́ба ли́ка вку́пе. И тропа́рь:</style> Христо́с воскре́се: 
					<style>три́жды, и по ко́ейждо пе́сни ектения́ ма́лая, и возгла́сы по чи́ну их. По 3-й пе́сни конда́к и и́кос Па́схи, и ипакои́, и чте́ние в Богосло́ве, ему́же нача́ло:</style> На стра́жи мое́й ста́ну. 
					<style>По 6-й пе́сни конда́к пра́здника Благове́щения, и и́кос, и чте́ние в Богосло́ве же, ему́же нача́ло:</style> Воскресе́ния де́нь: 
					<style>Та́же проки́мен пра́здника, глас 4: </style>Благовести́те: 
					<style>Стих:</style>Воспо́йте Го́сподеви пе́снь но́ву: Вся́кое дыха́ние: 
					<style>Ева́нгелие от Луки́, зача́ло 4:</style> Во дни о́ны, воста́вши Мариа́м: 
					<style>Та́же</style> Воскресе́ние Христо́во: 
					<style>три́жды, и стихи́ра:</style> Воскре́с Иису́с: 
					<style>три́жды, на глас 6. Посе́м Пе́снь 7-я, и про́чия две. На 9-й пе́сни пое́м припе́вы Па́схи, и пра́здника. Свети́лен Па́схи еди́ножды и пра́здника два́жды. На хвали́тех стихи́ры воскре́сны на 4 и Благове́щения на 4, с припе́вы их. Та́же о́ба ли́ка вку́пе, припе́в 1-й: </style>Да воскре́снет Бог: 
					<style>стихи́ры Па́схи, глас 5, с про́чими припе́вы их.</style> Сла́ва, 
					<style>Благове́щения, глас 8:</style> Да веселя́тся небеса́: 
					<style>И </style>ны́не, 
					<style>Па́схи:</style> Воскресе́ния де́нь: 
					<style>И целова́ние по обы́чаю, и поуче́ние Златоу́стаго, ектении́ и отпу́ст. Исхожде́ние вне монастыря́ не быва́ет. Часы́ же пою́тся по уста́ву Па́схи. На Литурги́и антифо́ны Па́схи. По вхо́де же глаго́лем: В це́рквах </style>благослови́те Бо́га, Го́спода от исто́чник Изра́илевых. Христо́с воскре́се: 
					<style>три́жды.</style> Сла́ва, 
					<style>тропа́рь:</style> Дне́сь спасе́ния на́шего: 
					<style>И </style>ны́не, 
					<style>конда́к:</style> А́ще и во гроб: 
					<style>Вме́сто трисвята́го, пое́м:</style> Ели́цы во Христа́ крести́стеся: 
					<style>Проки́мен, Апо́стол, аллилуи́я и Ева́нгелие пре́жде Па́схи, пото́м пра́здника. </style>
				</p>
				<p>
					<style>Егда́ же приспе́ет на Литурги́и вре́мя че́сти свято́е Ева́нгелие.</style>
				</p>
				<p>
					<style>И чтет иере́й Ева́нгелие Па́схи, с диа́коном, я́коже указа́ся на Литурги́и в неде́лю. Та́же чтет Ева́нгелие Благове́щения еди́н диа́кон по обы́чаю, я́коже и всегда́, и тому́ Ева́нгелию в кандию́ не ударя́ют, и по ряду́ Боже́ственная Литурги́я Златоу́стаго. За</style> Досто́йно: 
					<style>ирмо́с Па́схи. Прича́стен Па́схи и пра́здника.</style>
				</p>
				<p>* * *</p>
				<p>
					<style>О то́мже пра́зднице, а́ще случи́тся Благове́щение Пресвяты́я Богоро́дицы в понеде́льник, во вто́рник или́ в сре́ду све́тлыя неде́ли.</style>
				</p>
				<p>
					<style>Во святу́ю и вели́кую неде́лю Па́схи: На ма́лой вече́рни, по внегда́ рещи́ иере́ю;</style> Христо́с воскре́се: 
					<style>три́жды: и стихи́ обы́чныя.</style> Сла́ва, и ны́не: Христо́с воскре́се: 
					<style>На</style> Го́споди, воззва́х; 
					<style>стихи́ры воскре́сны, на 4. </style>Сла́ва, и ны́не, 
					<style>пра́здника, глас 2:</style> Е́же от ве́ка та́инство: 
					<style>Та́же </style>Све́те ти́хий: 
					<style>без вхо́да. Проки́мен вели́кий:</style> Кто Бог ве́лий: 
					<style>и стих его́ 1. Та́же:</style> Сподо́би, Го́споди: 
					<style>На стихо́вне стихи́ра воскре́сна, 1. Та́же стихи́ры пра́здника, самогла́сны 3, глас 4, вели́кий вече́рни стихо́вныя, с припе́вы их. </style>Сла́ва: Благовеству́ет Гаврии́л: 
					<style>И</style> ны́не: Воскресе́ния де́нь: Христо́с воскре́се: 
					<style>три́жды. </style>Сла́ва, и ны́не, 
					<style>тропа́рь:</style> Дне́сь спасе́ния на́шего: 
					<style>Ектения́ ма́лая и отпу́ст.</style>
				</p>
				<p>
					<style>На вели́цей вече́рни: по внегда́ кади́ти иере́ю и рещи́ ему́:</style> Сла́ва Святе́й и Единосу́щней: 
					<style>пое́т:</style> Христо́с воскре́се: 
					<style>три́жды, и стихи́ его́:</style> Сла́ва, и ны́не: Христо́с воскре́се: 
					<style>три́жды. Та́же ектения́. На</style> Го́споди, воззва́х: 
					<style>стихи́ры воскре́сны, 3, и восто́чен Анато́лиев 1, и пра́здника 6. </style>Сла́ва, и ны́не, 
					<style>пра́здника:</style> По́слан бы́сть: 
					<style>Вход.</style> Све́те ти́хий: 
					<style>Проки́мен, глас 7:</style> Кто Бог ве́лий, я́ко Бог наш: 
					<style>со стихи́ его́. И чте́ний пра́здника 5. (А́ще в неде́лю ве́чера, посе́м иере́й: </style>И о сподо́битися нам: 
					<style>Ева́нгелие от Иоа́нна, зача́ло 65:</style> Су́шу по́зде в де́нь той: 
					<style>Коне́ц:</style> не иму́ ве́ры.) 
					<style>Та́же ектения́. На лити́и стихи́ры самогла́сны пра́здника.</style> Сла́ва, и ны́не: Благовеству́ет Гаврии́л: 
					<style>На стихо́вне стихи́ра воскре́сна еди́на. Та́же припе́в:</style> Да воскре́снет Бог: 
					<style>и пое́м стихи́ры Па́схи, с припе́вы их.</style> Сла́ва, 
					<style>пра́здника:</style> Дне́сь ра́дость: 
					<style>И </style>ны́не, 
					<style>Па́схи:</style> Воскресе́ния де́нь: 
					<style>и на коне́ц,</style> Христо́с воскре́се, 
					<style>три́жды: тропа́рь пра́здника, три́жды. И благослове́ние хле́бов, и раз дая́ние, и чте́ние пра́здника.</style>
				</p>
				<p>
					<style>На у́трени: по внегда́ благослови́ти иере́ю и рещи́: </style>Христо́с воскре́се: 
					<style>три́жды, и стихи́ его́. И по сконча́нии,</style> Сла́ва, 
					<style>тропа́рь пра́здника: И</style> ны́не, 
					<style>то́йже. Та́же ектения́ вели́кая. Полиеле́й, и седа́льны, и чте́ние пра́здника. Степе́нна, 1-й антифо́н 4-го гла́са. Проки́мен и Ева́нгелие пра́здника.</style> Воскресе́ние Христо́во: 
					<style>три́жды. Псало́м 50 не глаго́лем, но а́бие</style> Сла́ва: Моли́твами Богоро́дицы
					<style>: И</style> ны́не, 
					<style>тойже. Посе́м припе́в на глас 6:</style> Благовести́те де́нь от дне: 
					<style>и пое́м стихи́ру самогла́сну пра́здника, глас 6:</style> По́слан бы́сть: 
					<style>Та́же иере́й глаго́лет моли́тву:</style> Спаси́, Бо́же, лю́ди Твоя́: Го́споди, поми́луй, 
					<style>12. И по возгла́се пое́м кано́н Па́схи, со ирмосо́м на 6 и пра́здника, со ирмосо́м на 8. Ирмосы́ Па́схи и пра́здника, по два́жды. Катава́сия, Благове́щения ирмо́с, о́ба ли́ка вку́пе. По 3-й пе́сни конда́к Па́схи, и и́кос, и седа́лен пра́здника. По 6-й пе́сни конда́к пра́здника, и и́кос, и чте́ния дне. Та́же </style>Воскре́с Иису́с: 
					<style>три́жды. На 9-й пе́сни припе́вы Па́схи и пра́здника. Свети́лен Па́схи, еди́ножды, и пра́здника, два́жды. На хвали́тех стихи́ры воскре́сны гла́са 3, и пра́здника подо́бны 3. Та́же:</style> Да воскре́снет Бог: 
					<style>и пое́м стихи́ры Па́схи, с припе́вы их.</style> Сла́ва, 
					<style>пра́здника:</style> Да веселя́тся небеса́: 
					<style>И</style> ны́не, 
					<style>Па́схи:</style> Воскресе́ния де́нь: Христо́с воскре́се: 
					<style>три́жды. </style>Сла́ва, и ны́не, т
					<style>ропа́рь пра́здника, ектении́ и отпу́ст. И дае́тся святы́й еле́й бра́тии и быва́ет лити́я вне оби́тели. Часы́ же пое́м Па́схи по обы́чаю.</style>
				</p>
				<p>
					<style>На Литурги́и: антифо́ны Па́схи. По вхо́де, глаго́лем Стих: </style>В це́рквах благослови́те Бо́га Го́спода: Христо́с воскре́се: 
					<style>три́жды. Тропа́рь, пра́здника.</style> Сла́ва, 
					<style>конда́к Па́схи. И</style> ны́не, 
					<style>пра́здника. Вме́сто трисвята́го,</style> Ели́цы во Христа́ крести́стеся: 
					<style>Проки́мен, Апо́стол, аллилуия и Ева́нгелие, пре́жде Благове́щения, та́же дне. И по ряду́ Боже́ственная Литурги́я Златоу́стаго. Прича́стен дне и пра́здника. </style>
				</p>
				<p>
					<style>Изве́стно же да бу́дет, я́ко не свои́м смотре́нием, о е́же ка́ко пе́ти подоба́ет слу́жбу Благове́щению во дни святы́я 40-цы, и в седми́це вели́кия неде́ли на святу́ю Па́сху, и е́же о сем повеле́но бы́сть.</style>
				</p>
				<p>
					<style>И́бо типику Вели́кия це́ркве после́довавше изве́стно, и синакса́рий ви́девше честны́я оби́тели Студи́йския и про́чих, не то́чию же, но и иерусали́мския типики проше́дше, сия́ вчини́хом. И никто́же у́бо диви́тся премене́нию быва́ему, стихи́рам же и канонам, и чте́ниям, проки́меном же и Апо́столом, аллилуиям, и Евангелиям, и причастиям, е́же та́ко премени́ти повеле́но е́сть; но де́нь да сматря́ет, егда́ на́вечерие Благове́щения быва́ет, та́кожде, и де́нь пра́здника е́сть, и обря́щеши, я́ко егда́ в по́стен де́нь на́вечерие случи́тся, че́сти ра́ди святы́я 40-цы, пое́м стихи́ры дне, и пото́м Благове́щения, и Литурги́я преждесвяще́нных.</style>
				</p>
				<p>
					<style>Отту́дуже прии́мет нача́ло пра́здника, вся предваря́ют Благове́щения. </style>
				</p>
				<p>
					<style>Подоба́ет ве́дати, я́ко а́ще случи́тся пра́здник сей в ки́йлибо де́нь вели́кия неде́ли, или́ в суббо́ту Ла́зареву, или́ в неде́лю Цветоно́сную.</style>
				</p>
				<p>
					<style>Пре́жде вчини́хом Благове́щения слу́жбу, поне́же пре́жде стра́сти Христо́вы бы́ти сему́ пра́зднику, за е́же не бы́ти посту́ в нем.</style>
				</p>
				<p>
					<style>Па́ки же в вели́кия дни седми́цы разсуди́хом, а́ще случи́тся в них Благове́щение. На вече́рни предваря́ют стихи́ры дне, и пото́м Благове́щения поста́ ра́ди, я́коже пре́жде ре́хом, и за пресла́вное дне.</style>
				</p>
				<p>
					<style>Бы́ти же в Вели́кий Пято́к и проскоми́дии вчини́хом, а́ще случи́тся Благове́щение; а́ще бо и пра́вила и́нако повелева́ют, но обрето́хом в собо́рней Вели́цей це́ркви, в моле́бных хра́мех Богоро́дицы быва́ти с просфора́ми слу́жбе соверше́нней. Те́мже сия́ си́це, и в Вели́кий Пято́к Литурги́ю Златоу́стову вчини́хом.</style>
				</p>
				<p>* * *</p>
				<p>
					<style>Ука́з о отда́нии Благове́щения Пресвяты́я Богоро́дицы.</style>
				</p>
				<p>
					<style>Подоба́ет ве́дати, а́ще случи́тся Благове́щение в Пято́к 3-я или́ 4-я неде́ли посто́в.</style>
				</p>
				<p>
					<style>Пое́м всю слу́жбу пра́здника с Трио́дию по уста́ву, я́коже пре́жде указа́ся в ряду́.</style>
				</p>
				<p>
					<style>На у́трени в суббо́ту 3-ю отда́ние пое́м пра́здника. На</style> Бог Госпо́дь: 
					<style>тропа́рь пра́здника, два́жды. </style>Сла́ва, 
					<style>Арха́нгела. И</style> ны́не, пра́здника. 
					<style>По кафизмах седа́льны пра́здника и чте́ние пра́здника. Кано́н пра́здника, со ирмосо́м на 8 и Арха́нгела на 6. Катава́сия пра́здника. Четверопе́снца же зде не пое́м, но пое́м напреди́ на повече́рии. По 3-й пе́сни конда́к Арха́нгела и Седа́лен, два́жды. </style>Сла́ва, и ны́не, 
					<style>пра́здника, и чте́ния. По 6-й пе́сни конда́к пра́здника, и и́кос. На 9-й пе́сни, </style>Честне́йшую: 
					<style>не пое́м, но пое́м припе́в пра́здника, та́же ирмо́с, и на ки́йждо тропа́рь пра́здника, пое́м припе́в то́йже и последи́ ирмо́с. Свети́лен пра́здника.</style> Сла́ва, 
					<style>Арха́нгела. И</style> ны́не, 
					<style>пра́здника. На хвали́тех стихи́ры на 6: пра́здника 3, и Арха́нгела 3. </style>Сла́ва, и ны́не, 
					<style>пра́здника. Славосло́вие вели́кое. По трисвято́м тропа́рь Арха́нгела. </style>Сла́ва, и ны́не, 
					<style>пра́здника. Ектении́, и отпу́ст, и час 1-й.</style>
				</p>
				<p>
					<style>На 1-м часе́ тропа́рь пра́здника, и Арха́нгела, и конда́к пра́здника, и про́чая, и соверше́нный отпу́ст.</style>
				</p>
				<p>
					<style>На Литурги́и: Блаже́нны пра́здника, пе́сни 3-я и 6-я. По вхо́де тропа́рь пра́здника, и Арха́нгела.</style> Сла́ва, 
					<style>конда́к Арха́нгела. И</style> ны́не, 
					<style>пра́здника. Проки́мен пра́здника. Апо́стол, аллилуия и Ева́нгелие дне, и пра́здника. Вме́сто</style> Досто́йна 
					<style>пое́м ирмо́с пра́здника. Прича́стен пра́здника. </style>
				</p>
				<p>
					<style>А́ще ли случи́тся отда́ние Благове́щения в неде́лю 3-ю посто́в:</style>
				</p>
				<p>
					<style>В суббо́ту на ма́лой вече́рни обы́чно Трио́ди. На вели́цей вече́рни, на</style> Го́споди, воззва́х: 
					<style>стихи́ры воскре́сны 3, и Креста́ 4, и пра́здника 3.</style> Сла́ва, 
					<style>Креста́. И</style> ны́не, 
					<style>пра́здника, или́ Богоро́дичен 1-й гла́са. Вход. Проки́мен дне, и ектении́. На лити́и стихи́ры пра́здника, глас 1-й.</style> Сла́ва, 
					<style>Креста́. И</style> ны́не, 
					<style>пра́здника. На стихо́вне стихи́ры воскре́сны.</style> Сла́ва, 
					<style>Креста́. И</style> ны́не, 
					<style>пра́здника. На благослове́нии хле́бов тропа́рь пра́здника, два́жды. И Креста́ еди́ножды. И чте́ние. На у́трени, на</style> Бог Госпо́дь: 
					<style>тропа́рь воскре́сен два́жды.</style> Сла́ва, 
					<style>Креста́. И</style> ны́не, 
					<style>праздника. По кафизмах, седа́льны воскре́сны, и Богоро́дичны их и чте́ние во Ева́нгелии толково́м: Понепоро́чных, ипакои́ гла́са, и чте́ние во Ева́нгелии. Степе́нна, и проки́мен гла́са.</style> Вся́кое дыха́ние: 
					<style>Ева́нгелие воскре́сно. Псало́м 50. Стихи́ра, глас 8:</style> Покая́ния отве́рзи ми две́ри: 
					<style>и про́чее воскре́сно. Кано́н воскре́сен со ирмосо́м на 4, и пра́здника на 4, и Креста́ на 6. Катава́сия Креста́, о́ба ли́ка вку́пе. По 3-й пе́сни, конда́к пра́здника, и седа́лен Креста́, и чте́ние пра́здника. По 6-й пе́сни, конда́к Креста́, и и́кос, и чте́ние. На 9-й пе́сни, пое́м </style>Честне́йшую: 
					<style>Светилен воскресен:</style> Сла́ва, 
					<style>Креста́. И</style> ны́не, 
					<style>пра́здника. На хвали́тех стихи́ры воскре́сны 3, и Креста́ 2, и пра́здника 3, с припе́вы их, и пото́м припе́в: </style>Воскресни́, Го́споди Бо́же мой: 
					<style>И пое́м самогла́сну стихи́ру Трио́ди.</style> Сла́ва, 
					<style>ту́южде. И</style> ны́не: Преблагослове́нна еси́: 
					<style>Славосло́вие вели́кое. По трисвято́м вход, и пое́м тропа́рь Креста́: </style>Спаси́, Го́споди, лю́ди Твоя́: 
					<style>три́жды. И быва́ет поклоне́ние честно́му Кресту́ по обы́чаю. Та́же ектения́ и оглаше́ние Студи́тово, и отпу́ст, и исхожде́ние.</style>Сла́ва, и ны́не, 
					<style>стихи́ра Ева́нгельская, и час 1-й в притво́ре. На часе́х тропа́рь воскре́сен.</style> Сла́ва, 
					<style>Креста́. И</style> ны́не, 
					<style>Богоро́дичен часо́в. По</style> О́тче наш: 
					<style>конда́к Креста́. На 3-м часе́, тропа́рь воскре́сен.</style> Сла́ва, 
					<style>пра́здника. И</style> ны́не, 
					<style>Богоро́дичен часо́в. По</style> О́тче наш: 
					<style>конда́к пра́здника и Креста́ пременя́ем.</style>
				</p>
				<p>
					<style>На Литурги́и: Блаже́нны гла́са, на 4, и Креста́ Пе́снь 3-я, на 4, и пра́здника Пе́снь 9-я, на 4. По вхо́де тропа́рь воскре́сен, и Креста́, и пра́здника. </style>Сла́ва, 
					<style>конда́к Креста́. И</style> ны́не, 
					<style>пра́здника. Проки́мен, Апо́стол, аллилуия, Ева́нгелие и прича́стен пре́жде Креста́, и пото́м пра́здника Богоро́дицы. За</style> Досто́йно: О Тебе́ ра́дуется: 
					<style>Арха́нгела Гаврии́ла пое́м слу́жбу в понеде́льник.</style>
				</p>
				<p>
					<style>А́ще случи́тся отда́ние Благове́щения и собо́р Архистрати́га Гаврии́ла в неде́лю 3-ю поста́ и а́ще е́сть храм его́:</style>
				</p>
				<p>
					<style>На Вели́цей Вече́рни,</style> Блаже́н муж: 
					<style>кафизма вся. На</style> Го́споди, воззва́х: 
					<style>стихи́ры воскре́сны 3, и Креста́ подо́бны 3, и пра́здника подо́бны 2, и Арха́нгела подо́бны 2, обои́ на 4. </style>Сла́ва, 
					<style>Креста́. И</style> ны́не, 
					<style>пра́здника, или́ Богоро́дичен настоя́щаго гла́са. Вход, проки́мен дне. На лити́и стихи́ры пра́здника.</style> Сла́ва, 
					<style>пра́здника. И</style> ны́не, 
					<style>Креста́. На стихо́вне стихи́ры воскре́сны.</style> Сла́ва, 
					<style>Креста́. И</style> ны́не, 
					<style>пра́здника. На благослове́нии хле́бов, тропа́рь пра́здника два́жды и Креста́ еди́ножды. И чте́ние во Апо́стольских посла́ниях. На у́трени, на </style>Бог Госпо́дь: 
					<style>тропа́рь воскре́сен еди́ножды и Креста́ еди́ножды.</style> Сла́ва, 
					<style>Арха́нгела. И</style> ны́не, 
					<style>пра́здника. По кафизмах, седа́льны воскре́сны, и Богоро́дичны их, и чте́ние во Ева́нгелии толково́м. По непоро́чных, ипакои́ гла́са и чте́ние. Степе́нна и проки́мен гла́са. Ева́нгелие воскре́сно.</style> Воскресе́ние Христо́во: 
					<style>Псало́м 50. Стихи́ра, глас 8:</style> Покая́ния отве́рзи ми
					<style>: и про́чая. Кано́н воскре́сен со ирмосо́м на 4: и пра́здника 3, и Арха́нгела 3, и Креста́ на 4. Катава́сия Креста́. По 3-й пе́сни конда́к пра́здника, и Арха́нгела, и седа́лен Арха́нгела. </style>Сла́ва, 
					<style>Креста́. И</style> ны́не, 
					<style>пра́здника. По 6-й пе́сни конда́к Креста́ и и́кос. На 9-й пе́сни пое́м </style>Честне́йшую: 
					<style>Свети́лен воскре́сен:</style> Сла́ва, 
					<style>Креста́. И</style> ны́не, 
					<style>пра́здника. На хвали́тех стихи́ры воскре́сны 3, и Креста́ две и Арха́нгела со сла́вою 3, с припе́вы его́. Та́же припе́в:</style> Воскресни́, Го́споди Бо́же мой: 
					<style>и пое́м самогла́сну стихи́ру Трио́ди. </style>Сла́ва, 
					<style>ту́южде. И</style> ны́не: Преблагослове́нна еси́: 
					<style>Славосло́вие вели́кое. По трисвято́м вход, и Креста́ поклоне́ние по обы́чаю, и ектении́, и отпу́ст.</style>Сла́ва, и ны́не, 
					<style>стихи́ра ева́нгельская, и оглаше́ние Студи́тово. И час 1-й в притво́ре. На 1-м часе́, тропа́рь воскре́сен.</style> Сла́ва, 
					<style>Креста́. И</style> ны́не, 
					<style>Богоро́дичен часо́в. По трисвято́м, конда́к Креста́. На 3-м часе́, тропа́рь воскре́сен: </style>Сла́ва, 
					<style>пра́здника. И</style> ны́не, 
					<style>Богоро́дичен часо́в. По трисвято́м конда́к пра́здника, и Креста́, и Арха́нгела глаго́лем, пременя́юще. Блаже́нны гла́са, на 4. И Креста́ Пе́снь 3-я, на 4. И Арха́нгела Пе́снь 6-я, на 4. По вхо́де, тропа́рь воскре́сен, и Креста́, и пра́здника, и Арха́нгела. Конда́к Креста́.</style> Сла́ва, 
					<style>Арха́нгела. И</style> ны́не, 
					<style>пра́здника. Проки́мен Креста́, и Арха́нгела. Апо́стол, аллилуия и Ева́нгелие поежде Креста́, и Арха́нгела. За</style> Досто́йно: 
					<style>пое́м,</style> О Тебе́ ра́дуется: 
					<style>Прича́стен Креста́, и Арха́нгела. </style>
				</p>
				<p>
					<style>А́ще случи́тся отда́ние Благове́щения в неде́лю 4-ю, или́ 5-ю посто́в:</style>
				</p>
				<p>
					<style>В суббо́ту на ма́лой вече́рни, стихи́ры по обы́чаю. На вели́цей вече́рни, на</style> Го́споди, воззва́х: 
					<style>стихи́ры воскре́сны 3 и восто́чен Анато́лиев 1, и пра́здника 3, и Арха́нгела 3.</style> Сла́ва, 
					<style>пра́здника. И</style> ны́не, 
					<style>Богоро́дичен пе́рвый гла́са. Вход. Проки́мен дне. На лити́и стихи́ры пра́здника 3, самогла́сны, глас 4, стихо́вны. </style>Сла́ва, и ны́не, 
					<style>пра́здника. На стихо́вне стихи́ры воскре́сны по алфави́ту. </style>Сла́ва, и ны́не, 
					<style>пра́здника. На благослове́нии хле́бов тропа́рь,</style> Богоро́дице Де́во: 
					<style>три́жды. И чте́ние.</style>
				</p>
				<p>
					<style>На у́трени, н</style>а Бог Госпо́дь: 
					<style>тропа́рь воскре́сен два́жды.</style> Сла́ва
					<style>, Арха́нгела. И</style> ны́не, 
					<style>пра́здника. По кафизмах седа́льны воскре́сны, с Богоро́дичны их, и чте́ние во Ева́нгелии толково́м. И про́чее воскре́сно. Кано́н воскре́сен со ирмосо́м на 4. И Трио́ди на 4. И пра́здника, и Арха́нгела на 6. Катава́сия пра́здника. По 3-й пе́сни конда́к Арха́нгела и седа́лен. </style>Сла́ва, и ны́не, 
					<style>пра́здника. По 6-й пе́сни конда́к пра́здника и и́кос. На 9-й пе́сни, пое́м </style>Честне́йшую: 
					<style>Свети́лен воскре́сен.</style> Сла́ва, 
					<style>Арха́нгела. И</style> ны́не, 
					<style>пра́здника. На хвали́тех стихи́ры воскре́сны 4, и пра́здника 3. И самогла́сен пра́здника, с припе́вом его́. Та́же, припе́в:</style> Воскресни́, Го́споди Бо́же мой: 
					<style>и самогла́сен Трио́ди.</style> Сла́ва, 
					<style>то́йже. И</style> ны́не: Преблагослове́нна еси́: 
					<style>Славосло́вие вели́кое. Тропа́рь воскре́сен, ектении́, и отпу́ст, и оглаше́ние Студи́тово, и обы́чное исхожде́ние. </style>Сла́ва, и ны́не, 
					<style>стихи́ра ева́нгельская, и час 1-й в притво́ре. На часе́х, тропа́рь воскре́сен.</style> Сла́ва, 
					<style>пра́здника. И</style> ны́не, 
					<style>Богоро́дичен часо́в. По</style> О́тче наш: 
					<style>конда́к пра́здника.</style>
				</p>
				<p>
					<style>На Литурги́и: Блаже́нны гла́са, на 6 и пра́здника Пе́снь 9-я на 4. По вхо́де тропа́рь воскре́сен, и пра́здника, и Арха́нгела. Конда́к воскре́сен.</style> Сла́ва, 
					<style>Арха́нгела. И</style> ны́не, 
					<style>пра́здника. Проки́мен, Апо́стол, аллилуия, Ева́нгелие и прича́стен дне, и пра́здника. Вме́сто</style> Досто́йно: 
					<style>пое́м: </style>О Тебе́ ра́дуется.
				</p>
				<p>
					<style>А́ще случи́тся отда́ние Благове́щения Пресвяты́я Богоро́дицы в понеде́льник 4-я, или́ 5-я, или́ 6-я неде́ли посто́в:</style>
				</p>
				<p>
					<style>В неде́лю ве́чера, на</style> Го́споди, воззва́х: 
					<style>стихи́ры Трио́ди 3, и пра́здника 4, и Арха́нгела 3. </style>Сла́ва, и ны́не, 
					<style>пра́здника. Вход. Проки́мен вели́кий, ектения́:</style> Испо́лним вече́рнюю: 
					<style>На стихо́вне стихи́ры Трио́ди, самогла́сен дне два́жды и му́ченичен. </style>Сла́ва, и ны́не, 
					<style>пра́здника. По трисвято́м, тропари́ по чи́ну по́стному, и покло́ны 3 вели́кий, и отпу́ст.</style>
				</p>
				<p>
					<style>Повече́рие ма́лое без покло́нов, покло́ны от</style> Сла́ва в Вы́шних: 
					<style>на не́мже глаго́лем кано́н рядовы́й мине́и. В понеде́льник на у́трени, пое́м всю слу́жбу, я́коже на ряду́ 26-го числа́ пи́сано.</style>
				</p>
				<p>
					<style>А́ще отда́ние Благове́щения случи́тся в сре́ду 4-я неде́ли посто́в, е́же е́сть крестопокло́нную:</style>
				</p>
				<p>
					<style>Во вто́рник ве́чера, на </style>Го́споди, воззва́х: 
					<style>стихи́ры на 10: Трио́ди самогла́сен, дне, два́жды, и му́ченичен, и подо́бны дне 3, и пра́здника 4. </style>Сла́ва, 
					<style>Креста́. И</style> ны́не, 
					<style>пра́здника. Вход. Проки́мен, и чте́ние дне, и пра́здника, и по ряду́ Боже́ственная Литурги́я Златоу́стаго. Арха́нгела же слу́жбу пое́м во ин де́нь или́ на повече́рии. Повече́рие же и у́треню пое́м, я́коже предписа́ся.</style>
				</p>
				<p>
					<style>На у́трени, кано́н пра́здника со ирмосо́м на 6 и Креста́ на 4. А иде́же трипе́снец, и пое́м кано́н пра́здника со ирмосо́м на 4 и Креста́ на 2. Трипе́снец же пое́м по чи́ну их на 8, последи́ ирмо́с трипе́снца. По 3-й пе́сни, конда́к и и́кос пра́здника, и седа́лен Трио́ди. </style>Сла́ва, и ны́не, 
					<style>пра́здника. По 6-й пе́сни, конда́к и и́кос Креста́. На 9-й пе́сни, пое́м</style> Честне́йшую: 
					<style>Светилен, троичен. На хвали́тех стихи́ры Креста́, на 4 пи́саны во вто́рник ве́чера, на</style> Го́споди, воззва́х: Сла́ва, и ны́не, 
					<style>пра́здника. На стихо́вне Трио́ди.</style> Сла́ва, 
					<style>самогла́сен Трио́ди. И ны́не, па́ки то́йже.</style>
				</p>
				<p>
					<style>На 1-м часе́, поклоне́ние Креста́, часы́ с покло́ны по по́стному.</style>
				</p>
				<p>
					<style>А́ще случи́тся отда́ние Благове́щения в четверто́к 5-я неде́ли посто́в. </style>
				</p>
				<p>
					<style>В сре́ду ве́чера, и в четверто́к на у́трени, пое́м всю слу́жбу пра́здника, с Трио́дию, я́коже указа́ся в де́нь по́стен. А отда́ние пое́м Благове́щения в четверто́к на у́трени с трипе́снцем апо́стольским. Вели́кий бо кано́н прелага́ется, и предпе́т е́сть сея́же седми́цы во вто́рник. </style>
				</p>
				<p>
					<style>А́ще случи́тся отда́ние пра́здника Благове́щения в суббо́ту ака́фиста:</style>
				</p>
				<p>
					<style>В пято́к ве́чера пое́м стихи́ры на 10: Трио́ди самогла́сен дне два́жды и пра́здника Богоро́дицы на 8. </style>Сла́ва, 
					<style>Трио́ди: </style>Е́же от ве́ка та́инство: 
					<style>И</style> ны́не, 
					<style>пра́здника:</style> По́слан бы́сть: 
					<style>Вход, и чте́ние дне. и пра́здника два, ектения́ ма́лая, и возгла́с трисвята́го:</style> Я́ко свят еси́, Бо́же: 
					<style>Та́же пое́м:</style> Святы́й Бо́же: 
					<style>Проки́мен, Апо́стол, аллилуия, Ева́нгелие и прича́стен пра́здника, и про́чая Литурги́я Златоу́стаго.</style>
				</p>
				<p>
					<style>На у́трени, на </style>Бог Госпо́дь: 
					<style>тропа́рь ака́фиста три́жды. По 1-й кафизме, кондаки́ 3, и и́косы 3, и па́ки конда́к 1-й, и чте́ние ака́фиста. По 2-й кафизме, кондаки́ 3, и и́косы 3, и па́ки конда́к 1-й, и чте́ние, псало́м 50. Кано́н пра́здника со ирмосо́м на 6 и ака́фиста на 8. Катава́сия: </style>Отве́рзу уста́ моя́: 
					<style>о́ба ли́ка вку́пе. Четверопе́снца же зде не пое́м, но напре́д пое́м на повече́рии. По 3-й пе́сни кондаки́ 3, и и́косы 3, и па́ки конда́к 1-й, и пото́м седа́лен пра́здника, и чте́ние пра́здника. По 6-й пе́сни, кондаки́ 3, и и́косы 3, та́же конда́к: О</style> Всепе́тая Ма́ти: 
					<style>три́жды, и па́ки и́кос, и конда́к пе́рвый, и чте́ние. На 9-й пе́сни </style>Честне́йшую: 
					<style>не пое́м, но пое́м припе́в пра́здника. Та́же Ирмо́с:</style> Я́ко одушевле́нному: 
					<style>Свети́лен пра́здника два́жды. На хвали́тех стихи́ры Трио́ди на 4.</style>Сла́ва, и ны́не, 
					<style>пра́здника. Славосло́вие вели́кое. По трисвято́м тропа́рь пра́здника, ектении́, и отпу́ст, и час 1-й.</style>
				</p>
				<p>
					<style>На 1-м часе́ тропа́рь пра́здника. По трисвято́м конда́к пра́здника, и про́чая, и соверше́нный отпу́ст.</style>
				</p>
				<p>
					<style>На Литурги́и: Блаже́нны ака́фиста, пе́сни 3-я и 6-я. Проки́мен:</style> Вели́чит душа́ Моя́ Го́спода: 
					<style>Апо́стол дне, та́же Богоро́дицы, аллилуия Богоро́дицы. Ева́нгелие дне, та́же Богоро́дицы. За</style> Досто́йно: 
					<style>Ирмо́с:</style> Я́ко одушевле́нному: 
					<style>Прича́стен:</style> Ча́шу спасе́ния прииму́:
				</p>
				<p>
					<style>А́ще случи́тся отда́ние Благове́щения Пресвяты́я Богоро́дицы в суббо́ту Ла́зареву, или́ в неде́лю Ва́ий, или́ во еди́н от дней стра́стный седми́цы или́ све́тлыя.</style>
				</p>
				<p>
					<style>И отда́ния Благове́щения не́сть, и пою́тся стихи́ры, и кано́н попра́зднства, и Арха́нгела, на повече́рии в мимоше́дших днех 6-я неде́ли.</style>
				</p>
			</section>
			<section>
				<title>
					<p>Примечание епи́скопа Афана́сия (Сахарова)</p>
				</title>
				<p>Канон Благовещению — исключительный по своему изложению. Он составлен в виде трогательного диалога между небесным благовестником — Ангелом и смиренной Девой, имеющей стать Богородицей. Соответственно такой форме канона и исполнение его должно быть диалогическое, читать его следует двум чтецам, стоящим на правом и левом клиросах или по сторонам царских врат на солее. А чтобы рельефнее представить умилительную беседу Ангела с Богородицею, следует, вопервых, тропари, против которых на поле стоит напечатанное киноварию «Ангел» (в данном издании — «Ангел возопи»), предварять словами: «Ангел возопи», а те, против которых стоит «Богородица» (в данном издании — «Богородица рече»), предварять словами «Богородица рече», впрочем, за исключением тропарей 8-й песни, где таких добавлений делать не следует, так как соответствующие выражения имеются в тексте тропарей этой песни.</p>
				<p>Во-вторых, припев к тропарям Благовещенского канона: «Пресвятая Богородице, спаси нас», будет соответственнее произносить третьему чтецу или еще лучше петь их по клиросам. А ради единообразия следует также петь и припевы к тропарям положенных канонов. При строгом исполнении Устава припевы к тропарям канонов следовало бы петь на соответствующие гласы.</p>
				<p>В каноне Благовещения в песнях 1-й и с 3-й по 7-ю всего по 4 тропаря и в 8-й и в 9-й по 5, в то время, как по Уставу при совпадении Благовещения с воскресным днем тропари праздника должно петь или читать на 6, а в будничные дни в тех песнях, где нет трипеснца Триоди, их должно петь или читать на 12. Одно из основных требований церковного Устава в отношении тропарей канона, как и в отношении стихир и других песнопений, состоит в том, что, если в службе песнопений меньше, чем на сколько их должно исполнить, то нельзя, пропев или прочитав все по однажды, начать снова с первого весь ряд их и так повторять, пока не завершится назначенное Уставом число, но следует заранее рассчитать, сколько раз каждое песнопение должно быть повторено и, только пропев или прочитав каждое песнопение положенное число раз, переходить к следующему. Песнопение, исполненное соответствующее число раз, не может быть более повторяемо в том же ряду, если не будет на это нарочитых указаний Устава. Таким образом, если, например, при 4-х песнопениях их нужно исполнить на 6, то нельзя сначала исполнить все песнопения по однажды, а потом снова повторить еще раз 1-е и за ним 2-е, но должно сначала 1-е песнопение исполнить дважды, потом также дважды 2-е песнопение и затем по однажды 3-е и 4-е.</p>
				<p>От этого строго соблюдаемого правила может быть сделано отступление при чтении Благовещенского канона ради того, чтобы не нарушить его диалогическую форму, и чтецам должно следить за тем, чтобы одни и те же слова Богоматери или Архангела не повторялись дважды подряд. Только в 8-й песни канона, когда оканчивается диалог между Богоматерию и Архангелом, последний тропарь — слова Богоматери, исповедающей теперь, что все сомнения Ее разрешились, что Она видит теперь в Своем собеседнике «истины вещателя» и потому спокойно со смирением предается в волю Божию: «по глаголу твоему буди Мне», — этот тропарь может быть прочитан подряд два раза, и второй чтец, все время произносивший только слова Архангела, на этот раз произносит слова Богоматери, как бы от лица того же Архангела, исполнившего Божие повеление и теперь в священном восторге повторяющего последнюю фразу Богоматери, как заключение, как итог всей беседы.</p>
				<p>Обычно там, где строго соблюдаются церковные традиции, первый лик начинает в каноне всегда нечетные песни (1, 3, 5, 7, 9), а второй лик четные (2, когда она бывает, 4, 6, 8). Соответственно должны поступать и чтецы канона, если при антифонном исполнении его их будет два. Но в праздник Благовещения, ради того, чтобы слова Богоматери не пришлось читать то первому чтецу, то второму, соответственнее будет, чтобы все песни — и четные, и нечетные начинал пением только первый лик, а чтением — только первый чтец.</p>
				<p>Впрочем, если Благовещение совпадает с воскресным днем, так как на 8-й песни ирмос поется единожды, то будет соответственнее, чтобы его исполнял 2-й лик. Тогда 1-й лик пропоет припев к 1-му тропарю, который, как слова Богородицы, должен читать 1-й чтец. По церковному Уставу канон на утрени в течение всего года, за исключением только страстной и пасхальной седмиц, должен соединяться с пением стихов библейских пророческих песней. Поэтому при точном исполнении Устава и в праздник</p>
				<p>Благовещения следовало бы праздничный канон соединить с пророческими песнями, разумеется, не в великопостной их редакции, а в праздничной, обозначаемой в Уставе термином «Поим Господеви». К сожалению, это уставное требование у нас совсем забыто. Пророческие песни у нас стихословятся только в будничные дни святой Четыредесятницы, а во все остальное время года тропари канона, вместо стихов пророческих песней, всегда предваряются обычными молебными припевами.</p>
			</section>
			<section>
				<title>
					<p>Благовещение Пресвятой Богородицы и Приснодевы Марии</p>
				</title>
				<p>Благовещение Пресвятой Богородицы и Приснодевы Марии так христианская Церковь называет великий двунадесятый праздник, посвященный воспоминанию о возвещении Архангелом Гавриилом Деве Марии тайны воплощения от Нее Бога Слова (<a xlink:href="https://azbyka.ru/biblia/?Lk.1:26-38&amp;c~r&amp;rus">Лк. 1:26-38</a>). Общее значение слова «Благовещение» (греч. — ευαγγέλιον) благая, радостная, добрая весть, то же, что и Евангелие; сугубое значение указывает на праздник Благовещения (Ευαγγέλιμὀς — лат. Annuntiatio), бывающий 25 марта. Это священное событие совершилось, по церковному преданию, в шестой месяц после зачатия святой праведной Елизаветой святого пророка Иоанна Предтечи.</p>
				<p>«Совет Превечный открывая Тебе, Отроковице, Гавриил предста...» воспевает Святая Церковь в начале праздничной службы великого праздника Благовещения. Превечный Совет Святой Троицы о Воплощении Единородного Сына Божия для искупления погибавшего в грехах человеческого рода и его спасения был непостижимой тайной, сокрытой до назначенного Богом времени не только от людей, но и от Ангелов. Когда приблизилось время воплощения Слова Божия, появилась из среды человечества и Та, единственная в мире по Своей чистоте и святости, Дева — Преблагословенная Отроковица Мария, — достойная послужить делу спасения человеческого рода и стать Матерью Сына Божия. Пресвятая Дева Мария была дарована престарелым родителям, праведным Иоакиму и Анне (память 9 сентября) за их непрестанные и слезные молитвы
					<a type="note" xlink:href="#note44">44</a>. По достижении 14 лет, когда по закону иудейскому пребывание Ее в храме должно было окончиться, Пресвятая Мария была обручена праведному восьмидесятилетнему старцу Иосифу, бедному плотнику из рода Давидова, которому поручили хранить Ее девство. Переселившись в Назарет, в дом Своего Обручника старца Иосифа, Пресвятая Мария продолжала ту же жизнь, которую проводила в храме. Святые отцы Церкви — Афанасий Великий, Василий Великий, Иоанн Дамаскин указывают, что под видом супружества Господь оградил Пресвятую Деву Марию от злобы врага рода человеческого диавола, скрыв от него таким образом, что Она — Та Самая Благословенная Дева, о Которой сказал пророк Исайя: «Се, Дева во чреве приимет и родит Сына и нарекут имя Ему Еммануил, что значит с нами Бог» (<a xlink:href="https://azbyka.ru/biblia/?Mt.1:23&amp;c~r&amp;rus">Мф. 1:23</a>; <a xlink:href="https://azbyka.ru/biblia/?Is.7:14&amp;c~r&amp;rus">Ис. 7:14</a>). Пребывая в доме Своего Обручника старца Иосифа, Пресвятая Дева Мария однажды читала Книгу пророка Исайи и размышляла о величии Той, Которая удостоится быть Матерью Бога. Всем сердцем Святая Мария хотела увидеть Избранницу Божию и в глубоком смирении желала быть последней Ее служанкой. В тот благословенный день начала человеческого спасения, ставший днем воплощения Бога Слова, Пресвятой Деве Марии с небес явился посланный Богом Архангел Гавриил и приветствовал Ее словами: «Радуйся, Благодатная, Господь с Тобою; благословенна Ты между женами». Она же, увидев его, смутилась от слов его и размышляла, что значит это приветствие.
				</p>
				<p>И сказал Ей Ангел: «Не бойся, Мария, ибо Ты обрела благодать у Бога; и вот, зачнешь во чреве, и родишь Сына, и наречешь Ему имя Иисус. Он будет велик, и наречется Сыном Всевышнего и даст Ему Господь Бог престол Давида, отца Его; и будет царствовать над домом Иакова во веки, и Царству Его не будет конца. — Мария же сказала Ангелу: как будет это, когда Я мужа не знаю? Ангел сказал Ей в ответ: Дух Святый найдет на Тебя, и Сила Всевышнего осенит Тебя; посему и рождаемое Святое наречется Сыном Божиим... Тогда Мария сказала: Се, Раба Господня; да будет Мне по слову твоему. И отошел от Нее Ангел» (<a xlink:href="https://azbyka.ru/biblia/?Lk.1:28-38&amp;c~r&amp;rus">Лк. 1:28-38</a>). Непоколебимая, глубокая вера Пресвятой Девы Марии и столь же глубокое Ее смирение, соединенное с пламенной любовью к Богу и преданностью Его Святой воле, явились той благодатной Нивой (сравнение, взятое из Акафиста Благовещению, икос 3), в недрах которой возник Благословенный Плод — Богочеловек Иисус Христос, Агнец Божий, взявший на Себя грехи всего мира. Так как от времени бессеменного зачатия Сына Божия полагается начало спасения рода человеческого, то Церковь в день Благовещения неоднократно возглашает: «днесь спасения нашего главизна и<style>еже</style> от века таинства явление...» (тропарь). День Благовещения является и днем воплощения Спасителя: от 25 марта до 25 декабря, когда празднуется Рождество Христово, ровно девять месяцев. Святая Церковь в праздник Благовещения вспоминает это дивное и непостижимое умами смертных Таинство. Всемогущий Бог великим Таинством Своего воплощения от Пресвятой Девы Марии приходит в мир, чтобы взять на Себя тяжесть грехов всего рода человеческого; Сын Божий становится Сыном Человеческим, воспринимает человеческую природу, чтобы Своим воплощением, искупительными страданиями и Воскресением обновить и обожить ее. Бесконечная любовь Господа к Своему созданию явилась в Его Божественном истощании, без которого прародительский грех и неисчислимые грехи последующих поколений неминуемо привели бы к гибели в вечности всех людей. Благодаря Боговоплощению каждому христианину, верующему в Господа и стремящемуся жить по Его заповедям, дарована возможность вечного блаженства в Царстве Небесном. В лице Пресвятой Богородицы христиане обрели милосердную Мать, Заступницу, Помощницу и Ходатаицу за них перед Божественным Ее Сыном.</p>
				<p>Торжественное церковное почитание дня Благовещения началось не позднее IV века, о чем имеются свидетельства в творениях святителей Афанасия Великого и Иоанна Златоуста. Но иконы, изображающие это событие, появились в Церкви христианской уже во II веке, еще в Римских катакомбах, например, на стене усыпальницы святой Прискиллы.</p>
				<p>В Русской Православной Церкви на иконах Благовещения изображены Архангел Гавриил (обычно с крыльями и нимбом вокруг главы, а иногда с тороцами в ушах), предстоящий (прямо или коленопреклоненный) перед Святой Девой; в левой руке Архангела — райская ветвь, символ радостного благовестия, правой рукой он благословляет Деву; иногда вместо ветви в руке Гавриила — трезубец. Пресвятая Дева Мария представлена сидящей (в храмине) и благоговейно читающей книгу (пророка Исайи); в книге иногда видны слова: Се Дева во чреве приимет (<a xlink:href="https://azbyka.ru/biblia/?Is.7:14&amp;c~r&amp;rus">Ис. 7:14</a>). Встречаются древние иконы Благовещения с некоторыми видоизменениями; так, например, Пресвятая Дева изображается с веретеном или початком в руках. На других иконах, например в Московском Успенском соборе, прядущею изображена не Сама Пречистая Дева, а служанка, сидящая у ног Ее. На Устюжской иконе Благовещения в Московском Успенском соборе Богомладенец представлен явившимся на персях Приснодевы в момент Благовещения.</p>
				<p>Встречаются также иконы Благовещения, на которых Божия Матерь изображена стоящей у колодца и черпающей воду; сзади или перед Ней изображен благовествующий Архангел. Иконы Благовещения, символизирующие начало искупления рода человеческого, с древних времен по церковному законоположению устрояются на царских вратах. Царские врата изображают вход в Царство Небесное, а икона Благовещения напоминает нам об отверзении для нас рая, так как это священное событие явилось «главизною» нашего спасения.</p>
			</section>
		</section>
		<section>
			<title>
				<p>26-й де́нь</p>
			</title>
			<section>
				<title>
					<p>Собо́р Арха́нгела Гаврии́ла</p>
				</title>
				<p>
					<style>НА У́ТРЕНИ</style>
				</p>
				<p>
					<style>Обы́чныя стихоло́гии и седа́льны Трио́ди. Та́же псало́м 50. И кано́н Богоро́дицы на 4 и Арха́нгела на 6. Кано́н Богоро́дицы, его́же краегране́сие по алфави́ту, глас 6.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную пе́снь пои́м, вопия́ше.</emphasis>
				</p>
				<p>
					<style>А́нгел возопи́:</style>
				</p>
				<p>Нача́льник Вы́шних чино́в светови́ден,/ к Де́ве по́слан бы́сть дне́сь Гаврии́л,/ ра́дуйся, Неве́сто непоро́чная, — вопия́, —/ с Тобо́ю Зижди́тель всех и Госпо́дь.</p>
				<p>
					<style>Богоро́дице рече́:</style>
				</p>
				<p>Хощу́ уве́дети стра́нное твое́ лобза́ние, —/ Де́ва рече́, —/ челове́честву бо е́сть необы́чна рече́ния,/ ра́дость, ку́ю рекл еси́, рцы я́сно, науча́я Мя.</p>
				<p>
					<style>А́нгел возопи́:</style>
				</p>
				<p>Явле́ннейше Тебе́ реку́, всеблагогове́йно предстоя́, Пречи́стая,/ Ты же приклони́ у́хо Твое́, Вы́шняго си́ла на Тя на́йдет/ и вседе́тельным всели́тся Ду́хом.</p>
				<p>
					<style>Ин кано́н Арха́нгела. Творе́ние Ио́сифово. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Я́ко Све́та су́ща к Све́ту кра́йнейшему невеще́ственными причаще́нии,/ Боже́ственнаго и невеще́ственнаго, молю́ тя, Арха́нгеле Госпо́день:/ ум мой просвети́ моли́твами твои́ми, я́ко да воспева́ю тя.</p>
				<p>Соста́вим дне́сь лик Боже́ственный, веселя́щеся,/ пе́рваго почита́юще безпло́тных умо́в,/ неизрече́нную ра́дость возвести́вшаго, в мир прише́дшую за бла́гость.</p>
				<p>Предста́теля тя велича́йша, и к Бо́гу засту́пника,/ и сте́ну, и утвержде́ние, Гаврии́ле, иму́ще,/ лю́бящий тя, избавля́емся от бед и вре́да змии́на, восхваляю́щии тя.</p>
				<p>
					<style>Богоро́дичен:</style> Чи́сту Тя, Всенепоро́чную, Гаврии́л я́ко узре́,/ — ра́дуйся! Тебе́, Влады́чице, све́тло возопи́,/ браконеиску́сная, челове́ков спасе́ние, а́нгелов похвала́ и честносло́вие.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Не́сть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
				</p>
				<p>
					<style>Богоро́дица рече́:</style>
				</p>
				<p>Че́стно веща́ти тя ны́не, А́нгеле, смотря́ю,/ ве́щно бо существо́, и тле́нно, и зе́млено/ Невеще́ственнаго ка́ко вмести́т,/ нетле́ния Све́том одева́емаго?</p>
				<p>
					<style>А́нгел возопи́:</style>
				</p>
				<p>Смы́сленно обличи́ла еси́, Чи́стая, но благоволи́ си́це,/ и да уве́рит Тя купина́, воспа́льшися, ника́коже сожже́на огне́м,/ и прообража́ющи Твое́ рождество́ несказа́нное.</p>
				<p>
					<style>Богоро́дице рече́:</style>
				</p>
				<p>Жи́зни Мне глаго́лы вопие́ши,/ но уверя́ет Мя гора́, дымя́щаяся дре́вле, прие́мшая Бо́га,/ не мо́щи ве́щному естеству́ отню́д Невеще́ственнаго прия́ти.</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Твоя́ песносло́вцы, Богоро́дице,/ живы́й и ненави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
				</p>
				<p>Прича́стием Све́та невеще́ственнейшаго, я́ко невеще́ствен вои́стинну, Гаврии́ле,/ невеще́ственно просвеща́емь,/ Свет ви́ден был еси́ вторы́й,/ веще́ственныя всегда́ челове́ки просвеща́я, пою́щия тя.</p>
				<p>Велича́йшаго благосла́вия сподо́бился, еси́,/ вели́кое та́инство нам откры́в, велича́йше А́нгелов,/ и́мже взя́ти бы́хом от земли́ к велича́йшей высоте́ вельми́ чту́щии тя.</p>
				<p>Яви́ся всем с Небесе́, любо́вию и́щущим тя при́сно,/ и уста́ви бу́рю на ны дви́жимую напа́стей же и скорбе́й,/ о Гаврии́ле Архистрати́же!</p>
				<p>
					<style>Богоро́дичен:</style> Сказу́я е́же дре́вле сокрове́нное та́инство, Отрокови́це,/ Тебе́ иногда́ Гаврии́л взыва́ше:/ ра́дуйся, Бо́жия пала́то,/ в ню́же всели́вся, вся челове́ки обожи́, я́ко Благоутро́бен.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен:</style> Вознесы́йся:
				</p>
				<p>Безпло́тных служи́телей ты пе́рвствуяй,/ пре́жде век определе́нное стра́шное та́инство,/ тебе́ еди́ному, Гаврии́ле сла́вне, вве́рися,/ рождество́ неизрече́нное Святы́я Де́вы,/ ра́дуйся, провозглаша́я Ей, Обра́дованная./ Те́мже тя до́лжно, ве́рнии, с весе́лием при́сно ублажа́ем.</p>
				<p>
					<style>Сла́ва, и ны́не, то́йже.</style>
				</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Христо́с моя́ си́ла,/ Бог и Госпо́дь, честна́я Це́рковь/ боголе́пно пое́т, взыва́ющи,/ от смы́сла чи́ста о Го́споде пра́зднующи.</emphasis>
				</p>
				<p>
					<style>А́нгел возопи́:</style>
				</p>
				<p>Со́лнца носи́ло Твое́ бы́сть, Пречи́стая, чре́во,/ и челове́ком роди́ши Свет Невече́рний, —/ Гаврии́л прера́достно Де́ве провещава́ше.</p>
				<p>
					<style>Богоро́дице рече́:</style>
				</p>
				<p>Двере́й Мои́х отступи́,/ не веща́й глаго́лов, и́хже сбытия́ ника́коже мо́жеши показа́ти, Архистрати́же,/ что Мой ум и ду́шу смуща́еши, сия́ глаго́ля Ми?</p>
				<p>
					<style>А́нгел возопи́:</style>
				</p>
				<p>Ве́дети издале́че сподо́бишася/ та́инства глубину́ проро́ческия трубы́, Всенепоро́чная,/ Его́же слуга́ е́смь, пред дверьми́ Твои́ми предстою́.</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Неизсле́дный Бо́жий сове́т,/ е́же от Де́вы воплоще́ния Тебе́, Вы́шняго,/ проро́к Авваку́м усмотря́я, зовя́ше:/ сла́ва си́ле Твое́й, Го́споди.</emphasis>
				</p>
				<p>Стоя́л еси́, прича́стиями Богонача́льными дре́вле,/ Гаврии́ле досточу́дне, просвеща́я проро́ка Дании́ла/ и изложи́в явле́ние недове́домых ду́хом.</p>
				<p>Усты́ бре́нными тя ра́достно, о́гненна естество́м су́ща, восхваля́ем:/ изми́ ны огня́ всегда́ паля́щаго,/ Боже́ственными, Гаврии́ле, хода́тайствы твои́ми.</p>
				<p>Па́че со́лнца в Боже́ственную оде́жду,/ сла́вою непристу́пною блиста́ющуся, одева́емь,/ Архистрати́же служи́телей, Царю́ предстои́ши Небе́сному, веселя́ся.</p>
				<p>
					<style>Богоро́дичен:</style> Всю Тя, ду́хом Гаврии́л преочище́ну, Всенепоро́чная, разуме́в,/ вопие́т Тебе́ я́вственно:/ ра́дуйся, кля́твы избавле́ние и пра́отцев воззва́ние.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
				</p>
				<p>
					<style>Богоро́дице рече́:</style>
				</p>
				<p>Облиста́ема тя зрю, А́нгеле, а́нгельскими светлостьми́, — Пренепоро́чная рече́, —/ оба́че стыжду́ся ско́ро ве́ровати,/ не пе́рвее уве́девши вся́кую изве́стность.</p>
				<p>
					<style>А́нгел возопи́:</style>
				</p>
				<p>Истле́вшее Зижди́тель естество́ челове́ческое зря,/ в Тя всели́тися благоизво́лил е́сть,/ сокрове́нное от веко́в, Чи́стая, стра́шне ны́не открыва́я та́инство.</p>
				<p>
					<style>Богоро́дице рече́:</style>
				</p>
				<p>Обручена́ Ио́сифу бых Аз,/ да́же до ны́не не совокуплена́, Арха́нгеле,/ иску́са у бо не позна́вши му́жеска, ка́ко рожду́?/ Естества́ сопроти́вныя глаго́леши Мне глаго́лы.</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Ужасо́шася вся́ческая/ о Боже́ственней сла́ве Твое́й:/ Ты бо, неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>Ума́ прича́стием пе́рваго просвеща́емь,/ вторы́й ви́ден был еси́ Свет, зовы́й со безчи́сленными А́нгел чи́нми:/ Свят Оте́ц Вседе́тель, Сын Собезнача́лен и Дух Сопресто́лен.</p>
				<p>Вид твой о́гнен, добро́та пречу́дна, вся́ку мы́сль ужаса́я,/ ве́лия сла́ва, Гаврии́ле велича́йше,/ Боже́ственных безпло́тных нача́льниче, всех удобре́ние,/ ве́рно воспева́ющих тя.</p>
				<p>Боже́ственный я́ко ви́де тя,/ во вре́мя кажде́ния дре́вле стоя́ща, Заха́рия, быва́ет нем:/ не ве́рова бо твоему́ возвеще́нию стра́шному,/ его́же изгласи́л еси́, Гаврии́ле Архистрати́же.</p>
				<p>
					<style>Богоро́дичен:</style> Храм свяще́ния су́щи, Всенепоро́чная, гла́сом Гаврии́ла Арха́нгела,/ во святы́х почива́ющаго родила́ еси́ Всесвята́го Бо́га,/ вся освяща́ющаго и лю́тых изыма́ющаго.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</emphasis>
				</p>
				<p>
					<style>А́нгел возопи́:</style>
				</p>
				<p>Зако́ном, Отрокови́це, естества́ не рабо́тает Иису́с, Соде́тель естества́,/ и Тя да уве́рит жезл Ааро́нов, невла́жно прора́стший,/ Тя роди́ти неискусому́жно образова́вший.</p>
				<p>
					<style>Богоро́дице рече́:</style>
				</p>
				<p>Дивлю́ся, твоя́ сия́ стра́шныя и честны́я поразумева́ющи глаго́лы,/ и, ве́ровати хотя́щи, помышля́ю высоты́ вели́чество,/ и стыжу́ся вся, Архистрати́же.</p>
				<p>
					<style>А́нгел возопи́:</style>
				</p>
				<p>Не повину́ешися ли словесе́м мои́м?/ Тя прови́де Дании́л го́ру,/ от нея́же усече́ся без руки́ челове́ческия ка́мень, Чи́стая,/ хра́мы и тре́бища и́дольская истня́я крепча́йше.</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
				</p>
				<p>Земни́и язы́цы почести́ тя, ума́ светоза́рнаго и Небе́снаго, не возмо́гут,/ пресве́тло просвеща́ема па́че ума́/ неизрече́нно Боже́ственными светлостьми́.</p>
				<p>Заря́ со́лнца многосве́тлая, о́гненных слуг Архистрати́же,/ светоно́сными твои́ми ко Влады́це мольба́ми/ пою́щия тя тьмы́ страсте́й исхи́ти.</p>
				<p>Сове́ты язы́ков разори́, ве́ру правосла́вную утверди́,/ уста́ви раздо́ры церко́вныя, Арха́нгеле,/ ко всех Творцу́ твои́ми моли́твами.</p>
				<p>
					<style>Богоро́дичен:</style> Глаго́лов Боже́ственных послушли́ва, Чи́стая, Гаврии́ловых была́ еси́/ и Пребезнача́льнаго Сло́ва пло́тию родила́ еси́,/ безслове́сия мир изба́вльшаго.
				</p>
				<p>
					<style>Конда́к, глас 8:</style>
				</p>
				<p>Пресве́тлыя, и Честны́я, и Вседе́тельныя,/ пренеисче́тныя и стра́шныя Тро́ицы/ Ты еси́, Архистрати́же, сла́вный служи́телю и моли́твенниче,/ ны́не непреста́нно моли́/ изба́вится нам от вся́ких бед и мук, да зове́м ти:/ ра́дуйся, покро́ве рабо́м твои́м.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Росода́тельну у́бо пе́щь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
				</p>
				<p>
					<style>Богоро́дица рече́:</style>
				</p>
				<p>Пресла́вно я́ко прии́дет с те́лом в мир Безпло́тный, сказа́л еси́, Гаврии́ле,/ рцы же све́тло, ка́ко Сего́ вмести́т Мое́ чре́во,/ Его́же вели́чества Небеса́ вмести́ти не мо́гут?</p>
				<p>
					<style>А́нгел возопи́:</style>
				</p>
				<p>Пове́даю Тебе́, и разуме́й, о Всенепоро́чная!/ ка́ко ски́ния иногда́ Авраа́мова прия́т и Бо́га вмести́, Пречи́стая,/ те́мже не сумни́ся ны́не,/ но любе́зно целова́ние приими́, челове́ком ра́дость.</p>
				<p>
					<style>Богоро́дице рече́:</style>
				</p>
				<p>Смуща́ет Мя ве́щи вели́чество,/ но у́бо поне́же благоволи́ Всеблаги́й в Мя всели́тися па́че ума́,/ се и душе́ю, и пло́тию храм е́смь чист, соблюде́н Ему́.</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>Иоа́нново рождество́, сла́вне,/ возвести́л еси́ Заха́рии иногда́, вну́трь Боже́ственнаго хра́ма/ предстоя́щу и пою́щу Изба́вителю и Бо́гу:/ препе́тый отце́в Госпо́дь и Бог, благослове́н еси́.</p>
				<p>Пресла́вное хра́ма твоего́ благоле́пие пресве́тло, Гаврии́ле, освяща́ет души́ ве́рных/ и повелева́ет велегла́сно вопи́ти:/ препе́тый отце́в Госпо́дь и Бог, благослове́н еси́.</p>
				<p>Просвеща́емь прича́стием, Архистрати́же, пе́рваго Све́та та́йно,/ вторы́й Свет вои́стинну ви́ден был еси́, пою́щия просвеща́я всегда́:/ препе́тый отце́в Госпо́дь и Бог, благослове́н еси́.</p>
				<p>
					<style>Богоро́дичен:</style> По́слан бы́сть Гаврии́л Архистрати́г,/ ра́дость возвеща́я Тебе́, Девома́ти Чи́стая,/ Ея́же ра́ди печа́ль преста́, и кля́тва вои́стинну онепло́дствися,/ и благослове́ние процвете́ ве́рным во ве́ки.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́:/ вся бо твори́ши, Христе́, то́кмо е́же хоте́ти,/ Тя превозно́сим во вся ве́ки</emphasis>.
				</p>
				<p>Гла́сом А́нгеловым Свет зачала́ еси́./ Сего́ ра́ди Тебе́ — ра́дуйся! — вси взыва́ем,/ две́ре Све́та, неудобозри́мое виде́ние,/ престо́ле Вы́шняго, Де́во Богоро́дице.</p>
				<p>Высо́каго та́инства, ра́дуйся, соверше́ние;/ недоуме́нных веще́й, ра́дуйся, явле́ние;/ ра́дуйся, к Бо́гу челове́ков присвое́ние;/ ра́дуйся, Де́во, па́дших воззва́ние.</p>
				<p>Светода́теля Влады́ки, ра́дуйся, Роди́тельнице;/ приста́нище су́щим в бу́ри, ра́дуйся, Всенепоро́чная;/ и́стинная и плодови́тая лозо́, ра́дуйся, возрасти́вшая безсме́ртия Грозд.</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>О́троки благочести́выя в пещи́/ рождество́ Богоро́дичо спасло́ е́сть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Священносло́вии свяще́нными тя лю́дие свяще́ннии пою́т, веселя́щеся,/ ты бо всевино́вное Сло́во воплоща́емо, е́же по нам, Арха́нгеле,/ су́щей от нас приглаша́еши Де́ве па́че ума́ же и сло́ва./ Те́мже тя почита́ем во вся ве́ки.</p>
				<p>Уму́ вели́кому же и пе́рвому невеще́ственно, Арха́нгеле, соединя́яся/ усты́ о́гненными твои́ми пое́ши песнопе́ние стра́шное,/ е́же пою́т вси А́нгельстии ли́цы:/ Го́спода по́йте, дела́, и превозноси́те Его́ во вся ве́ки.</p>
				<p>Благосла́виями я́ве испещре́н Боже́ственными,/ прехо́диши Небе́сная, та́же и земна́я,/ соверша́я свяще́нная хоте́ния Христа́, всех Бо́га,/ А́нгелов нача́льнике Гаврии́ле, красота́ ве́рою при́сно тя хва́лящих.</p>
				<p>Пло́тию по ипоста́си Сло́во челове́ком примеси́тися хотя́,/ имя́ше тя, предтеку́ща и предугото́вающа свяще́нную пала́ту, о свяще́нный Гаврии́ле,/ Го́спода по́йте, вопию́ща, и превозноси́те Его́ во вся ве́ки.</p>
				<p>
					<style>Богоро́дичен:</style> Я́ко престо́л красе́н Царе́в,/ я́ко всех тва́рей преиму́щую,/ я́ко Пресу́щнаго еди́ну существова́вшую,/ челове́ки обожи́вшаго соедине́нием лу́чшим рождества́ неизрече́ннаго и стра́ннаго,/ благослове́нную воспои́м Де́ву.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти;/ Тобо́ю же, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и/ Тя ублажа́ем</emphasis>.
				</p>
				<p>Ра́дости вина́ всеблагослове́нная, ра́дуйся,/ честна́я добропло́дная и благора́сленная браздо́, Пита́теля всего́ нося́щи;/ ра́дуйся, исто́чниче живы́я во́ды, Пречи́стая, ста́мно и раю́ Бо́жий,/ ра́дуйся, Всенепоро́чная.</p>
				<p>Душа́м же и те́лом очище́ние, ра́дуйся,/ Е́юже истека́ют челове́ком лу́чшая, вина́ всех обоже́ния;/ ра́дуйся, о́блаче ле́гкий, Со́лнца нося́щий,/ мир светолу́чными сия́ньми озаря́юща.</p>
				<p>Пе́снь вопие́м Ти ра́достную:/ ра́дуйся, Чи́стая, му́чеников, апо́столов похвало́,/ проро́ков пресла́вное рече́ние, архиере́ев и преподо́бных;/ ра́дуйся, удобре́ние, Ея́же ра́ди Небе́сная со земны́ми ра́дуются.</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная, Богоро́дице,/ Чи́стая Присноде́во.</emphasis>
				</p>
				<p>Предстои́ши, стра́шно престо́лу благода́ти служа́,/ и облиста́емь светоли́тии су́щими па́че ума́,/ и свяще́нно обожа́емь, и Свет зрим,/ и просвеща́я ве́рою честву́ющия тя, свяще́нне Гаврии́ле Архистрати́же.</p>
				<p>Я́коже Не́бо, зри́шися, звезда́ми укра́шено, Боже́ственными светлостьми́,/ и, я́коже воево́да, рука́ми держи́ши скиптр пресве́тлый/ и претека́еши всю зе́млю,/ во́лю Влады́чню всегда́ творя́ и лю́тых ве́рныя изыма́я.</p>
				<p>Утиши́ лю́тую ва́рварскую бу́рю, воздви́жемую всегда́ на рабы́ твоя́,/ церко́вныя уста́вы раздо́ры,/ пою́щим тя пода́ждь прегреше́ний избавле́ние,/ ве́рным же да́руй победи́тельная, Гаврии́ле, те́плым предста́тельством твои́м.</p>
				<p>Предо́брая дво́ице и пресла́вная, Михаи́ле и Гаврии́ле,/ престо́лу предстоя́ще Боже́ственныя сла́вы,/ всем проси́те грехо́в проще́ния и злых премене́ния,/ я́ко предста́телие и я́ко бла́гости Влады́чни во всем подо́бящеся.</p>
				<p>
					<style>Богоро́дичен:</style> Свет блиста́ния рождество́м Твои́м возсия́, и просвети́ всю подсо́лнечную,/ и предста́теля тьмы́ погуби́, Богороди́тельнице Всечи́стая,/ А́нгелов хвало́ и челове́ков всех спасе́ние, непреста́нными гла́сы восхваля́ющих Тя.
				</p>
				<p>
					<style>На хвали́тех стихи́ры на 4, глас 4.</style>
				</p>
				<p>
					<style>Подо́бен:</style> Дал еси́ зна́мение:
				</p>
				<p>Ум предве́чный,/ Свет соста́вивый вторы́й,/ Гаврии́ла Тебе́ прича́стиями Боже́ственными,/ просвеща́ющего всю вселе́нную/ и ю́же от ве́ка открыва́ющего нам/ Боже́ственную и вели́кую вои́стинну та́йну,/ во утро́бе воплоща́емаго Деви́честей/ су́ща Безтеле́снаго и бы́вша Челове́ка,/ во е́же спасти́ челове́ка.</p>
				<p>Престо́лу предстоя́ Трисо́лнечнаго Божества́/ и бога́тно просиява́я Боже́ственными светлостьми́,/ испуща́емыми непреста́нно отту́ду,/ су́щия на земли́, ра́достно лику́ющия/ и восхваля́ющия тя,/ страсте́й мглы изба́ви/ и просвеще́нием уясни́,/ Гаврии́ле Архистрати́же,/ моли́твенниче о душа́х на́ших.</p>
				<p>Низложи́ шата́ния ага́рянская,/ на ста́до твое́ ча́сте находя́щая,/ уста́ви раздо́ры Це́ркве,/ укроти́ бу́рю безме́рных искуше́ний,/ изба́ви бед и обстоя́ний/ любо́вию чту́щия тя/ и под кров твой прибега́ющия,/ Гаврии́ле Архистрати́же,/ моли́твенниче о душа́х на́ших.</p>
				<p>
					<style>Сла́ва, и ны́не, глас 2:</style>
				</p>
				<p>Благовеству́ет Гаврии́л Благода́тней дне́сь:/ ра́дуйся, неневе́стная Ма́ти и неискусобра́чная,/ не удивля́йся стра́нному моему́ зра́ку,/ ни ужаса́йся, Арха́нгел бо е́смь./ Змий прельсти́ Е́ву иногда́,/ ны́не же благовеству́ю Тебе́ ра́дость,/ и пребу́деши нетле́нна,/ и роди́ши Го́спода, Пречи́стая.</p>
				<p>
					<style>На стихо́вне самогла́сен Трио́ди, два́жды, и му́ченичен. Сла́ва, и ны́не, Богоро́дичен.</style>
				</p>
			</section>
			<section>
				<title>
					<p>Собо́р Арха́нгела Гаврии́ла</p>
				</title>
				<p>Чины Ангельские разделяются на три иерархии — высшую (Серафимы, Херувимы и Престолы), среднюю (Господства, Силы и Власти) и низшую (Начала, Архангелы и Ангелы). Архангелы являются посредниками между Богом и людьми, открывают людям тайны веры, пророчества и разумение воли Божией, благовествуют о великом и преславном: «Сам Господь при возвещении, при гласе Архангела и трубе Божией, сойдет с неба, и мертвые во Христе воскреснут прежде; потом мы, оставшиеся в живых, вместе с ними восхищены будем...» (<a xlink:href="https://azbyka.ru/biblia/?1Thes.4:16-17&amp;c~r&amp;rus">1Фес. 4:16-17</a>).</p>
				<p>Архангел Гавриил был избран Богом, чтобы благовестить Пресвятой Деве Марии, а с Нею и всем людям великую радость о Воплощении Спасителя Иисуса Христа, Сына Божия. Именно поэтому на следующий день после Благовещения, прославляющего Пречистую Деву Марию, благодарные Господу христиане почитают Архангела Гавриила, послужившего таинству нашего спасения.</p>
				<p>Еще в Ветхом Завете имеется свидетельство о семи высших Ангелах (Архангелах) Божиих (<a xlink:href="https://azbyka.ru/biblia/?Tov.12:15&amp;c~r&amp;rus">Тов. 12:15</a>), равных по достоинству и чести. Если исчисление Архангелов начинается с Михаила, поборника и победителя врагов Божиих, то Гавриил стоит на втором месте. Его Господь посылает для возвещения и разъяснения Божественных тайн.</p>
				<p>Когда пророк Даниил сподобился от Господа видения о судьбах народа иудейского, но не понял его, то именно Архангел Гавриил был послан разъяснить ему видение (<a xlink:href="https://azbyka.ru/biblia/?Dan.8:15-19&amp;c~r&amp;rus">Дан. 8:15-19</a>). Сам Архангел Гавриил свидетельствует о себе священнику Захарии, возвещая о предстоящем рождении у него сына Иоанна: «Аз есмь Гавриил, предстояй пред Богом: и послан есмь глаголати к тебе» (<a xlink:href="https://azbyka.ru/biblia/?Lk.1:19&amp;c~r&amp;rus">Лк. 1:19</a>). Отсюда видно, что Архангел Гавриил необычайно приближен к Господу и посылается Им возвещать величайшие тайны, касающиеся спасения рода человеческого.</p>
				<p>По церковному преданию, именно Архангел Гавриил возвестил святым праведным Иоакиму и Анне о рождении от них Девы Марии. «Мария, как Духоносица, избранный сосуд Святого Духа, имеет служащего тайне Воплощения Архангела Гавриила также нарочито от Духа Святого. Не вытекает ли из этого посланничества Архангела Гавриила, что он является как бы собственным Ангелом-Хранителем Пречистой? Его иерархическая высота только соответствовала бы исключительности этого служения» (Протоиерей Сергий Булгаков. «Лествица Иаковля. Об Ангелах». Париж, 1929, с. 676–8).</p>
				<p>Архангел Гавриил возвестил Пресвятой Деве Марии и об ее славном Успении и Вознесении на Небо.</p>
				<p>Когда Господь Иисус Христос перед Своими крестными страданиями молился в Гефсиманском саду до кровавого пота, на укрепление Его, по церковному преданию, был послан с Небес Архангел Гавриил, имя которого означает «крепость Божия» (<a xlink:href="https://azbyka.ru/biblia/?Lk.22:43&amp;c~r&amp;rus">Лк. 22:43</a>).</p>
				<p>Жены-мироносицы услышали радостную весть о Воскресении Господа нашего Иисуса Христа от двух Ангелов, одним из которых был Архангел Гавриил.</p>
				<p>На иконах Архангел Гавриил обычно изображается с райской ветвью, принесенной им Пресвятой Деве, или со светящимся фонарем в правой руке и зеркалом из ясписа — в левой.</p>
				<p>Вторично Собор Архангела Гавриила празднуется Церковью 13 июля, а Собор Архистратига Божия Михаила и прочих Небесных Сил Бесплотных — 8 ноября</p>
			</section>
		</section>
		<section>
			<title>
				<p>27-й де́нь</p>
			</title>
			<section>
				<title>
					<p>Святы́я ма́тере на́шея Матро́ны Селу́нския</p>
				</title>
				<p>
					<style>Стихи́ры, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Иуде́йскому свере́пству/ и на́глому суровству́/ по́мыслом сопроти́вилася еси́, мужему́дренная,/ бу́дущих предви́дящи, Богому́драя, наслажде́ние,/ пребыва́ющее при́сно во ве́ки неподви́жимо,/ е́же получи́ла еси́,/ от земли́ преста́вльшися к черто́гом Небе́сным/ и ли́ку неразори́мому, сла́вная.</p>
				<p>Ца́рствия благоле́пие/ и добро́ту кра́сную/ ви́дети сподо́билася еси́ Жениха́ твоего́,/ укра́шена ра́нами тве́рдаго твоего́ страда́ния,/ и исто́чнику благи́х/ досто́йно прибли́жилася еси́./ Отону́дуже Боже́ственнаго весе́лия/ бога́тно плод прия́ла еси́, блаже́нная,/ и безсме́ртное благосла́вие.</p>
				<p>Ни и́го рабо́тное,/ ни сла́бость же́нская,/ ни глад, ни ра́ны запя́ша тя/ му́ченическия тве́рдости уподо́битися, всесла́вная,/ усе́рдием бо души́/ му́ки претерпе́ла еси́./ Отону́дуже получи́ла еси́ Небе́сный черто́г/ и венце́м благода́тей украси́лася еси́,/ предстоя́щи Зижди́телю твоему́.</p>
				<p>
					<style>Сла́ва, и ны́не, </style>Богоро́дичен, глас и подо́бен то́йже:
				</p>
				<p>Осужде́ния изба́ви, Пресвята́я Богоневе́сто,/ и лю́тых прегреше́ний/ смире́нную мою́ ду́шу,/ и сме́рти измени́ моли́твами Твои́ми,/ и да́руй оправда́ние получи́ти/ в де́нь испыта́ния,/ е́же получи́ша святы́х собо́ри,/ покая́нием очище́на мя пре́жде конца́ покажи́/ и слез излия́нии.</p>
				<p>
					<style>Крестобогоро́дичен. Подо́бен то́йже:</style>
				</p>
				<p>На Кресте́ Тя я́ко узре́/ пригвожде́на, Го́споди,/ А́гница и Ма́ти Твоя́ дивля́шеся,/ и — что виде́ние сие́, — взыва́ше,/ — Сы́не вожделе́нне?/ Сия́ Тебе́ неве́рный собо́р воздаде́ беззако́нный,/ и́же мно́гих Твои́х чуде́с наслади́выйся./ Но сла́ва неизглаго́ланному/ соше́ствию Твоему́, Влады́ко.</p>
				<p>
					<style>Кано́н, его́же краегране́сие: </style>Матро́ны Боже́ственную пою́ сла́ву. 
					<style>Творе́ние Феофа́на. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Боже́ственным безпло́тным чино́м ны́не слику́ющи у всех вино́внаго Бо́га/ и я́сно наслажда́ющися Богонача́льнаго осия́ния,/ пою́щия тя просвети́.</p>
				<p>Ра́бий сподо́бивыйся прия́ти зрак Христо́с Бог,/ свободи́ти сего́ восхоте́в от тли и сме́ртных уз, от и́га рабо́тнаго/ тя, му́ченице, неве́сту обручи́.</p>
				<p>Же́нский пол су́щи, вмужи́вшися благода́тию,/ вознесе́нную горды́ню и хва́лящуюся безме́рно пре́жде истреби́ти мо́ре,/ не́мощию те́ла Боже́ственною си́лою низложи́.</p>
				<p>
					<style>Богоро́дичен:</style> Две́рь, я́же к нам Твоего́, Го́споди, соше́ствия,/ восто́к, и со́лнце, и свет, та́инственно Тя нарица́емаго преесте́ственно облиста́, сугу́ба естество́м Человеколю́бца.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Тве́рдостию по́мысла пребеззако́нную/ и лю́тую претерпе́ла еси́ тя́жкую му́ку,/ сла́вная Матро́но всеблаже́нная.</p>
				<p>Ра́ны боле́зненныя ощуща́ющи,/ кре́пко терпе́ла еси́,/ осужде́нием же тьмы́ Боже́ственную све́тлость восприя́ла еси́.</p>
				<p>Крове́й твои́х то́ки нече́стия огни́ще угаси́ша,/ ве́рныя же напои́ша Богоче́стия вода́ми.</p>
				<p>
					<style>Богоро́дичен:</style> Скрижа́ль, ковче́г,/ прие́мшу во утро́бе, Пречи́стая, Сло́во Бо́жие безнача́льное,/ богогла́сно восхваля́ем Тя.
				</p>
				<p>
					<style>Седа́лен, глас 5</style>.
				</p>
				<p>
					<style>Подо́бен:</style> Собезнача́льное:
				</p>
				<p>Благоче́стно порабо́тившися Вседержи́телю,/ злоче́стием влады́чицы не порабо́тилася еси́, честна́я,/ но претерпе́ла еси́ тве́рдо те́мное заключе́ние и ран разжже́ние/ и преста́вилася еси́ к Бо́гу, Богому́драя му́ченице Матро́но,/ моли́ся о нас, соверша́ющих па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Те́плая предста́тельнице и непобеди́мая,/ упова́ние изве́стное и непосты́дное,/ стено́, и покро́ве, и приста́нище прибега́ющим к Тебе́, Присноде́во Чи́стая,/ Сы́на Твоего́ и Бо́га моли́ со А́нгелы/ мир да́ти ми́ру, и спасе́ние, и ве́лию ми́лость.</p>
				<p>
					<style>Крестобогоро́дичен:</style>
				</p>
				<p>На Кресте́ зря́щи Тя, Христе́, Ма́ти Твоя́,/ во́лею посреде́ разбо́йнику ви́сяща,/ растерза́ющися утро́бою, ма́терски глаго́лаше:/ безгре́шный Сы́не,/ ка́ко непра́ведно на Кресте́, я́коже злоде́й, пригвожде́н еси́,/ челове́ческий род хотя́ оживи́ти, я́ко Благоутро́бен?</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Си́лою Боже́ственною, Матро́но, укрепля́ема,/ го́рькия влады́чицы избе́гла еси́ рабо́ты,/ нрав бо смире́н души́ стяжа́ла еси́,/ еди́ному Влады́це рабо́тающи.</p>
				<p>Рыка́ющи, и пия́нством неи́стовствующи, и я́ростию терза́ющися,/ злочести́вейшая ра́нами ссеца́ше, евре́йским суровство́м,/ му́ченице страстоте́рпице, те́ло твое́.</p>
				<p>Ю́ношеское показа́ла еси́ терпе́ние,/ в несве́тлых ме́стех заключа́ема, му́ченице, и гла́дом томи́ма,/ но обрела́ еси́ воздая́ние безсме́ртия трапе́зу.</p>
				<p>
					<style>Богоро́дичен:</style> Златокова́нный све́щник прообразова́ше Бо́га носи́вшую воплоще́нна,/ заре́ю Божества́ вся просвеща́юща,/ Тя, и́стинную Богома́терь.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>Тя вене́ц све́тел Богому́драя похвалы́ стяжа́, Жизнода́вче,/ и от тьмы́ к сия́нию Боже́ственному изы́де.</p>
				<p>Утверди́ Христо́с на ка́мени ве́ры но́ги твоя́, блаже́нная,/ к Нему́же испра́вила еси́ му́дре твоя́ стопы́.</p>
				<p>Ум Боже́ствен вои́стинну, и мудр, и Богомы́слен ты иму́щи,/ сия́еши в лице́ му́ченик, Матро́но всеблаже́нная.</p>
				<p>
					<style>Богоро́дичен:</style> Божества́ зрак и зрак челове́чества родила́ еси́, Богома́ти,/ соедине́ние несме́сно по соедине́нию неслия́нному.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Е́вы ны́не, страстоно́сице, жела́ние объя́ла еси́ смы́сленно,/ Матро́но, обожа́ема манове́нием непреста́нным,/ и пра́ведно присносу́щныя сла́вы сподо́билася еси́.</p>
				<p>Ни раб во Христе́, ни свобо́дный су́дится,/ но доброде́тели благообра́зие, благоче́стия нра́вы укра́шена,/ ея́же показа́лася еси́ твори́тельница, страстоте́рпице непобеди́мая.</p>
				<p>
					<style>Богоро́дичен:</style> Храм Тя Бо́жий и черто́г зна́ем,/ ста́мну, све́щник и скрижа́ль, стяжа́вшую вну́трь написа́ние/ за милосе́рдие вопло́щшася Сло́ва, Всенепоро́чная.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В пещи́ авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди</emphasis>.
				</p>
				<p>С любо́вию и дерзнове́нием отлучи́лася еси́ вои́стинну/ ко твоему́, всехва́льная, Рачи́телю, благода́рно взыва́ющи:/ благослове́н еси́ в хра́ме сла́вы Твоея́, Го́споди.</p>
				<p>С весе́лием и ра́достию прешла́ еси́, испо́лнь доброде́телей всеразли́чных, Матро́но,/ от земли́ к Небе́сным лико́м, сла́вная,/ насле́дие получи́вши безсме́ртное.</p>
				<p>
					<style>Богоро́дичен:</style> Просвеще́нна, преиспещре́на все́ми доброде́тельми,/ Сло́во О́тчее па́че сло́ва родила́ еси́ воплоще́нное, Ма́ти Де́во,/ благослове́нна Ты в жена́х, Всенепоро́чная Влады́чице.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ру́це распросте́р, Дании́л/ льво́в зия́ния в ро́ве затче́,/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Бога́таго Све́та лучи́ сподо́билася еси́ ви́дети, измени́вшися пло́ти,/ и в Небе́сней ски́нии жи́ти вме́сто ски́нии те́мныя и мра́чныя,/ иде́же заключена́ была́ еси́, сла́вная:/ благослови́те, вся дела́,/ вопию́щи, Госпо́дня Го́спода.</p>
				<p>Красе́н вене́ц, и́мже ны́не венча́лася еси́, сла́вная,/ живонача́льною десни́цею Вседержи́теля,/ неве́сту бо ви́дя, очервле́ну тя крове́й твои́х то́ки, ра́дуяся, уясни́,/ Ему́же пое́м:/ вся дела́, благослови́те Госпо́дня Го́спода.</p>
				<p>
					<style>Богоро́дичен:</style> Вои́стинну ро́ждши Бо́га,/ вои́стинну Всечи́стая яви́лася еси́, Ма́ти Бо́жия,/ и́стинствующее нося́щи, по ко́емждо рожде́нии, богоиме́нство ве́рным./ Те́мже сла́вим Богоро́дицу Тя богому́дренно, Всенепоро́чная Влады́чице.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя го́ры, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́,/ тем, веселя́щеся, Тя, Богоро́дице, велича́ем.</emphasis>
				</p>
				<p>Сия́ет мы́сленными светозаре́нии светоно́сный твой де́нь,/ светле́йшими блиста́нии трисо́лнечнаго, му́ченице, сия́ния,/ в не́мже ны́не моли́ озари́ти пою́щия тя.</p>
				<p>Обрела́ еси́ воздая́ния, страстоно́сице, за ра́ны боле́зненныя,/ Небе́сное насле́дие в Це́ркви перворо́дных, сла́вная,/ в не́йже торжеству́ющи, твои́ми моли́твами нас соблюди́.</p>
				<p>Вои́стинну Христу́ ны́не сочта́лася еси́,/ безсме́ртному твоему́ Жениху́,/ процве́тши све́тло Боже́ственными Сего́, всему́драя, я́звами/ и честно́ю кро́вию муче́ния сия́ющи.</p>
				<p>
					<style>Богоро́дичен:</style> Плени́цы мои́х ны́не прегреше́ний разреши́, Де́во Богоро́дице,/ Я́же милосе́рдия Исто́чник ро́ждши, еди́на Богоблаже́нная,/ и душесла́дости испо́лни, я́ко да досто́йно Тя велича́ю.
				</p>
			</section>
			<section>
				<title>
					<p>Свята́я му́ченица Матро́на Солунская</p>
				</title>
				<p>Святая мученица Матрона Солунская была рабыней иудеянки Павтилы, жены одного из военачальников города Солуни (Фессалоники). Госпожа настойчиво пыталась совратить свою рабыню в иудейство, но тщетно. Святая Матрона безбоязненно и твердо исповедовала веру Христову, продолжая ходить в церковь. Вместе с тем она смиренно и безропотно исполняла свои обязанности. Павтила часто унижала рабыню, наносила ей побои, морила ее голодом, но не могла принудить святую Матрону к вероотступничеству. Обуреваемая бессильной злобой, Павтила связала святую и заключила ее в темницу. Однажды, заглянув в темницу, Павтила застала святую Матрону стоящей на молитве; неведомая сила освободила ее от уз. В ярости Павтила приказала четырем своим слугам подвергнуть святую избиению тяжелыми палками. После жестоких побоев святая Матрона скончалась, стяжав у Господа мученический венец († III–IV в.). Тело ее было сброшено с городской стены. Местные христиане подобрали останки святой и предали их честнбму погребению.</p>
				<p>По другим сведениям, святая Матрона претерпела мученическую кончину от язычников, которым была выдана своей нечестивой госпожою. На том месте, где было сброшено с городской стены тело святой Матроны, Павтилу настигло возмездие: она оступилась, упала и разбилась.</p>
				<p>Впоследствии, по окончании гонений на христиан, епископ Солунский (Фессалоникийский) Александр построил храм во имя святой мученицы Матроны и положил в нем ее святые мощи. Бог прославил святую Матрону нетлением мощей, от которых совершались чудесные исцеления.</p>
				<p>Часть мощей святой Матроны была впоследствии перенесена из Солуни и оказалась во Франции, в местечке Мазере, близ г. Тулузы.</p>
				<p>Святая мученица Матрона (лат. Matrona — знатная женщина; рус. Матрена) издавна почиталась на Руси, олицетворяя смирение и трудолюбие, безропотность и всецелую преданность воле Божией.</p>
			</section>
			<section>
				<title>
					<p>Священному́ченика Иринея, епи́скопа Сремскаго, Се́рбскаго</p>
				</title>
				<p>
					<style>ВЕ́ЧЕР</style>
				</p>
				<p>
					<style>На </style>Го́споди, воззва́х: 
					<style>предваря́ет самогла́сен дне, два́жды, и му́ченичен, и подо́бны Трио́ди 3, та́же священному́ченика на 4, стихи́ры самогла́сны глас 4:</style>
				</p>
				<p>Просвеще́н чистото́ю и целому́дрием,/ ко свяще́нному нача́льству возведе́н был еси́,/ священному́чениче Ирине́е,/ тем и светле́йшею оде́ждею свяще́нства украси́лся еси́,/ Боже́ственных та́инств, о́тче, познава́ем.</p>
				<p>А́ще кро́ток и смире́н был еси́,/ но ре́вность к Правосла́вию име́л еси́, ра́туя,/ ве́рою обложе́н, я́ко броня́ми,/ безбоя́зненностию, я́ко копие́м,/ повеле́нием беззако́ннаго мучи́теля,/ веля́щаго отрещи́ся Христа́,/ зако́ны Боже́ственный противоположи́л еси́/ и вене́ц свы́ше прия́л еси́.</p>
				<p>Столп се́рдца твоего́ не поколеба́ся/ пребеззако́ннующаго мучи́теля ласка́нием,/ ниже́ устраши́ тя претя́щее муче́ние,/ но, кре́постию Христо́вою вооружи́вся,/ служа́щаго де́моном мучи́теля/ чествова́ти и́стиннаго Бо́га уверя́л еси́,/ те́мже и терпели́вно пострада́в,/ му́ченически венча́лся еси́.</p>
				<p>
					<style>Сла́ва, глас 3:</style>
				</p>
				<p>Утверди́в стопы́ се́рдца твоего́/ на ка́мени Боже́ственных за́поведей Христо́вых,/ стоя́л еси́ пред суди́щем,/ испове́дуя Предста́вшаго суди́щу Пила́тову,/ не поколеба́лся еси́ ласка́тельными ве́тры,/ ниже́ лю́тых мук бу́рями, Богоблаже́нне Ирине́е,/ но венча́лся еси́ му́ченическими по́двиги,/ ю́же ума́ тве́рдостию подъя́л еси́, о́тче.</p>
				<p>
					<style>И ны́не, Богоро́дичен:</style> Ка́ко не диви́мся:
				</p>
				<p>
					<style>Вход. Проки́мен дне и чте́ния три священномученическая 
						<emphasis>(зри 26-ого марта).</emphasis>
					</style>
				</p>
				<p>
					<style>И про́чее после́дование преждесвяще́нныя. А́ще ли не соверша́ется Литурги́я преждесвяще́нная, тогда́</style> на Го́споди, воззва́х: 
					<style>поста́вим стихо́в 6 и пое́м подо́бны Трио́ди 3 и священному́ченика 3. На стихо́вне пое́м Трио́ди самогла́сен дне, два́жды, и му́ченичен.</style>
				</p>
				<p>
					<style>Сла́ва, священному́ченика, глас 2, самогла́сен:</style>
				</p>
				<p>Обличи́л еси́ словеса́ Про́ва злочести́ваго/ тверде́йшим ума́ усе́рдием/ и яви́лся еси́ рачи́тель любве́ Иису́совы,/ Его́же пред мучи́телем де́рзостно испове́дал еси́,/ повеле́ния ева́нгельская и преда́ния церко́вная благоче́стно удержа́л еси́,/ те́мже и ну́ждную сме́рть подъя́л еси́,/ но Христо́с Подвигополо́жник прия́т тя и всели́ в жили́ще Небе́сное,/ иде́же лику́ют а́нгельския све́тлости и святы́х во́инства.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Все упова́ние мое́ на Тя возлага́ю,/ Ма́ти Бо́жия,/ сохрани́ мя под кро́вом Твои́м.</p>
				<p>
					<style>Тропа́рь, глас 8:</style>
				</p>
				<p>Жи́знь твою́ целому́дренно соверши́л еси́,/ ничто́же на земли́ па́че Христа́ предпоче́т,/ ра́дуяся, вшел еси́ на му́ченическое благосла́вие,/ проти́вяся мучи́теля повеле́нию,/ яви́лся еси́ венцено́сец свяще́нный,/ и́бо Христо́с возме́здие тебе́ дарова́/ и всели́ тя в Ца́рство Небе́сное.</p>
				<p>
					<style>И ны́не, Богоро́дичен.</style>
				</p>
				<p>
					<style>НА У́ТРЕНИ</style>
				</p>
				<p>
					<style>По шестопса́лмии ектения́ и посе́м</style> Бог Госпо́дь: 
					<style>тропа́рь священному́ченика, два́жды. </style>Сла́ва, и ны́не,
					<style> Богоро́дичен воскре́сен и обы́чныя кафи́змы.</style>
				</p>
				<p>
					<style>По 1-й и по 2-й кафи́зме седа́льны Трио́ди. Ектении́ же не глаго́лем. По 3-й же кафи́зме глаго́лет иере́й ектению́ ма́лую.</style>
				</p>
				<p>
					<style>Та́же седа́лен, глас 4:</style>
				</p>
				<p>Предстоя́ пребеззако́нному суди́щу,/ до́блественно Христа́ испове́дал еси́,/ сего́ ра́ди му́ченически жи́знь свою́ соверши́л еси́,/ но к Небесе́м восте́кл еси́, Ирине́е Богоблаже́нне,/ и венце́м неувяда́емым от Бо́га венча́лся еси́,/ те́мже тя ве́рою ублажа́ем.</p>
				<p>
					<style>Сла́ва, глас то́йже:</style>
				</p>
				<p>Сло́вом твои́м свяще́ннейшим свяще́нное уче́ние я́ве утверди́л еси́/ и вся веле́ния безбо́жнаго Про́ва отве́ргл еси́,/ те́мже, святу́ю па́мять твою́ пра́зднующе, вопие́м ти:/ помяни́ нас, священному́чениче Ирине́е приснопа́мятне.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Ты еди́на су́щим на земли́, Ма́ти Бо́жия,/ па́че естества́ была́ еси́ Хода́таица,/ те́мже Ти вси — ра́дуйся — зове́м.</p>
				<p>
					<style>А́ще ли суббо́та, кроме́ пе́рвыя неде́ли поста́, по 1-й кафизме седа́лен:</style> Предстоя́ пребеззако́нному суди́щу: 
					<style>два́жды.</style>
				</p>
				<p>
					<style>Сла́ва, и ны́не, Богоро́дичен, глас 4:</style>
				</p>
				<p>От родо́в всех показа́лася еси́ Блаже́нна,/ па́че естества́ ро́ждши Соде́теля Христа́,/ блаже́нны содева́ющаго Тому́ рабо́тающия,/ Его́же приле́жно моли́ спасти́ ду́ши на́ша.</p>
				<p>
					<style>По 2-й кафизме седа́лен:</style> Сло́вом твои́м свяще́ннейшим: 
					<style>дважды. Сла́ва, и ны́не, Богоро́дичен:</style> Ты еди́на су́щим на земли́:
				</p>
				<p>
					<style>По полиеле́и седа́лен, глас 8:</style>
				</p>
				<p>Боже́ственныя ре́вности испо́лнен быв,/ свяще́нными испове́дании украси́лся еси́/ и боле́зни мно́ги за Христа́ претерпе́л еси́,/ Его́же стра́сти, ра́дуяся, поревнова́л еси́/ и к Нему́же преше́л еси́,/ те́мже ны́не мо́лим тя,/ помяни́ вся, ве́рою тя помина́ющия,/ и́маши бо дерзнове́ние ко Го́споду.</p>
				<p>
					<style>Сла́ва, и ны́не, Богоро́дичен, глас то́йже:</style>
				</p>
				<p>Похвала́ ве́рным Ты еси́, Безневе́стная,/ и заступле́ние и прибе́жище христиа́н,/ Ты стена́ и приста́нище,/ Ты Сы́ну Твоему́ мольбы́ но́сиши, Всенепоро́чная,/ и спаса́еши от бед ве́рою и любо́вию Богоро́дицу Тя чи́сту зна́ющих.</p>
				<p>
					<style>Степе́нна, 1-й антифо́н, 4-го гла́са. Проки́мен, глас 4:</style> Восхва́лятся преподо́бнии во сла́ве/ и возра́дуются на ло́жах свои́х. 
					<style>Стих: </style>Воспо́йте Го́сподеви пе́снь но́ву, хвале́ние Его́ в це́ркви преподо́бных. Вся́кое дыха́ние: 
					<style>Ева́нгелие от Луки́, зача́ло 6.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Восте́к у́мно на высоту́ Боже́ственнаго позна́ния Христо́ва/ и оде́ян, му́дре, си́лою свы́ше,/ получи́л еси́ та́йных дарова́ний Христо́вых,/ те́мже, пострада́в Его́ ра́ди,/ стяжа́л еси́ к Нему́ дерзнове́ние,/ и се ны́не мо́лим Тя,/ помяни́ вся, ве́рою тя помина́ющия,/ Богоблаже́нне Иринее.</p>
				<p>
					<style>Кано́н, глас 8, его́же краегране́сие:</style> Се Ирине́а песносло́вит Ми́рко. 
					<style>В Богоро́дичнах же и в седа́льне: </style>про́та Ми́рко.
					<style name="color-red"/>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Ди́вному Бо́гу вели́чия принесе́м,/ и великоле́пно с на́ми/ да воспое́т земля́ и не́бо/ я́сно сла́ву Его́.</emphasis>
				</p>
				<p>С Небесе́ благода́ть исхода́тайствуй ми, свя́те Ирине́е,/ я́ко да возмогу́ достодо́лжно восхвали́ти твое́ на земли́ светоно́сное торжество́.</p>
				<p>Егда́ предста́л еси́ суди́щу Про́ва беззако́ннаго,/ не убоя́вся претя́щаго муче́ния, возопи́л еси́ к нему́:/ Го́спода Иису́са не отве́ргуся/ и де́моном безу́мным не пожру́,/ ты же твори́, что ти го́де
					<a type="note" xlink:href="#note45">45</a> быва́ет.
				</p>
				<p>Иринее о́тче Богоно́се,/ стоя́л еси́ до́блественно пред суди́щем, испове́дуя Христа́ Го́спода,/ Его́же Престо́лу ны́не предстоя́,/ моли́ о спасе́нии душ на́ших.</p>
				<p>
					<style>Богоро́дичен:</style> Прече́стно вои́стинну и Боже́ственно Бо́жие селе́ние,/ воспое́м благоче́стно Мари́ю Пречи́стую,/ прие́мшую Невмести́маго и Непостижи́маго.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Утверди́ мя, Го́споди, си́лою Кре́стною/ и да́руй мне се́рдце чи́стое,/ да о Тебе́ хвалю́ся, Бла́же.</emphasis>
				</p>
				<p>Ре́вностию Бо́жиею дыха́я,/ оде́ялся еси́ Ду́ха си́лою, Ирине́е преблаже́нне,/ и победи́л еси́ вся ополче́ния, ю́же на Христа́ воздвиго́шася.</p>
				<p>Име́я основа́ние Христа́, Ка́меня незы́блема,/ доброде́тельными же ви́ды удобре́н быв,/ сла́вою муче́ния, всеблаже́нне, освяти́вся,/ преше́л еси́ к люби́мому Го́споду, прича́стием обожа́ем, Богоприя́тне.</p>
				<p>Не повину́вся веле́нию мучи́телеву,/ богоме́рзским и́долом не поже́рл еси́,/ но Христа́ до́блественно испове́дал еси́,/ Богоблаже́нне Ирине́е сла́вне.</p>
				<p>
					<style>Богоро́дичен:</style> Рождество́м Твои́м, Пречи́стая Богоро́дице,/ мы, земноро́днии, от земли́ к высоте́ Небе́сней вои́стинну вознесо́хомся/ и а́нгельским ликостоя́нием причто́хомся.
				</p>
				<p>
					<style>Седа́лен, глас 4:</style>
				</p>
				<p>О́тче Ирине́е Богоблаже́нне,/ доброде́тельми твои́ми возсия́л еси́ в Сре́мстей стране́, я́ко вели́кое со́лнце,/ и, просвети́в ве́рных составле́ния,/ потреби́л еси́ страсте́й омраче́ние,/ и ны́не моли́ Христа́ Бо́га дарова́ти нам ве́лию ми́лость.</p>
				<p>
					<style>Сла́ва, и ны́не, Богоро́дичен, глас то́йже:</style>
				</p>
				<p>Ты была́ еси́ Сло́ва Боже́ственная ски́ния,/ чистото́ю А́нгелы превозше́дшая,/ и мене́, пе́рсть бы́вша, па́че всех оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах слух си́лы Твоея́,/ и возвесели́ся се́рдце мое́ о Го́споде.</emphasis>
				</p>
				<p>Еди́н Человеколю́бец Христо́с Госпо́дь/ прия́т тя, я́ко Боже́ственное всесожже́ние,/ тем со А́нгелы ны́не лику́еши, Ирине́е, сла́вне му́чениче.</p>
				<p>А́нгелом равносе́льник быв,/ усе́рдно вшел еси́ на суди́лище, любо́вию Христо́вою разжига́ем,/ тем и терпели́вно пострада́в, Ирине́е преблаже́нне,/ му́ченически венча́лся еси́.</p>
				<p>Просвеще́н быв Све́том Тро́ическим,/ служа́щия де́моном уве́рил еси́/ чествова́ти Бо́га и́стиннаго,/ кре́постию же Христо́вою укрепля́ем, яви́лся еси́ всех си́льнейши.</p>
				<p>
					<style>Богоро́дичен:</style> А́довы у́зы расто́ргши рождество́м Твои́м,/ расто́ргни плени́цы грехо́в мои́х, Богоневе́сто,/ и ра́дости вся испо́лни.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Твои́м Све́том озари́ мой ум, Бо́же,/ молю́ся Тебе́,/ да мно́гую Твою́ воспою́,/ от но́щи у́треневав, благосты́ню.</emphasis>
				</p>
				<p>Е́здя по пути́ за́поведей Христо́вых/ и кипя́ Боже́ственным раче́нием, о́тче Ирине́е,/ вся плотски́я боле́зни и муче́ния ра́достно претерпе́л еси́.</p>
				<p>Светолу́чными Ева́нгелия сия́нии просвеще́н,/ не поколеба́лся еси́ мук волна́ми,/ ниже́ претя́щей сме́рти, му́чениче Христо́в Ирине́е,/ тем неизрече́нныя сла́вы Боже́ственныя сподо́бился еси́.</p>
				<p>Непоколеби́мыя ве́ры огне́м/ изсуши́в му́тныя пото́ки злочести́вых веле́ний Про́ва беззако́ннаго,/ вшел еси́ в незаходи́мый же́ртвенник та́ин,/ я́ко таи́нник неизрече́нных.</p>
				<p>
					<style>Богоро́дичен:</style> Млеко́м пита́еши Пита́теля всех,/ рожде́ннаго без тли из пречи́стаго Твоего́ чре́ва/ и челове́ки, тле́ю сокруше́нныя, па́ки назида́юща.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Из чре́ва а́дова/ во́пля моего́ услы́шал еси́ глас мой/ и изба́вил еси́ от тли живо́т мой, Многоми́лостиве.</emphasis>
				</p>
				<p>О́тче Ирине́е всеблаже́нне,/ целому́дренно житие́ твое́ соверши́л еси́/ и, врага́ победи́в, ко Христу́ преше́л еси́,/ Его́же моли́ изба́вити от страсте́й безче́стия челове́ки.</p>
				<p>Священнотаи́нниче, Ирине́е му́чениче,/ ты священноде́йствовал еси́ Бо́жие Ева́нгелие/ и Боже́ственная уче́ния све́тло запеча́тствовал еси́ му́ченическою свое́ю кро́вию.</p>
				<p>Ле́потный Христо́в таи́нник неизрече́нных та́ин был еси́,/ себе́ же сама́го страда́нием лепоподо́бно прине́сл еси́ Тому́ же́ртву прия́тну,/ и же́ртва твоя́, сла́вне, на же́ртвенник Небе́сный вознесе́ся.</p>
				<p>
					<style>Богоро́дичен:</style> Иста́явшую мою́ мы́сль пла́менем греха́/ кропле́нием ми́лости Твоея́ напо́й, Де́во Ма́ти, и возжжи́ се́рдца моего́ уга́сший свети́льник.
				</p>
				<p>
					<style>Конда́к, глас 1:</style>
				</p>
				<p>Многоболе́зненных мук искуше́ния претерпе́л еси́,/ но непрекло́нен умо́м пребы́л еси́,/ мече́м же усече́н и в реку́ вве́ржен,/ ре́чныя струи́ освяти́л еси́,/ сего́ ра́ди восхваля́ем тя, о́тче Ирине́е,/ воспева́юще свяще́нную и мироспаси́тельную па́мять твою́.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>О́троки ороси́вый в пещи́/ и Де́ву сохрани́вши ро́ждшую Тя по рождестве́,/ благослове́н еси́, Бо́же оте́ц на́ших.</emphasis>
				</p>
				<p>Ору́жник Христо́в яви́лся еси́, блаже́нне,/ отри́нув тве́рдостне мучи́теля нече́стие,/ тем и Христо́с возмзди́ тя за терпе́ние,/ угото́вав тебе́ жили́ще Небе́сное, иде́же ны́не воспева́еши:/ благослове́н еси́, Бо́же оте́ц на́ших.</p>
				<p>Влады́ки твоего́ раче́нием насла́ждся,/ мирску́ю любо́вь пренебре́гл еси́/ и муче́ния венце́м, о́тче, украси́лся еси́, те́мже взыва́еши:/ благослове́н еси́, Бо́же оте́ц на́ших.</p>
				<p>И́го Христо́во на ра́ме твое́м усе́рдно нося́,/ поко́й обре́л еси́ в души́ свое́й,/ и вме́сто тесноты́ обре́л еси́ широту́ ра́дования,/ и в ра́йстей сла́дости с му́ченики восклица́еши:/ благослове́н еси́, Бо́же оте́ц на́ших.</p>
				<p>
					<style>Богоро́дичен:</style> Ра́дуйся, Благода́тная Богоро́дице Де́во,/ храм и свяще́нное жили́ще Сло́ва су́щи,/ и бу́ди нам прегреше́ний очище́ние.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Преподо́бнии Твои́ о́троцы,/ в пе́щь вве́ржени, поя́ху:/ благослови́те, дела́ Госпо́дня, Го́спода.</emphasis>
				</p>
				<p>Ты ничто́же предпоче́т на земли́, о́тче Ирине́е,/ Христу́ после́довал еси́, злочести́вому Про́ву сопротивля́яся,/ и, за и́стину пострада́в, вопия́л еси́:/ благослови́те, дела́ Госпо́дня, Го́спода.</p>
				<p>Моли́твами и посто́м плотска́я мудрова́ния умертви́в,/ ре́вностию же ве́ры распаля́ем,/ прине́слся еси́, о́тче, Бо́гу же́ртва прия́тна, воспева́я:/ благослови́те, дела́ Госпо́дня, Го́спода.</p>
				<p>Испове́данием Христа́ показа́лся еси́ адама́нта тверде́йший/ и к мучи́телю взыва́л еси́:/ не устраша́юся сме́рти, ни мук ви́да, ниже́ жру де́моном,/ Бо́га Еди́наго, в Тро́ице познава́емаго, чту,/ Ему́же всегда́ песносло́влю:/ благослови́те, дела́ Госпо́дня, Го́спода.</p>
				<p>
					<style>Богоро́дичен:</style> Кля́твы прароди́тельныя изба́вльшеся, Пречи́стая,/ благослове́ние Тобо́ю получи́хом./ Те́мже Тя благослови́м, и велича́ем, и любо́вию ублажа́ем.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Тя, ши́ршую Небе́с, Богоро́дице,/ и све́тлшую со́лнца,/ пе́сньми велича́ем.</emphasis>
				</p>
				<p>Ра́достно пое́м по́двиги твоя́, о́тче Ирине́е,/ ю́же за Христа́ па́че естества́ претерпе́л еси́,/ тве́рдым по́мыслом проти́вяся Про́ву злочести́вому./ Те́мже тя в пе́снех велича́ем.</p>
				<p>Ко Го́споду любо́вь огнепа́льнуто име́л еси́,/ добро́тою же Боже́ственною наслажда́ем,/ ра́дуяся, соверши́л еси́ по́двиг твоего́ муче́ния,/ сего́ ра́ди в пе́снех тя велича́ем.</p>
				<p>Огне́м Боже́ственным распаля́ем,/ ю́зи и многоплете́нныя му́ки до́блественно претерпе́л еси́/ и не прине́сл еси́ че́сти истука́нным,/ тем тя ве́рою ублажа́ем и в пе́снех велича́ем.</p>
				<p>
					<style>Богоро́дичен:</style> О́тчее Сло́во и прему́дрость несказа́нно ро́ждшая, Де́во Всенепоро́чная,/ души́ моея́ лю́тую я́зву уврачу́й и се́рдца боле́знь укроти́.
				</p>
				<p>
					<style>Свети́лен:</style>
				</p>
				<p>Сия́нием Небе́сным озаря́ем,/ Христо́вою си́лою укрепля́ем,/ му́жеским нра́вом к му́кам устреми́лся еси́,/ испове́дая Бо́жие свято́е И́мя.</p>
				<p>
					<style>Богоро́дичен:</style>
				</p>
				<p>Сия́нием от <style>Тебе</style>́ па́че ума́ Возсия́вшаго/ озари́ на́ша мы́сли, Всенепоро́чная,/ и по́мыслов душетле́нных ума́ли тьму́,/ я́ко да пое́м Тя, Влады́чице.</p>
				<p>
					<style>На хвали́тех стихи́ры на 4, глас 1:</style>
				</p>
				<p>Боже́ственный зако́н соблюда́я,/ достоблаже́нне Ирине́е,/ злочести́вому мучи́телю му́жеским нра́вом противоста́л еси́,/ Боже́ственное веле́ние я́сно пропове́дал еси́/ и был еси́ до́брое приноше́ние и же́ртва непоро́чная./ Те́мже Христу́ непреста́нно моли́ся/ спасти́ души́ на́ша.</p>
				<p>И́стины пропове́дниче,/ нече́стия Христоно́сный сопротивобори́телю,/ Ирине́е приснопа́мятне,/ тве́рдо бо сопроти́вился еси́ суему́дренному Про́ву,/ мня́щу повину́ти тя чужди́м/ и ме́рзостным че́сти принести́,/ ты же не повину́лся еси́ веле́нию Его́,/ но, че́стно пострада́в, просла́вился еси́.</p>
				<p>Страстоте́рпче всесла́вне,/ Ирине́е всему́дре,/ сломи́л еси́ льво́в че́люсти,/ подъя́в лю́тая сокруше́ния,/ и, вся до́блественно претерпе́в,/ в ре́чныя вве́ржен еси́ глубины́,/ и ве́чнующую насле́дил еси́ ра́дость и красоту́.</p>
				<p>Ору́жием терпе́ния враги́ победи́л еси́,/ претерпе́в и́стинно боле́зненное муче́ние,/ пребеззако́нный же Пров, обличе́н терпе́нием твои́м,/ отсека́ет главу́ твою́, блаже́нне,/ и во глубины́ ре́чныя вмета́ет тя./ Но Христо́с Человеколю́бец, прии́м,/ всели́ тя в Ца́рство Свое́ Небе́сное.</p>
				<p>
					<style>Сла́ва, глас 2:</style>
				</p>
				<p>Ду́шу свою́ просвети́в огне́м Боже́ственнаго ра́зума,/ ве́ровав и после́довав глаго́лом Христо́вым,/ неукло́нно к Нему́ взира́л еси́,/ и, презре́в все преходя́щее благосла́вие,/ зако́нно Христу́ пострада́ти изво́лил еси́,/ и нетле́ния оде́ждею све́тло обле́клся еси́./ Тем тя мо́лим:/ испроси́ согреше́ний оставле́ние/ всем, ве́рою пою́щим честна́я страда́ния твоя́.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Его́же родила́ еси́,/ теле́сно к нам прише́дшаго Христа́ Го́спода,/ умоли́, о Богома́ти Всеми́лостивая,/ ми́лостиву и благоуве́тливу бы́ти нам,/ Тя бо Предста́тельницу и спасе́ние стяжа́хом.</p>
				<p>
					<style>На стихо́вне в Трио́ди самогла́сен, два́жды, и му́ченичен. Сла́ва, священному́ченика, глас 1, самогла́сен:</style>
				</p>
				<p>Проти́вился еси́ кре́пко злочести́вому мучи́телю,/ Богоблаже́нне Ирине́е,/ повелева́ющу ме́рзским тебе́ бо́гом жре́ти,/ ты же, отри́нув повеле́ние,/ не повину́лся еси́,/ но, я́ко а́гня, к заколе́нию гото́в был еси́./ Сего́ ра́ди и мы досто́йно тя ублажа́ем.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Богора́дованная Де́во Нескве́рная,/ Ма́ти Зижди́телева,/ Ты чино́в Небе́сных еси́ ра́дование,/ челове́ческому же ро́ду Помо́щница Благослове́нная,/ моли́ о спасе́нии душ на́ших.</p>
				<p>
					<style>Та́же трисвято́е, тропа́рь, ектения́ и три покло́ны вели́кия. Час 1-й с кафи́змою и отпу́ст.</style>
				</p>
				<p>
					<style>А́ще ли суббо́та, на стихо́вне не пое́м, но пое́м славосло́вие вели́кое.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>А́ще суббо́та, Блаже́нны священному́ченика, пе́сни 3-я и 6-я, и про́чая слу́жба священному́ченика.</style>
				</p>
			</section>
			<section>
				<title>
					<p>Священнонученик Ириней Сремский</p>
				</title>
				<p>Священнонученик Ириней Сремский (или Сирмийский) был епископом в Паннонии (провинция Римской империи) в городе Среме (ныне город Сремска-Митровица, Югославия). Он пользовался глубоким уважением паствы за свое благочестие и весьма строгий образ жизни.</p>
				<p>Во время гонений на христиан, воздвигнутых при императорах Диоклитиане и Максимиане (284–305), святой Ириней продолжал проповедовать веру Христову и утверждать в ней многих новообращенных. За это он был схвачен и приведен к правителю Срема Пробу. Святой Ириней отказался отречься от христианства и принести жертву языческим идолам. Тогда святого предали на мучения. Несмотря на уговоры родных и друзей, бывших очевидцами его пыток, святой Ириней отказался поступиться верой и был непреклонен в исповедании Христа Спасителя. Правитель Проб пытался сломить волю мученика, бросив его в темницу и уговаривая пощадить свою жизнь ради сыновей. На это святой Ириней отвечал: «Сыновья мои веруют в Бога, Который позаботится о них, меня же ничто не заставит отречься от Христа».</p>
				<p>По приказу Проба святого привели на мост Артемиды через реку Саву, чтобы утопить. Святой мученик спокойно снял с себя одежду, стал на колени и, воздев руки к небу, обратился к Господу с молитвой о своей пастве, чтобы Христос сохранил ее от опасностей и зла, от видимых и невидимых противников и утвердил в святой вере. По окончании молитвы священномученик Ириней был обезглавлен и брошен в реку Саву. Это произошло 26 марта 304 года. Память святому Иринею в различных месяцесловах указывается по-разному: 26 или 27 марта. В настоящем издании мы даем ее под 27 марта, так как под этим числом помещена Служба святому Иринею, изданная в Белграде в 1972 году (составлена протоиереем Мирко Р. Павловичем).</p>
				<p>
					<strong>Литература: </strong>Житиjа Светих, Сост. архимандрит д-р Иустин Попович. Белград, 1973, с. 481–485.
				</p>
			</section>
		</section>
		<section>
			<title>
				<p>28-й де́нь</p>
			</title>
			<section>
				<title>
					<p>Преподо́бнаго отца́ на́шего Иларио́на Но́ваго и свята́го Стефа́на чудотво́рца</p>
				</title>
				<p>
					<style>Стихи́ры, глас 4.</style>
				</p>
				<p>
					<style>Подо́бен:</style> Дал еси́ зна́мение:
				</p>
				<p>Житие́ нескве́рно,/ терпе́ние, и кро́тость,/ и любо́вь нелицеме́рну,/ воздержа́ние безме́рно,/ всено́щное стоя́ние,/ умиле́ние Боже́ственно,/ ве́ру, наде́жду и́стинну в сострада́нии, о́тче, стяжа́в,/ я́ко А́нгел пожи́л еси́ на земли́ с пло́тию,/ Иларио́не блаже́нне,/ моли́твенниче о душа́х на́ших.</p>
				<p>Земны́й А́нгел/ и Небе́сный челове́к был еси́, преподо́бне,/ исто́чник умиле́ния,/ сострада́ния струя́,/ пучи́на чуде́с,/ гре́шных пору́чник,/ ма́слина вои́стинну Бо́жия плодови́та,/ еле́ем трудо́в твои́х умаща́я ли́ца,/ Иларио́не чу́дне,/ ве́рно восхваля́ющих тя.</p>
				<p>Ум твой, просвеща́емь/ Боже́ственными ра́зумы,/ теле́сных, страсте́й превы́ше бы́сть,/ неприме́тен земны́м,/ нося́ начерта́ние/ и изобража́я в себе́ Боже́ственную добро́ту,/ и познава́емь ве́сь Богови́днейший/ соде́йством Ду́ха,/ Иларио́не о́тче наш,/ мона́шествующих украше́ние.</p>
				<p>
					<style>И́ны стихи́ры свята́го Стефа́на, глас то́йже.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Мона́х и́стиннейший,/ звезда́ светле́йшая/ и исто́чник быв умиле́ния,/ любве́ яви́лся еси́ испо́лнен/ и кро́ток, и тих,/ сострада́телен и смире́н,/ беззло́бив, непоро́чен, о́тче Стефа́не./ Сего́ ра́ди Христо́с тя/ преподо́бных поставля́ет стадо́м па́стыря,/ чудоде́йствии почита́ема.</p>
				<p>Бде́ние всено́щное/ и воздержа́ние неизрече́нно,/ моли́тву нему́тну,/ житие́ Боже́ственно,/ ве́ру, наде́жду и́скреннюю,/ правосла́вну му́дрость,/ чу́дно пребыва́ние/ и велича́йшее сострада́ние, о́тче, име́л еси́,/ и у́мер, и пре́жде конца́ облиста́в во зна́мениих пресла́вных./ Те́мже тя почита́ем, преподо́бне Стефа́не.</p>
				<p>Я́ко звезду́ многосве́тлу,/ и я́ко со́лнце незаходи́мо,/ и я́ко не́бо одушевле́нное,/ Боже́ственными чудесы́, я́ко звезда́ми, укра́шено,/ и я́ко цве́тник благово́нный, и рай сла́дости,/ я́ко исто́чник свяще́ния,/ я́ко превели́ка врача́ немощству́ющих,/ я́ко па́стыря и до́браго на́шего предста́теля,/ восхваля́ем тя, Стефа́не.</p>
				<p>
					<style>Сла́ва, и ны́не, Богоро́дичен, глас и подо́бен то́йже:</style>
				</p>
				<p>Ту́чами Ду́ха Пресвята́го, Пречи́стая,/ мою́ мы́сль ороси́,/ Я́же ка́плю ро́ждшая, Христа́,/ неизче́тно безме́рная беззако́ния челове́ков/ щедро́тами измы́вшую,/ изсуши́ исто́чник страсте́й мои́х/ и пото́ка мя сподо́би/ пи́щи живы́я при́сно/ моли́твами Твои́ми.</p>
				<p>
					<style>Крестобогоро́дичен. Подо́бен то́йже:</style>
				</p>
				<p>На Кресте́ Тя я́ко узре́/ пригвожде́на, Го́споди,/ А́гница и Ма́ти Твоя́ дивля́шеся,/ и — что виде́ние сие́, — взыва́ше, — Сы́не вожделе́нне?/ Сия́ Ти неве́рный собо́р воздаде́ беззако́нный,/ мно́гих Твои́х чуде́с наслади́выйся./ Но сла́ва неизглаго́ланному/ соше́ствию Твоему́, Влады́ко.</p>
				<p>
					<style>Кано́н преподо́бнаго Иларио́на, его́же краегране́сие:</style> Твоя́ ти́хия восхвалю́, о́тче, нра́вы. 
					<style>Творе́ние Ио́сифа. Глас 2.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style> Во глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло е́сть,/ препросла́вленный Госпо́дь, сла́вно бо просла́вися.
				</p>
				<p>Сострада́телен, и кро́ток быв, о́тче,/ и цел, и тих я́ко вои́стинну ду́хом,/ сострада́ния Боже́ственнаго мя хода́тайством твои́м, Иларио́не, сподо́би,/ я́ко да воспою́ тя ны́не, в тишине́ се́рдца моего́.</p>
				<p>Очи́стився, о́тче, от де́тства и взем крест твой, Го́сподеви после́довал еси́,/ стра́сти теле́сныя воздержа́нием же и ча́стыми моли́твами увяди́л еси́/ и безстра́стием украша́яся.</p>
				<p>Восприе́м ты Госпо́дне и́го ле́гкое,/ и, Того́ послу́шая оправда́ний, Иларио́не преподо́бне,/ тяжча́йшее грехо́вное отве́ргл еси́, всему́дре, бре́мя, святы́ню пристяжа́в.</p>
				<p>
					<style>Богоро́дичен:</style> Мои́х прегреше́ний плени́цы, Влады́чице, расто́ргни,/ Твоего́ Сы́на и Бо́га моля́щи,/ и му́чащий мя, Присноде́во, грех низложи́,/ я́ко да восхвалю́ Тя при́сно, Всенепоро́чная, спаса́емь.
				</p>
				<p>
					<style>Ин кано́н, свята́го Стефа́на, его́же краегране́сие:</style> Твоя́ честву́ю, всеблаже́нне, Боже́ственныя труды́. 
					<style>Творе́ние кир Ио́сифа. Глас 1.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Пе́снь побе́дную пои́м вси Бо́гу,/ сотво́ршему ди́вная чудеса́ мы́шцею высо́кою/ и спа́сшему Изра́иля,/ я́ко просла́вися.</emphasis>
				</p>
				<p>Боже́ственную па́мять твою́, Богому́дре о́тче, ве́рно пра́зднующе,/ всех Го́спода при́сно сла́вим,/ тя просла́вльшаго мно́гими, Стефа́не, чудесы́.</p>
				<p>Ум твой, манове́нии Боже́ственными, всему́дре, обожа́емь,/ всеконе́чно отврати́ся от страсте́й пло́ти/ и а́нгела тя на земли́ показа́, Стефа́не.</p>
				<p>Подъя́л еси́ по́стничества боле́зни, о́тче,/ и стра́сти умертви́л еси́ пло́ти неудобоудержа́нныя,/ и в безстра́стие, я́ко во оде́жду све́тлу, я́ве оде́ялся еси́.</p>
				<p>Распе́н у́ды твоя́ воздержа́нием,/ Христу́, о́тче, пожи́л еси́, Кресто́м сме́рть погу́бльшему/ и исцеле́ний оби́льною благода́тию обогати́вшему тя.</p>
				<p>
					<style>Богоро́дичен:</style> Зачала́ еси́, Пречи́стая, неизрече́нным сло́вом/ вся содержа́щаго земны́я концы́ и Сего́ родила́ еси́,/ Его́же моли́ приле́жно поми́ловати ны.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Процвела́ е́сть пусты́ня, я́ко крин, Го́споди,/ язы́ческая неплодя́щая, Це́рковь/ прише́ствием Твои́м,/ в не́йже утверди́ся мое́ се́рдце.</emphasis>
				</p>
				<p>Житие́ твое́, я́ко со́лнце, возсия́, преподо́бне, све́тлыми дея́нии,/ мона́шествующих ли́ки просвети́/ и де́монскую тьму́ отгна́.</p>
				<p>Был еси́ тиша́йш се́рдцем, преподо́бне, и смире́н ду́хом,/ и любве́ Боже́ственныя испо́лнен,/ благоприве́тлив обы́чай име́яй всегда́.</p>
				<p>Ка́плями твои́х слез угаси́л еси́ у́гли грехо́вныя, то́чиши же, я́ко пре́жде конца́/ и по конце́, му́дре, исцеле́ний пучи́ну притека́ющим.</p>
				<p>
					<style>Богоро́дичен:</style> Исцели́ я́звы души́ моея́, Влады́чице,/ и ума́ испра́ви движе́ния/ к во́лям из Тебе́ вопло́щшагося Сло́ва, молю́ся.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Да утверди́тся се́рдце мое́ в во́ли Твое́й, Христе́ Бо́же,/ И́же над вода́ми не́бо утвержде́й второ́е/ и основа́вый на вода́х зе́млю, Всеси́льне.</emphasis>
				</p>
				<p>Де́лы честны́ми и исправле́нии доброде́тельными, о́тче, просия́л еси́,/ я́коже звезда́ всесве́тлая, мона́шествующих собо́ру/ и просвети́л еси́ чуде́сными сия́нии подсо́лнечную.</p>
				<p>Си́лою благода́ти Ду́ха враги́ безпло́тныя низложи́л еси́,/ и возне́слся еси́ благосла́вно смире́нною му́дростию,/ и чуде́с самоде́латель, о́тче му́дре, был еси́.</p>
				<p>Ерети́чествующих, о́тче, уста́ и́стины сло́вом загради́л еси́/ и, гоне́ния претерпе́в, вене́ц Боже́ственный восприя́л еси́,/ кроме́ я́звы быв, му́дре, му́ченик изря́днейш.</p>
				<p>
					<style>Богоро́дичен:</style> Да Бог Челове́к бу́дет, Бог бы́сть Челове́к,/ из Тебе́, Еди́ныя Чи́стыя, нача́ло прие́м Безнача́льный./ Сего́ ра́ди Тя, Де́во, ве́рнии, ублажа́ем.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен:</style> Ско́ро предвари́:
				</p>
				<p>Бо́гу освяти́л еси́ твою́, всеблаже́нне, жи́знь,/ быв изря́днейш священноде́тель, и́стинно Христо́в, свяще́ннейше./ Те́мже, по мно́гих и по́тех, и боле́знех ра́дуяся,/ к невеще́ственным преста́вился еси́ ски́нием/ и ны́не источа́еши нам струи́ врачева́ний.</p>
				<p>
					<style>Сла́ва, седа́лен, глас 1.</style>
				</p>
				<p>
					<style>Подо́бен:</style> Гроб Твой:
				</p>
				<p>Я́ко со́лнце, све́тло возсия́вши, о́тче, па́мять твоя́,/ ве́рных сердца́ просвеща́ет, стра́сти отгоня́ющи и тьмы́ изъе́млющи./ Ю́же ве́рою чи́стою соверша́ющия покры́й,/ сохрани́ от искуше́ний жите́йских нас, о́тче Стефа́не.</p>
				<p>
					<style>И ны́не, Богоро́дичен:</style>
				</p>
				<p>Безневе́стная Чи́стая Богоро́дице Де́во,/ Еди́на ве́рных Предста́тельнице и покро́ве,/ бед, и скорбе́й, и лю́тых обстоя́ний вся изба́ви,/ на Тя упова́ние, Отрокови́це, иму́щия,/ и ду́ши на́ша спаси́ Боже́ственными моли́твами Твои́ми.</p>
				<p>
					<style>Крестобогоро́дичен:</style>
				</p>
				<p>Зря́щи Тя, Христе́, Всенепоро́чная Ма́ти, ме́ртва на Кресте́ просте́рта, вопия́ше:/ Сы́не Мой, Собезнача́льне Отцу́ и Ду́ху, что неизрече́нное Твое́ сие́ строе́ние?/ И́мже спасл еси́ пречи́стых рук Твои́х, Ще́дре, созда́ние.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Прише́л еси́ от Де́вы не хода́тай, ни А́нгел,/ но Сам, Го́споди, вопло́щся,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</emphasis>
				</p>
				<p>Очи́стив твое́ се́рдце,/ честны́ми восхожде́ньми ум впери́л еси́ Еди́наго Бо́га зре́ти добро́ту недомы́сленную/ и отону́дными светлостьми́ озаря́тися.</p>
				<p>Сказа́ние слове́с Боже́ственных творя́,/ ра́зум Боже́ственный, о́тче, отту́ду поче́рпл еси́,/ всем же преда́л еси́ благоче́стно, Иларио́не, к тебе́ притека́ющим.</p>
				<p>Глаго́л твои́х сла́достию сердца́ ути́ши притека́ющих к тебе́,/ творя́ бо я́же учи́л еси́ сло́вом благоприя́тным,/ в сострада́нии любо́вь име́л еси́, преподо́бне.</p>
				<p>
					<style>Богоро́дичен:</style> Госпо́дь Тя Госпожу́ и Влады́чицу всех соде́ла, Пречи́стая:/ из Твои́х бо ложе́сн воплоти́ся,/ от о́бласти вра́жия Свое́ созда́ние изба́вив.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Ду́хом прови́дя, проро́че Авваку́ме, Словесе́ воплоще́ние,/ пропове́дал еси́, вопия́:/ внегда́ прибли́житися ле́том, позна́ешися,/ внегда́ приити́ вре́мени, пока́жешися./ Сла́ва си́ле Твое́й, Го́споди.</emphasis>
				</p>
				<p>Ка́плями свяще́нных твои́х слез напои́вся,/ дре́во яви́лся еси́, Стефа́не, плодови́то, му́дре,/ плоды́ принося́ доброде́телей благово́нныя, и чудеса́ безчи́сленна источа́еши./ Те́мже благоче́стно тя почита́ем.</p>
				<p>Я́ко Боже́ственный зри́тся рай, му́дре, храм,/ име́я твои́х моще́й ра́ку, цве́ты разли́чныя принося́ чуде́с,/ и́миже сердца́ наслажда́ются ве́рою, Стефа́не,/ при́сно хва́лящих тя.</p>
				<p>Слепы́я разреша́еши и уставля́еши лю́тыя челове́ков неду́ги в сла́ву Христо́ву,/ от Него́же, благода́тию трудо́в обогати́вся, возвели́чился еси́,/ просвети́лся еси́ и просла́вился еси́,/ сла́во мона́шествующих, о́тче наш.</p>
				<p>
					<style>Богоро́дичен:</style> Свята́я Богоро́дице, освяти́ ны,/ Я́же Пресвята́го ро́ждши пло́тию, уподо́битися восхоте́вша челове́ком,/ и Небе́снаго жи́тельства вся покажи́, Пречи́стая, прича́стники моли́твами Твои́ми.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Хода́тай Бо́гу и челове́ком был еси́, Христе́ Бо́же:/ Тобо́ю бо, Влады́ко, к Светонача́льнику, Отцу́ Твоему́,/ от но́щи неве́дения/ приведе́ние и́мамы.</emphasis>
				</p>
				<p>Истка́л еси́ себе́ спасе́ния, преподо́бне, ри́зу/ от сво́йственных боле́зней твои́х,/ се́ю оде́явся, и кня́зя тьмы́ в студ ве́чный обле́кл еси́.</p>
				<p>Пло́ти сла́сти воздержа́нием, преподо́бне, увяди́л еси́/ и благода́ть Небе́сную, о́тче, восприя́л еси́, Иларио́не,/ врачева́ти вся́кия челове́ков неду́ги.</p>
				<p>Твои́ к Бо́гу непреста́нно ру́це воздева́еме/ руки́ льсти́ваго, о́тче, благочести́выя изба́виша/ и вся́кому боля́щему здра́вие пода́ша.</p>
				<p>
					<style>Богоро́дичен:</style> Кре́пость ве́рных и преподо́бных была́ еси́ держа́ва,/ Тобо́ю бо, Чи́стая, всем истеко́ша лу́чшая/ и на земли́ живу́щии к Небеси́ восхо́дят.
				</p>
				<p>
					<style>Ин</style>
				</p>
				<p>
					<style>Ирмо́с:</style> Твой мир да́ждь нам, Сы́не Бо́жий:/ ино́го бо, ра́зве Тебе́, бо́га не зна́ем,/ и́мя Твое́ имену́ем,/ я́ко Бог живы́х и ме́ртвых еси́.
					<style name="color-red"/>
				</p>
				<p>Миродохнове́нен быв Боже́ственными доброде́тельми,/ источи́л еси́, му́дре, по успе́нии ми́ро благово́нное,/ удивля́емь ве́рными челове́ки, любо́вию честву́ющими тя.</p>
				<p>Велича́йшими показа́нии чуде́с стра́шных, Стефа́не всему́дре, просия́л еси́/ и пре́жде сме́рти, досточу́дне, и по изше́ствии,/ и свяще́нном твое́м погребе́нии.</p>
				<p>Свя́то соверши́в твое́ житие́ о Христе́, Стефа́не Богому́дре, о́тче наш,/ со святы́ми всели́лся еси́/ и ны́не освяща́еши ве́рою честву́ющия тя.</p>
				<p>
					<style>Богоро́дичен:</style> Ро́ждши, Пренепоро́чная, Бо́га Емману́ила,/ Челове́ка я́ве за милосе́рдие бы́вша,/ Сего́ моли́ я́ко Человеколю́бца, Чи́стая, уще́дрити согре́шшия.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style> В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.
				</p>
				<p>Умертви́вся, Иларио́не, ми́ру всему́,/ ны́не живе́ши, преста́вився в Небе́сныя хра́мы/ и живоно́сное всегда́ исцеле́ний источа́еши де́йство.</p>
				<p>Благозва́нен, кро́ток, незло́бив, непоро́чен,/ и преподо́бен, и благоумиле́н, и тих ду́хом/ был еси́, о́тче пребога́те.</p>
				<p>Сострада́нием безме́рным украша́емь/ и нищелю́бия добро́тою честву́емь,/ Бо́жий уго́дник бли́жний, Иларио́не, показа́лся еси́, всеизря́дне.</p>
				<p>Я́ко че́стно твое́ житие́ и непоро́чно,/ я́ко предо́бр и красе́н нрав твой,/ я́ко стра́шна чуде́са, я́же соверша́еши всегда́, всечу́дне.</p>
				<p>
					<style>Богоро́дичен:</style> Черто́г Бо́жий нескве́рный,/ престо́л огнеобра́зный Вседержи́теля,/ Богоро́дицу, вси ро́ди родо́в, ублажа́ем.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Проро́ка Ио́ну подража́я, вопию́:/ живо́т мой, Бла́же, свободи́ из тли/ и спаси́ мя, Спа́се ми́ра, зову́ща: сла́ва Тебе́.</emphasis>
				</p>
				<p>Исправля́еши, о́тче, хромы́я, вооча́еши слепы́я,/ ходи́ти же твори́ши разсла́бленныя, о Христе́,/ и отгоня́еши лука́выя ду́хи, Стефа́не преподо́бне.</p>
				<p>Струя́ истека́ет при́сно, я́ко от исто́чника чи́ста,/ от честны́я твоея́ ра́ки исцеле́ний бога́тно, блаже́нне,/ страсте́й изсуша́ющи всяк пото́к.</p>
				<p>Чу́ден чудоде́латель и па́стырь и́стинен, о́тче Стефа́не, я́влься,/ сохраня́й при́сно ста́до твое́,/ е́же совокупи́л еси́ мно́гими по́ты твои́ми.</p>
				<p>
					<style>Богоро́дичен:</style> На Тя, я́ко до́ждь на руно́, соше́д, Богоро́дице, Спас,/ изсуши́ я́ве то́ки безбо́жия,/ души́ же напои́в при́сно чту́щих Тя.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Богопроти́вное веле́ние беззако́ннующаго мучи́теля/ высо́к пла́мень вознесло́ е́сть,/ Христо́с же простре́ Богочести́вым отроко́м ро́су духо́вную,/ Сый благослове́н и препросла́влен.</emphasis>
				</p>
				<p>Ору́жии уязви́л еси́ твои́х подвиго́в безпло́тнаго зми́я/ и всеконе́чно истреби́л еси́./ Те́мже чуде́с по́честь восприя́л еси́,/ стра́сти люте́йшия душ же и теле́с исцеля́ти, преподо́бне.</p>
				<p>Сло́во твое́ происхо́дит, я́коже роса́, отгоня́ зной уны́ния, преподо́бне,/ приходя́щих тебе́ ве́рою, о́тче наш,/ и доброде́тельными твои́ми при́сно просвеща́я нра́вы ду́хом.</p>
				<p>Страсте́й самоде́ржца ум сотвори́в, я́ве ца́рствовал еси́, я́ко победи́тель изря́ден,/ и язы́ки иноплеме́нныя побори́л еси́,/ и изгуби́л еси́, му́дре, де́монов стра́сти всепа́губныя.</p>
				<p>Не поколеба́ша, преподо́бне, твоего́ се́рдца столпа́ недви́жимаго искуше́ний ве́тры,/ на ка́мени бо утверди́ся Госпо́дни любве́,/ е́юже укрепля́емь, мно́гим был еси́ Боже́ственное, о́тче, утвержде́ние.</p>
				<p>
					<style>Тро́ичен:</style> Пою́ Тя, Тричи́сленную Ли́цы, Тро́ице Пресу́щественная,/ неразде́льну, неслия́нну Еди́ницу, естество́м же недомы́сленну,/ Еди́наго Вседержи́теля Бо́га — О́тче, Сло́ве и Ду́ше Святы́й.
				</p>
				<p>
					<style>Богоро́дичен:</style> О́бразы Тя издале́ча прообразова́ше/ благода́ть Ду́ха проро́ческими пропове́дании,/ го́ру ту́чну свя́ту, две́рь спаси́тельную, сви́ток же нове́йший, Чи́стая,/ и киво́т Тя имену́ющи.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Су́щим в пещи́ отроко́м Твои́м, Спа́се,/ не прикосну́ся, ниже́ стужи́ о́гнь./ Тогда́ трие́, я́ко еди́неми усты́, поя́ху/ и благословля́ху, глаго́люще:/ благослове́н Бог оте́ц на́ших.</emphasis>
				</p>
				<p>Священноде́йствовал еси́, я́коже тебе́ сама́го у́глием по́стническаго пребыва́ния,/ ве́сь Христо́во показа́лся еси́, о́тче, благово́ние/ и ве́рных лица́ благово́нствуеши при́сно, чудоде́йствуя па́че ума́.</p>
				<p>Правосла́вия сия́я блиста́нии, отгна́л еси́ тьму́ ересе́й, му́дре,/ и, гоне́ния на ле́та мно́жайшая претерпе́в, му́ченик без кро́ве был еси́./ Те́мже ве́рно тя восхваля́ем.</p>
				<p>Терпе́ние стяжа́в мно́гое, воздержа́ние, ве́ру и любо́вь и́стинну,/ яви́лся еси́ оте́ц сиро́т, вдови́ц предста́тель сострада́телен и смире́н,/ Стефа́не, мона́хов сла́во и похвало́.</p>
				<p>Твоему́ удиви́ся полк злоу́мных всено́щному стоя́нию и моли́твенному пожда́нию,/ слеза́м и воздыха́нию к Зижди́телю и́стинней любви́,/ и́миже низложи́л еси́ тех, Стефа́не, кова́рствия.</p>
				<p>
					<style>Богоро́дичен:</style> Ка́ко пита́еши млеко́м Сы́на безо́тча,/ пита́ющаго вся́ко дыха́ние, Ма́ти Чи́стая?/ Ка́ко на рука́х но́сиши содержа́щаго вся?/ Па́че ума́ чу́до Твое́./ Тем пое́м при́сно вели́чия Твоя́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Пе́щь иногда́ о́гненная в Вавило́не де́йства разделя́ше,/ Бо́жиим веле́нием халде́и опаля́ющая,/ ве́рныя же ороша́ющая, пою́щия:/ благослови́те, вся дела́ Госпо́дня, Го́спода.</emphasis>
				</p>
				<p>Привре́менную оста́вив жития́ сла́ву, о́тче, и претека́ющее наслажде́ние,/ сла́ву же неотъе́млему и пи́щу немимотеку́щую на Небесе́х восприя́л еси́, всему́дре,/ со все́ми, боя́щимися Го́спода.</p>
				<p>Все твое́, се́туя, проше́л еси́ житие́,/ тем блаже́нства сподо́бился еси́ и утеше́ния, ему́же причаща́ются святи́и,/ в земли́ кро́тких, ра́дуяся, ны́не, преподо́бне, всели́лся еси́,/ я́ко смы́слен же и разу́мен.</p>
				<p>Честна́ твоя́ пред Бо́гом яви́ся сме́рть, о́тче свяще́ннейше:/ Того́ бо почти́л еси́ ико́ну и гоне́ния претерпе́л еси́,/ оскорбля́емь от мучи́телей, преподо́бне,/ му́ченик всем показу́яся.</p>
				<p>Уста́вил еси́ я́ве ловце́в, о́тче, негодова́ние/ и умно́жил еси́ сих ловле́ния, и́же пре́жде не получи́ша,/ Бо́гу послу́шавшу, преподо́бне, моли́тв твои́х, священноде́йственне всеблаже́нне.</p>
				<p>
					<style>Богоро́дичен:</style> Скве́рны мя страсте́й и ка́ла грехо́внаго, Богора́дованная, отмы́й/ и две́рь мне отве́рзи покая́ния, попо́лзшемуся,/ и соде́ржно прегреше́ньми, Чи́стая, срета́ющемуся, и Бо́га прогне́вающему.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Его́же ужаса́ются А́нгели и вся во́инства,/ я́ко Творца́ и Го́спода,/ по́йте, свяще́нницы, просла́вите, о́троцы,/ благослови́те, лю́дие,/ и превозноси́те во вся ве́ки.</emphasis>
				</p>
				<p>Преподо́бно преподо́бная, всеблаже́нне, соверша́я,/ преподо́бным сочта́лся еси́ и всем избра́нным,/ с ни́миже тя почита́ем и ра́це моще́й твои́х покланя́ющеся,/ Стефа́не о́тче Богоно́се.</p>
				<p>Ума́ чистоту́ стяжа́в, му́дре,/ Ду́ха зерца́ло был еси́ красно́, Сего́ явле́ния прие́мля/ и лю́ди просвеща́я твои́ми уче́нии.</p>
				<p>Ви́дится пресла́вное, всеблаже́нне, тобо́ю, всему́дре, соверша́емое:/ от еди́наго бо твоего́ жена́ виде́ния/ прису́щего ей неду́га отре́шшися, пра́во ше́ствоваше.</p>
				<p>
					<style>Тро́ичен: </style>Воспои́м Безнача́льнаго Отца́, и Сы́на, и Ду́ха Свята́го,/ неразде́льное нача́ло, присносу́щную держа́ву, Триипоста́сное Естество́,/ еди́ну сла́ву и еди́но Ца́рство.
					<style name="color-red"/>
				</p>
				<p>
					<style>Богоро́дичен:</style> Вопло́щся Безпло́тный из Тебе́ боголе́пне,/ Его́же моли́, Пречи́стая, стра́сти пло́ти моея́ умертви́ти/ и оживи́ти мою́ умерщвле́нную ду́шу грехми́.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Безнача́льна Роди́теля Сын, Бог и Госпо́дь,/ вопло́щся от Де́вы, нам яви́ся,/ омраче́нная просвети́ти, собра́ти расточе́нная./ Тем всепе́тую Богоро́дицу велича́ем.</emphasis>
				</p>
				<p>Врачева́ния гроб твой Ду́ха благода́тию источа́я,/ изсуша́ет страсте́й ту́чи, ду́хи отго́нит пре́лести/ и просвеща́ет всех сердца́, Иларио́не преподо́бне,/ ве́рно блажа́щих тя.</p>
				<p>Я́ко ши́пок, процве́л еси́ в цве́тнице поще́ния,/ я́ко сладково́нный крин, я́ко я́блоко благово́нно,/ и облагоуха́л еси́ всех благочести́вых души́ и се́рдца, Иларио́не сла́вне,/ моли́твенниче о благохва́лящих тя.</p>
				<p>Сострада́ние име́л еси́, любо́вь, и смире́ние, и ми́лостыню,/ и обы́чай прост, ве́ру и́стинну и наде́жду,/ житие́ че́стно и нрав прав, Иларио́не преподо́бне, мона́шествующих удобре́ние.</p>
				<p>Па́мять твоя́ дне́сь, я́ко со́лнце, возсия́,/ благочести́вых сердца́ све́тлостию боле́зней твои́х/ и чуде́с сия́ньми я́ко вои́стинну просвеща́ющи, о́тче,/ в ню́же вся помяни́, ве́рно чту́щия тя.</p>
				<p>
					<style>Богоро́дичен:</style> Глас Тебе́ прино́сим Гаврии́лов, ра́дующеся:/ ра́дуйся, глаго́люще, ме́сто свяще́ния;/ ра́дуйся, преподо́бных сла́во и всех ве́рных спасе́ние,/ Ея́же ра́ди обожи́хомся, Богоро́дице Присноде́во.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Светоно́сный о́блак, в о́ньже всех Влады́ка,/ я́ко до́ждь с Небесе́ на руно́ сни́де/ и воплоти́ся нас ра́ди,/ быв Челове́к, Безнача́льный,/ велича́ем вси я́ко Ма́терь Бо́га на́шего Чи́стую.</emphasis>
				</p>
				<p>Стопа́м после́дуя, Богоно́се, благоче́стно и преподо́бно пожи́вшим на земли́,/ кро́ток, незло́бив яви́лся еси́,/ сострада́телен, и смире́н, и тих, Стефа́не,/ и любве́ испо́лнен Боже́ственныя,/ сего́ ра́ди тя ве́рно восхваля́ем.</p>
				<p>Я́коже сладково́нное ми́ро, я́ко пречи́стый крин, я́ко ши́пок, о́тче, благоцвету́щ,/ благово́ние испуща́еши от честны́я твоея́ ра́ки безчи́сленных врачева́ний,/ злосмра́дныя неду́ги отгоня́ ве́рою приступа́ющих тебе́ те́пле.</p>
				<p>Тя, па́стыря Боже́ственнаго и подража́теля вели́каго Началопа́стыря Христа́,/ мо́лим, Богому́дре:/ су́щия твоего́ ста́да ны́не о́вцы, нас спаса́й от лука́вых волко́в/ святы́ми хода́тайствы твои́ми при́сно.</p>
				<p>Всесвята́я твоя́ па́мять, я́коже со́лнце ве́лие, возсия́вши,/ све́тло озаря́ет тва́рь,/ ю́же соверша́юще благоче́стно, вопие́м ти, Стефа́не:/ моли́твами твои́ми всех мы́сли озари́в, покры́й и сохрани́ ны.</p>
				<p>
					<style>Богоро́дичен:</style> Грехолюби́в сый в нераде́нии жив,/ и Суди́ща, Чи́стая, неумы́тнаго трепе́щу,/ на не́мже мя соблюди́ Твои́ми святы́ми мольба́ми, Богоневе́сто, неосужде́нна,/ да я́ко Предста́тельницу при́сно ублажа́ю Тя.
				</p>
			</section>
			<section>
				<title>
					<p>Преподо́бный Иларион Новый, Исповедник, игумен Пеликитский</p>
				</title>
				<p>Преподобный Иларион Новый, Исповедник, игумен Пеликитский именуется «новым» в отличие от преподобного Илариона Великого, скончавшегося на о. Кипр в 371 году (память 21 октября). Следует отличать его и от преподобного Илариона Нового, игумена обители Далматской († 845; память 6 июня).</p>
				<p>От ранней юности наложил на себя преподобный Иларион иноческое бремя. Уйдя в затвор, много лет пребывал в безмолвии. Отличался кротостью и смирением, был прост, благоумилен и тих. Сподобившись посвящения в сан пресвитера, стал впоследствии игуменом монастыря Пеликит, находившегося близ Дарданельского пролива. Святой Иларион воспринял от Господа особую благодать — врачевать всякие недуги, совершать различные чудотворения: он исцелил сухорукого, даровал зрение слепому, избавлял от увечья хромых, мог отгонять от нив и виноградников вредоносных тварей, мог остановить град и низвести на землю дождь во время засухи.</p>
				<p>За почитание честных икон святой Иларион претерпел гонения и оскорбления. В Великий четверток воевода Константина V Копронима Лахондракон напал с воинами своими на Пеликитский монастырь. Во время Божественной службы он вошел в алтарь, приказал прекратить пение, поверг на землю Святые Дары и затем заковал в железные цепи 42 инока, а остальным нанес увечья. Избранные иноки были посланы на окраину Ефесской области в заточение, затворены в старой бане и преданы там насильственной смерти. Выл среди них и игумен — преподобный Иларион Новый, Исповедник. Произошло это около 754 года.</p>
			</section>
			<section>
				<title>
					<p>Преподобный Стефан, исповедник и чудотворец, игумен Триглийский</p>
				</title>
				<p>Преподобный Стефан с юных лет возлюбил иноческое житие. Приняв монашеский постриг, он подвизался в Триглийской обители, которая находилась неподалеку от Константинополя. Кроткий, сострательный и смиренный, отличавшийся воздержанием, он уступил усиленным просьбам братии и стал игуменом Триглийского монастыря.</p>
				<p>Когда император — иконоборец Лев Армянин (813–820) воздвиг гонение на христиан и уничтожал святые иконы, преподобного Стефана принуждали отказаться от православной веры и подписать отречение от почитания святых икон.</p>
				<p>Преподобный Стефан не только не сделал этого, но бесстрашно обличил императора в нечестии. За это он принял многие муки, был сослан в заточение (в 815 году) и, дойдя до крайнего истощения от страданий и болезней, преставился ко Господу</p>
			</section>
			<section>
				<title>
					<p>Свята́го преподо́бному́ченика Евстратия, в Бли́жних пеще́рах почива́ющаго</p>
				</title>
				<p>
					<style>ВЕ́ЧЕР</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 1.</style>
				</p>
				<p>
					<style>Подо́бен:</style> Небе́сных чино́в:
				</p>
				<p>И́же пе́рвее распны́йся ми́рови во́лею/ и всех страсте́й отсече́нием,/ ты ны́не по́слежде, Влады́чняго страда́ния соо́бщник быв,/ стра́ждеши стра́сти коне́чнаго умерщвле́ния,/ от иуде́й на кресте́ пригвожда́емь,/ а́ки ле́ствицею, на Небеси́ восхо́диши,/ отню́дуже, Евстра́тие, блаже́нне, призира́я,/ возведи́ на́ша умы́ к Го́рним/ и моли́ Христа́ Бо́га/ пода́ти нам всех страсте́й отсече́ние.</p>
				<p>Вторы́й Илия́ колесни́чник/ ре́вностию по Христе́ яви́лся еси́, чу́дне:/ я́коже бо той ца́рствующего обличи́ неи́стовство,/ та́ко и ты укори́л еси́ безу́мнаго иуде́я богоуби́йство/ и от него́ был еси́ на кресте́ распя́т те́лом,/ душа́ же твоя́ о́гненною колесни́цею востече́ к Небе́сным,/ иде́же ра́дуешися, немерца́ющим Све́том озаря́емь,/ сего́ и мы да не лиши́мся моли́твами твои́ми.</p>
				<p>Стра́сть Влады́ки своего́ изобразу́я,/ распя́лся еси́ на кресте́ от иуде́я,/ от него́ же копие́м в ре́бра пробо́дся,/ возше́д на о́гненную колесни́цу,/ пла́менну любо́вь твою́ зна́меновал еси́ к Бо́гу,/ Ему́же ны́не в весе́лии предстоя́,/ моли́ о пою́щих тя, о́тче Евстра́тие блаже́нне.</p>
				<p>
					<style>Сла́ва, глас 2:</style>
				</p>
				<p>На Небе́сную сла́ву при́сно взира́я, преподо́бне,/ воздержа́нием пе́рвее те́ло свое́ распя́л еси́,/ по́слежде же пригвожде́нны име́я ру́це и но́зе от иуде́й,/ жела́ния ле́ствицу обре́л еси́,/ е́юже возше́д к Го́рним си́лам,/ великоле́пому тя призыва́ющу гла́су:/ сей е́сть до́брый граждани́н Небе́снаго Сио́на./ В не́мже веселя́ся ны́не со святы́ми,/ помяни́ нас, чту́щих святу́ю твою́ па́мять,/ я́ко да о́наго и мы насле́дницы с тобо́ю бу́дем.</p>
				<p>
					<style>И ны́не, Богоро́дичен:</style> Пре́йде се́нь:
				</p>
				<p>
					<style>Вход. Проки́мен дне и чте́ния (зри 17-ое марта).</style>
				</p>
				<p>
					<style>На стихо́вне стихи́ры, глас 1.</style>
				</p>
				<p>
					<style>Подо́бен:</style> Всехва́льнии му́ченицы:
				</p>
				<p>Прехва́льне преподо́бному́чениче Евстра́тие,/ твое́ житие́ возложи́л еси́ доброде́телей попече́ние,/ песносло́вием бо ве́рнии ве́рою Христа́ похваля́ют,/ твои́ми покаря́ющеся уче́нии,/ и́мже утверди́тися в ми́ре,/ предстоя́, умоли́ Боже́ственнаго Ду́ха.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Богодухнове́нне му́чениче Евстра́тие,/ твое́ житие́, у́бо ра́вно А́нгелом, зе́мным объяви́ся,/ Небе́сным же, я́ко благово́нная же́ртва и до́брое кади́ло,/ твое́ испове́дание принесе́ся./ И ны́не моли́ся/ дарова́ти душа́м на́шим мир и ве́лию ми́лость.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Пребога́те преподо́бному́чениче Евстра́тие,/ страсте́й победи́тель быв,/ мучи́теля победи́л еси́./ Венцено́сцем сликовству́я, блаже́нне,/ о всех помина́й, соверша́ющих твою́ па́мять./ И ны́не Христу́ моли́ся/ дарова́ти душа́м на́шим мир и ве́лию ми́лость.</p>
				<p>
					<style>Сла́ва, глас 4:</style>
				</p>
				<p>Глаго́л проро́ческих не разуме́ша иуде́е,/ от чре́ва заблуди́ша,/ глаго́люще лжу на Спа́са на́шего,/ и поноше́нием кля́твы сме́рть Влады́чню осужда́ху./ Но ты, блаже́нне, облича́я сих богоуби́йство,/ благослове́ние распя́тием, ми́ру всему́ да́нное, показа́л еси́./ Тем у́бо беззако́ннии ко кресту́ тя пригвозди́ша/ и копие́м ре́бра твоя́ прободо́ша,/ не ве́дуще, я́ко ты креста́ ра́ди своего́/ возме́здие прие́млеши от Бо́га,/ нечести́вии же вско́ре поги́бнут./ Они́ кля́тву дре́вом насле́диша,/ ты же наслажда́ешися дре́ва живо́тнаго,/ его́же и мы прича́стницы с тобо́ю да бу́дем,/ Спа́са и Го́спода в па́мяти твое́й,/ о́тче Евстра́тие, прославля́ем.</p>
				<p>
					<style>И ны́не, Богоро́дичен:</style> При́зри на моле́ния:
				</p>
				<p>
					<style>Тропа́рь, глас 7:</style>
				</p>
				<p>По́стником и му́чеником яви́лся еси́ похвала́, преподо́бне Евстра́тие,/ пре́жде бо воздержа́нием пло́ть умертви́в,/ после́довал еси́ Христу́, нося́ крест свой./ Последи́ же и сам на крест вознесе́н быв/ и копие́м в ре́бра прободе́н,/ в ру́це Бо́жии ду́шу преда́л еси́./ Колесни́цею о́гненною возноси́м на Небеса́,/ сугу́бо венча́лся еси́ от Христа́ Бо́га/ и Спа́са душ на́ших.</p>
				<p>
					<style>Сла́ва, и ны́не, Богоро́дичен.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь: 
					<style>тропа́рь свята́го, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен, глас 1.</style>
				</p>
				<p>
					<style>Подо́бен:</style> Лик а́нгельский:
				</p>
				<p>Стра́стию Влады́це своему́ подо́бяся,/ кре́стное дре́во подъя́л еси́ вселюбе́зно,/ ху́лящаго же иуде́я посрами́л еси́ Богодухнове́нными усты́ твои́ми,/ тем копие́м ре́бра твоя́ пробода́ет нечести́вый,/ ты же, ра́дуяся, восхо́диши ко Го́споду своему́,/ Ему́же моли́ся о нас вы́ну,/ от любве́ чту́щих твоя́ страда́ния, доблему́дре Евстра́тие.</p>
				<p>
					<style>Сла́ва, и ны́не, Богоро́дичен:</style>
				</p>
				<p>А́нгельское пе́ние приношу́ Ти, Безневе́стная Де́во:/ ра́дуйся, Обра́дованная и в жена́х Благослове́нная,/ прие́мшая во утро́бе безсе́менно Бо́жие Сло́во,/ от безслове́сных дел изме́ншее челове́ки.</p>
				<p>
					<style>По 2-м стихосло́вии Седа́лен, глас 5</style>.
				</p>
				<p>
					<style>Подо́бен:</style> Собезнача́льное Сло́во:
				</p>
				<p>Вы́шняго Иерусали́ма граждани́на,/ свиде́теля и́стинна и до́браго ору́жника Христо́ва, доблему́драго Евстра́тия,/ преподо́бных сожи́теля, му́чеников сликостоя́теля,/ пе́сньми, лю́дие, почти́м, па́мять его́ пою́ще:/ той бо, предстоя́ Христу́ Бо́гу, непреста́нно мо́лится о душа́х на́ших.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Вы́шняго Иерусали́ма Цари́це,/ Еди́на в жена́х Непоро́чная Ма́ти,/ де́вам вене́ц и святы́х Святе́йшая,/ Тро́ицы Святы́я неотсту́пная Предста́тельнице,/ нас, удали́вшихся, Ма́ти Бо́жия, поми́луй и изба́ви от бед, Тя воспева́ющих.</p>
				<p>
					<style>По полиеле́и седа́лен, глас 4.</style>
				</p>
				<p>
					<style>Подо́бен:</style> Ско́ро предвари́:
				</p>
				<p>Пла́менем горя́щия любве́ к распя́тому Христу́ разжиза́емь,/ ды́шущаго я́ростию богоху́льнаго евре́ина не убоя́вся,/ обличи́л еси́ того́ мужему́дренне,/ и зако́нныя па́схи
					<a type="note" xlink:href="#note46">46</a> отверже́ние, благода́ти прише́дшей, от Писа́ний пропове́дал еси́;/ сего́ ра́ди на кресте́ пригвожде́н был еси́ от иуде́й/ и, прие́мь вене́ц испове́дания, вшел еси́ во дворы́ Небе́сныя,/ иде́же не забу́ди и нас, о́тче Евстра́тие.
				</p>
				<p>
					<style>Сла́ва, и ны́не, Богоро́дичен:</style>
				</p>
				<p>Пла́менем страсте́й пали́мым нам от губи́тельных прило́гов/ ско́ро потщи́ся низпосла́ти во́ду благода́ти, Пресвята́я Де́во,/ и уступи́ о́гнь, во удесе́х на́ших горя́щий,/ я́ко да в тишине́ жи́знь сию́ ве́дуще,/ воскресе́ния Христо́ва Тебе́ ра́ди наслади́мся све́тло.</p>
				<p>
					<style>Степе́нна, 1-й антифо́н, 4-го гла́са. Проки́мен: </style>Честна́ пред Го́сподем/ сме́рть преподо́бных Его́. 
					<style>Стих: </style>Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Ма́рка, зача́ло 37.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Дне́сь гора́ Пече́рская весели́тся,/ содержа́щая мо́щи твоя́,/ я́ко многоце́нное сокро́вище,/ и просвеща́ется заря́ми твои́х страда́ний,/ цве́ты пе́сней духо́вных тебе́ нося́ще и глаго́люще:/ уго́дниче Христо́в, о́тче наш Евстра́тие,/ предстоя́ всех Влады́це,/ непреста́й моля́ся о нас ко Го́споду,/ низпосла́ти душа́м на́шим ве́лию ми́лость.</p>
				<p>
					<style>Кано́н, глас 1.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Твоя́ победи́тельная десни́ца/ боголе́пно в кре́пости просла́вися:/ та бо, Безсме́ртне,/ я́ко всемогу́щая проти́вныя сотре́,/ изра́ильтяном пу́ть глубины́ новосоде́лавшая.</emphasis>
				</p>
				<p>Воскресе́ния дне и прича́стник све́та хотя́ бы́ти, преподо́бне,/ в де́нь стра́сти Влады́чни возне́слся еси́ на крест,/ и сообрази́лся еси́ стра́сти Христо́вей, победи́в мир,/ и ны́не, прича́стник сый сла́вы неизрече́нныя,/ весели́шися, побе́дную пе́снь пою́щи.</p>
				<p>Ничто́же в ми́ре сем многомяте́жном возлюби́л еси́, преподо́бне,/ я́ко Крест Христо́в, и, того́ име́я в похвалу́, со Апо́столом взыва́л еси́:/ мне да не бу́дет хвали́тися, то́кмо о Кресте́ Госпо́днем./ О не́мже весели́шися, пе́снь побе́дную пою́щи.</p>
				<p>Ко кресту́ пригвожде́н сый от иуде́й, всеблаже́ннейший о́тче,/ пригвозди́л еси́ вся теле́сныя стра́сти,/ я́ко тебе́ со апо́столом глаго́лати:/ мне мир распя́тся, и аз ми́ру./ Те́мже досто́йно ны́не с Воскре́сшим весели́шися, побе́дную пою́щи.</p>
				<p>От любостра́стнаго Еги́пта ми́ра сего́ изше́д,/ о кресте́ всебу́рное того́ безмяте́жно преше́л еси́ мо́ре, свя́те,/ вопреки́ же написа́в пригвожде́нныма дла́ньма,/ погрузи́л еси́ мы́сленнаго фарао́на с возду́шными во́и/ и ны́не ра́дуешися, побе́дную пою́щи.</p>
				<p>
					<style>Богоро́дичен:</style> Любостра́стнаго ми́ра сего́ изше́д, а́ки от Еги́пта,/ возвраща́юся на пе́рвая, да чре́ву угожда́ю, пита́йся ско́тски;/ да́ждь ми, Богоневе́стная Де́во, поне́ ма́ло уклони́тися от сих,/ да, свобо́дь сый, принесу́ Ти хвале́ние, побе́дную пою́щи.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Еди́не, ве́дый челове́ческаго существа́ не́мощь/ и ми́лостивно в не вообра́жся,/ препоя́ши мя с высоты́ си́лою,/ е́же вопи́ти Тебе́, Святы́й,/ одушевле́нный хра́ме неизрече́нныя сла́вы Твоея́, Человеколю́бче.</emphasis>
				</p>
				<p>Прииди́те ко Мне, тружда́ющиеся, — Ре́кшему после́довал еси́, о́тче,/ и Того́ Кресто́м разгна́л еси́ враги́ мы́сленныя,/ и́же, до конца́ побежде́нни, возврати́шася со студо́м./ Моли́ и о нас, да и мы проти́ву тех ополче́ния ста́нем,/ на сие́ бо о Христе́ утвержда́емся.</p>
				<p>Крест возложи́в на ра́мо, свя́те,/ ве́рою несумне́нною к Еди́ному любо́вию привяза́лся еси́, да Христа́ приобря́щеши,/ и Того́ по жела́нию обре́л еси́ те́сною стезе́ю,/ ю́же проше́л еси́, не запе́нся,/ имы́й крест держа́ву и утвержде́ние.</p>
				<p>Облеки́йся во и́ноческий о́браз, ми́ра обнажи́лся еси́, блаже́нне,/ и, ле́гце проше́д пу́ть,/ во обетова́нную зе́млю, в Пече́рскую оби́тель,/ точа́щую, а́ки мед и млеко́, уче́ния Богоно́сных оте́ц,/ от ни́хже напита́вся, был еси́ кре́пок,/ тех уче́нием сотвори́, да и мы утвержда́емся.</p>
				<p>Глаго́лом моли́твы и посто́м чу́вственнаго врага́ покори́в ду́ху,/ смире́нием же и послуша́нием мы́сленнаго амали́ка победи́в,/ был еси́, о́тче, уго́ден Влады́це своему́/ и от Него́ прия́л крест, ору́жие непобеди́мое,/ о не́мже и мы утвержда́емся.</p>
				<p>
					<style>Богоро́дичен:</style> Коле́блемь сый вра́жиими прило́ги вы́ну,/ утвержде́ния не имы́й аз, стра́стный,/ к Тебе́ прибега́ю, Ма́ти Бо́жия:/ Ты бо еси́ ве́рным Необори́мая Стена́, о не́йже утвержда́емся.
				</p>
				<p>
					<style>Седа́лен, глас 2</style>:
				</p>
				<p>Победоно́снаго страда́льца прииди́те, лю́дие, воспое́м па́мять,/ пе́сньми и пе́нии де́нь весе́лия его́ провожда́юще,/  от плаче́внаго бо удо́лия сего́ к неконча́емей ра́дости пре́йде,/ и, предстоя́ Влады́чню Престо́лу, вопие́т к нам:/ подража́тели мне быва́йте, я́коже аз Христу́,/ И́же пода́ст всем бога́тую Свою́ ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>В ми́ре стра́стное житие́ имы́й,/ обурева́юся смертоно́сных ве́тров волна́ми,/ Ко́рмчия ро́ждшая, Христа́,/ к ти́хому приста́нищу упра́ви живо́т мой, молю́ся,/ и пода́ждь ми бога́тую Твою́ ми́лость.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Го́ру Тя, благода́тию Бо́жиею приосене́нную,/ прозорли́выма Авваку́м усмотри́в очи́ма,/ из Тебе́ изы́ти Изра́илеву провозглаша́ше Свято́му/ во спасе́ние на́ше и обновле́ние.</emphasis>
				</p>
				<p>Ве́дый, преподо́бне, невоздержа́ния ра́ди пе́рваго во ад все́льшагося челове́ка,/ приложи́лся еси́ воздержа́нию и поще́нию зе́льному/ и отсю́ду стяжа́л и́мя по́стник,/ зане́ сло́вом Бо́жиим па́че, не́жели бра́шном, пита́лся еси́,/ пою́щи Христу́, я́ко Всеси́лен.</p>
				<p>Вы́шняго попуще́нием плене́н, свя́те, быв от по́ловцев,/ апо́стольски взыва́л еси́:/ свобо́дь е́сть, и́же пленя́ет ум свой в послуша́ние Христо́во./ Тем в ско́рби не изнемога́л еси́,/ но па́че, судьба́м Бо́жиим дивя́ся,/ славосло́вил еси́ Христа́, я́ко Всеси́лен.</p>
				<p>Пре́даннаго Иису́са всегда́ нося́ на те́ле свое́м о́браз,/ про́дан был еси́ в гре́ческую зе́млю, во град Корсу́н,/ не́коему богоуби́йце иуде́янину,/ и той тебе́ тща́шеся отврати́ти от любве́ Бо́жия,/ ея́же ра́ди и на сме́рть гото́в был еси́, пою́щи:/ воскре́се Христо́с, я́ко Всеси́лен.</p>
				<p>Затворе́н быв в темни́це с про́чими христиа́ны/ и гла́дом му́чим от евре́ина, терпя́, сла́дце рекл еси́:/ кто мя разлучи́т от любве́ Христо́вы?/ ни глад, ни сме́рть, ни теснота́  —/ вся бо ма́ла су́ть сия́ к хотя́щей славе́ яви́тися в нас, пою́щих:/ воскре́се Христо́с, я́ко Всеси́лен.</p>
				<p>
					<style>Богоро́дичен:</style> Плене́н быв от враго́в мы́сленных/ и близ уже́ су́щи а́довы темни́цы, к Тебе́ обра́щся, вопию́:/ Ма́ти Бо́жия, внегда́ возврати́ши плен души́ моея́,/ тогда́ язы́к мой весе́лия испо́лнится и воспое́т:/ воскре́се Сын Твой, я́ко Всеси́лен.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Просвети́вый сия́нием прише́ствия Твоего́, Христе́,/ и освети́вый Кресто́м Твои́м ми́ра концы́,/ се́рдца просвети́ све́том Твоего́ Богоразу́мия/ правосла́вно пою́щих Тя.</emphasis>
				</p>
				<p>У́треневал еси́ любо́вию ко Христу́, до́блественне Евстра́тие,/ проти́вящеся понужда́ющему евре́ину отступи́ти от Христа́ твоего́,/ И́же е́сть Пра́вды Со́лнце,/ всем присносу́щную жи́знь возсия́ющее.</p>
				<p>Твои́м, о́тче, уче́нием вси пле́нницы, су́щии в темни́це,/ богоуби́йственнаго евре́ина поплева́ша бу́йство/ и изво́лиша па́че гла́дом и жа́ждею умре́ти,/ не́же отврещи́ся Христа́, всем жи́знь подаю́щаго.</p>
				<p>Полк му́ченик пятьдесяточи́сленный, гла́дом и жа́ждею убие́н от жидови́на,/ предпосла́л еси́, блаже́нне, Христу́ своему́,/ сам последи́ то́жде пострада́ти хотя́ за любо́вь Иису́са,/ всем жи́знь подава́юща.</p>
				<p>Ви́дев окая́нный,/ я́ко изме́ршим всем у́зником в темни́це погуби́ зла́то/ и наде́жду привлече́ния к злоче́стию своему́,/ умы́сли распя́ти тя на кресте́,/ на него́же текл еси́ спе́шно, преподо́бне, зовы́й:/ Христе́ мой, изведи́ из темни́цы плотски́я ду́шу мою́.</p>
				<p>
					<style>Богоро́дичен:</style> Преблаже́нная Де́во,/ уще́дри бла́гостию Твое́ю ду́шу мою́, ги́блющую гла́дом,/ и насы́ти <style>ю</style> а́нгельским хле́бом,/ напо́й пото́ком сла́дости Небе́сныя,/ да отсю́ду мир души́ мое́й обря́щу.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Обы́де нас после́дняя бе́здна,/ не́сть избавля́яй,/ вмени́хомся, я́ко о́вцы заколе́ния,/ спаси́ лю́ди Твоя́, Бо́же наш,/ Ты бо кре́пость немощству́ющих и исправле́ние.</emphasis>
				</p>
				<p>А́ки во́днаго зве́ря, бы́сть утро́ба беззако́ннаго иуде́янина,/ и́же хотя́ше тя поглоти́ти и в число́ привести́ омраче́ннаго евре́йскаго со́нмища,/ но ты, о́тче, дерзнове́нно стал еси́ проти́ву того́ зия́ния/ и одоле́л еси́ тому́, по́мощию Вы́шняго укрепля́емь.</p>
				<p>Во́ньже де́нь, возшата́вшеся
					<a type="note" xlink:href="#note47">47</a>, иуде́е Животода́вца на Кресте́ пове́сиша,/ тогда́ и тебе́ окая́нный евре́ин распя́;/ да с Ни́мже страда́л еси́, с Тем и просла́вишися, блаже́нне, в немерца́емом све́те/ прие́мь возме́здие от Спа́са своего́.
				</p>
				<p>Руга́нием помина́юще стра́сть Влады́чню скве́рнии богоуби́йцы,/ я́коже отцы́ их — Христа́,/ та́ко си́и к дре́ву кре́стному, руга́ющеся, пригвозди́ша тя, о́тче:/ но бы́сть им дре́во кре́стное — юро́дство,/ тебе́ же, спа́сшемуся, — си́ла Бо́жия.</p>
				<p>Обличи́л еси́ пра́здники скве́рныя иуде́йския,/ на кресте́ ви́ся, свя́те, не боя́ся их кля́твы,/ я́ко та потреби́ся пло́тию пригвожде́нна Христа́ Бо́га/ и тридне́вным Воскресе́нием мир просве́щшаго.</p>
				<p>
					<style>Богоро́дичен:</style> Я́же пра́дедную кля́тву Потреби́вшая благослове́нным рождество́м Твои́м, Ма́ти Чи́стая,/ благослове́ния избра́нных Бо́жиих, молю́, да мя сподо́биши,/ Благослове́нная и Просла́вленная.
				</p>
				<p>
					<style>Конда́к, глас 8:</style>
				</p>
				<p>Я́ко ревни́тель стра́сти Влады́чней/ и по́стников усе́рдный после́дователь сый,/ пле́нники уче́нием твои́м наста́вль, Христо́ви приве́л еси́, Евстра́тие,/ и нас, плене́нных страстьми́, мольба́ми свои́ми свободи́/ и подража́тели честно́му твоему́ житию́ покажи́, зову́щих:/ ра́дуйся, испи́вый сла́достне ча́шу Христо́вых страда́ний.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Тебе́, у́мную, Богоро́дице, пе́щь,/ разсмотря́ем, ве́рнии,/ я́коже бо о́троки спасе́ три Превозноси́мый,/ мир обнови́, во чре́ве Твое́м всеце́л,/ хва́льный отце́в Бог и препросла́влен.</emphasis>
				</p>
				<p>Безу́мное веле́ние иуде́йское,/ пригвожде́н сый, о́тче, на кресте́, обличи́л еси́ проро́ческими Писа́ньми/ и па́схи зако́нныя не восхоте́л еси́ вкуси́ти,/ жела́я прича́стник бы́ти Па́схи, Я́же за ве́сь мир пожре́ся —/ Христо́с Бог благослове́нный.</p>
				<p>Разоре́ние кля́твы, я́же от Дре́ва, приводи́л еси́, блаже́нне, от проро́к сказу́я,/ и, вход живота́ на Дре́ве кре́стном Живото́м,/ ви́сящим пред очи́ма их, пропове́дуя,/ посрами́л еси́ иуде́и, неве́дущия пе́ти:/ Бо́же, благослове́н еси́.</p>
				<p>Распе́ншим тя иуде́ем проро́чествовал еси́, о́тче преподо́бне:/ прии́дет вско́ре отмще́ние на вы за кро́вь мою́/ и про́чиих христиа́н, и́хже уби́сте непови́нне,/ и пра́здники ва́ша в се́тование обратя́тся,/ ненави́дит бо суббо́т ва́ших Госпо́дь, в ни́хже отверго́стеся пе́ти:/ Христе́ Бо́же, благослове́н еси́.</p>
				<p>Словеса́ твоя́ бы́ша о́стрыя стре́лы беззако́нным,/ и́миже пробода́еми, не стерпе́ша, но копие́м ре́бра твоя́ прободо́ша,/ и отше́л еси́ ко Источи́вшему от прободе́ннаго ре́бра жи́знь всему́ ми́ру пе́ти:/ Бо́же, благослове́н еси́.</p>
				<p>
					<style>Богоро́дичен:</style> Прободе́нну ми грехолю́бным копие́м лю́таго велиа́ра,/ ско́ро приложи́ пла́стырь ми́лости Твоея́, Богоневе́стная Де́во Ма́ти,/ я́ко да, исцеле́в, вы́ну Ти пою́, Влады́чице:/ Благослове́нна еси́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</emphasis>
				</p>
				<p>Почти́те, лю́дие, до́браго страда́льца,/ и́же, вся у́ды пре́жде собо́ю мы́сленне распя́в,/ последи́ чу́вственне от иуде́й ра́спят, возопи́л ко Христу́:/ се аз я́звы Твоя́ на те́ле мое́м ношу́ и пою́ Тя во вся ве́ки.</p>
				<p>Тебе́, о́тче, на Не́бо о́гненною колесни́цею и ко́ньми восхище́нну,/ изыдо́ша в сре́тение му́ченик и пра́ведник ли́ки,/ восхвали́ша ру́чныя и но́жныя я́звы твоя́ и бок прободе́нный,/ прие́млюще тя в ски́нию святы́х хвали́ти Го́спода во ве́ки.</p>
				<p>Глас принесе́ся к тебе́, свя́те, от велеле́пныя сла́вы:/ се до́брый Небе́сный граждани́н, его́же не бе досто́ин ве́сь мир,/ восхо́дит от су́етнаго ми́ра к преми́рным селе́ниям/ пе́ти Го́спода во вся ве́ки.</p>
				<p>Сокро́вище многоце́нное — мо́щи твоя́, — преблаже́нне,/ беззако́нный евре́ин хотя́ утаи́ти, вве́рже в мо́ре,/ но Бо́жиим смотре́нием обрето́шася зде, в пеще́ре,/ и́мже покланя́ющеся, прославля́ем просла́вльшаго тя нетле́нием и чудесы́/ Го́спода во вся ве́ки.</p>
				<p>
					<style>Богоро́дичен:</style> Сокро́вище многоце́нное, дража́йшаго Иису́са,/ от Ма́терних недр произве́дшая,/ искупи́ ду́шу мою́ от плене́ния любостра́стнаго ми́ра,/ да пою́ Тя зде и в немерца́ющем Све́те во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>О́браз чи́стаго рождества́ Твоего́/ огнепали́мая купи́на показа́ неопа́льная;/ и ны́не на нас напа́стей свире́пеющую угаси́ти, мо́лимся, пе́щь,/ да Тя, Богоро́дице,/ непреста́нно велича́ем.</emphasis>
				</p>
				<p>Свети́ся, свети́ся, Бо́жия Ма́тере Пече́рская оби́тель,/ в тебе́ бо цвету́щее дре́во возрасте́, чу́дный Евстра́тий,/ благово́нными цве́ты страда́ния укра́шен./ Красоте́ того́ и мы прича́стницы да бу́дем,/ покланя́емся моще́м его́ и пе́сньми велича́ем.</p>
				<p>Открыва́яй та́йны Бог/ скве́рных уби́йцев яви́ благочести́вому царю́,/ я́ко, лицеме́рствующе, иуде́е в та́йне христиа́н убива́ют,/ и взы́де непра́вда на главу́ их:/ ра́вную бо сме́рть восприя́ша по твоему́ проро́честву, о́тче блаже́ннейший.</p>
				<p>Кро́вь твоя́, непови́нне излия́нная от иуде́й,/ а́ки А́велева, о́тче, вопия́ше к Бо́гу,/ И́же пра́ведным судо́м за ню наведе́ отмще́ние,/ и, пове́шен быв на дре́ве,/ твой мучи́тель получи́ ча́сть со Иу́дою в гее́нне,/ твоя́ же ча́сть — Госпо́дь,/ Ему́же покланя́ющеся, дне́сь велича́ем.</p>
				<p>Кро́вь твоя́, свя́те, и нело́жное проро́чество мно́гия по́слежде приведе́ к ве́ре:/ собы́тие бо того́ ви́девше, и́стинно пока́явшеся, ве́роваша во Христа́,/ и, кре́щшеся, до́бре пожи́ша, и блаже́нныя сподо́бишася жи́зни,/ ея́же и мы да не лиши́мся,/ кла́няемся ра́це моще́й твои́х и тя велича́ем.</p>
				<p>
					<style>Богоро́дичен:</style> Жи́знь присносу́щную в не́дрех Свои́х объе́мля,/ от вре́менней жи́зни к ве́чной нас упра́ви Твои́м хода́тайством, Непоро́чная Ма́ти,/ и да́ждь всем зре́ти невече́рний де́нь Ца́рствия Сы́на Твоего́.
				</p>
				<p>
					<style>Свети́лен:</style>
				</p>
				<p>Присносу́щную прови́дя жи́знь, блаже́нне, о вре́менней неради́л еси́,/ вся, наноси́мая от иуде́й, претерпе́в до́блественне,/ и, зако́нныя па́схи не восхоте́в вкуси́ти,/ ко кресту́ пригвожде́н был еси́,/ и, о́гненною от земли́ восходя́ колесни́цею, свиде́тельствовал еси́:/ Христо́с е́сть Па́сха нетле́ния, ми́ра спасе́ние.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Присносу́щнаго Све́та Предста́тельница су́щи, Богоневе́стная Де́во,/ нам, во мра́це живу́щим, предста́ни и упра́ви жи́знь на́шу,/ да безпреткнове́нно до́йдем, иде́же Христо́с е́сть Па́сха нетле́ния, ми́ра спасе́ние</p>
				<p>
					<style>На хвали́тех стихи́ры, глас 6:</style>
				</p>
				<p>Му́ченическими кровьми́ свяще́нную ри́зу очервлени́в, преподо́бне,/ вшел еси́ во свята́я святы́х досто́йно, сла́вне,/ иде́же Свет неизрече́нный,/ иде́же Боже́ственная сла́ва,/ иде́же глас пра́зднующих,/ от него́же трудо́в твои́х му́ченическия восприя́л еси́ побе́ды,/ и вене́ц неувяда́ющий, и ве́чнующую до́брую сла́ву,/ и ра́йское житие́, Евстра́тие прему́дре,/ со дерзнове́нием моли́ся о душа́х на́ших.</p>
				<p>Муче́ний треволне́ния не поколеба́ша твоея́ души́,/ ни затворе́ния долготы́ во мра́чней темни́це,/ тя сокрыва́ющее, страда́льче сла́вне,/ но, я́ко свет, возсия́л еси́ во тьме́ бе́дствующим су́етия,/ и́хже сы́ны дне показа́л еси́ ба́нею креще́ния,/ порожде́нием бо́льшим и спаси́тельным/ и Боже́ственным пребыва́нием,/ я́ко страда́лец Богоприя́тен, прему́дре Евстра́тие.</p>
				<p>Кто досто́йно доброде́телей твои́х испове́сть побе́ды?/ Ка́я уста́ муче́ния и терпе́ния изреку́т?/ Во обои́х бо благоугоди́л еси́ Христу́, Евстра́тие,/ и ны́не не преста́й моля́ся, уго́дниче,/ спасти́ ду́ши на́ша,/ я́ко име́я, преподо́бному́чениче, дерзнове́ние мно́гое.</p>
				<p>
					<style>Сла́ва, глас 8:</style>
				</p>
				<p>Херуви́м, ви́дев тя, на о́гненной колесни́це/ к Небе́сным гряду́ща,/ пла́менным свои́м ору́жием не возбрани́л тебе́/ от дре́ва жи́зни вкуси́ти,/ но с ра́достию тя прия́л,/ му́чениче Христо́в Евстра́тие./ Те́мже ны́не ра́йския пи́щи наслажда́яся,/ не забу́ди нас, па́мять твою́ почита́ющих,/ но простри́ дла́ни,/ и́миже ко дре́ву пригвожде́н был еси́,/ и моли́ся о всех Творцу́ и Влады́це,/ я́ко да и мы тебе́ соприча́стницы бу́дем,/ о́тче блаже́ннейший.</p>
				<p>
					<style>И ны́не, Богоро́дичен. </style>
				</p>
				<p>
					<style>Славосло́вие вели́кое и отпу́ст.</style>
				</p>
			</section>
			<section>
				<title>
					<p>Святой преподобномученик Евстратий Печерский</p>
				</title>
				<p>Святой преподобномученик Евстратий Печерский был родом из Киева. Он происходил из богатой семьи, но, раздав все имение, принял монашеский постриг в Киево-Печерской обители. Святой Евстратий отличался кротостью и смирением и был, по слову сказания о нем, «послушник преизлиха». Во время нападения половцев на Киев в 1096 году святой Евстратий попал в плен.</p>
				<p>Он оказался в крымском городе Корсуни (Херсонес) вместе с пятьюдесятью другими христианами, где был продан в рабство горожанину-иудею. Тот потребовал, чтобы пленники отреклись от христианской веры, угрожая в противном случае голодной смертью. Преподобный Евстратий молился и призывал всех не впадать в страшный грех вероотступничества. Через 14 дней от голода и жажды все пленники умерли, кроме святого Евстратия, который с юности привык к посту. В праздник Воскресения Христова 1097 года святой Евстратий был распят, подвергнут издевательствам и убит копьем на кресте. Тело мученика было ввержено в море, где совершились после этого различные чудеса, видя которые многие иудеи уверовали во Христа и крестились. Впоследствии мощи святого, чудесно обретенные в пещере, были перенесены в Киево-Печерский монастырь. Сведения о преподобномученике Евстратий содержатся в Киево-Печерском Патерике.</p>
			</section>
			<section>
				<title>
					<p>Преподо́бнаго Иларио́на Гдовскаго, Псковоезерскаго</p>
				</title>
				<p>
					<style>Тропа́рь, глас 4:</style>
				</p>
				<p>В моли́твах бо́дрствуя,/ пресве́тлый храм Ду́ха Свята́го был еси́,/ те́мже и чудотво́рец преди́вный яви́лся еси́,/ преподо́бне о́тче наш Иларио́не./ О нас моли́ Христа́ Бо́га/ све́том Боже́ственнаго позна́ния просвети́ти ны/ и спасти́ души́ на́ша.</p>
			</section>
			<section>
				<title>
					<p>Преподо́бный Иларио́н Псковоезерский, Гдовский</p>
				</title>
				<p>Преподобный Иларион Псковоезерский, Гдовский был учеником преподобного Евфросина Псковского († 15 мая 1481). Около 1460 года он основал на берегу реки Желчи, впадающей в Чудское озеро, неподалеку от Гдова монастырь в честь Покрова Пресвятой Богородицы. Обитель находилась почти на самой границе с землями Ливонского ордена, и иноки были под постоянной угрозой нападения. Первый игумен созданного им монастыря, преподобный Иларион подвизался в непрестанных трудах и молитвах, укреплял и благоустраивал монастырь. Скончался он 28 марта 1476 года и был погребен у северных врат иконостаса в Покровском храме.</p>
				<p>Когда впоследствии в монастыре был построен храм в честь Рождества Христова, левый придел его был освящен во имя святого Илариона.</p>
				<p>Память его празднуется также в день тезоименитства, 21 октября</p>
			</section>
			<section>
				<title>
					<p>Свята́го му́ченика Енраво́та-Боя́на, кня́зя Болгарскаго († 830)</p>
				</title>
				<p>
					<style>Тропа́рь, глас 4:</style>
				</p>
				<p>Я́коже А́вель, от суда́ бра́тняго сме́рть прия́л еси́/ и кро́вь твою́ пролия́л еси́ за Искупи́вшаго ны честно́ю Свое́ю Кро́вию./ От земна́го же к Небе́сному преста́вився Ца́рствию,/ кня́же и му́чениче Енраво́те-Боя́не,/ моли́ Царя́ царе́й о нас, при́сных твои́х.</p>
			</section>
		</section>
		<section>
			<title>
				<p>29-й де́нь</p>
			</title>
			<section>
				<title>
					<p>Преподо́бнаго отца́ на́шего Ма́рка, епи́скопа Арефуси́йскаго, и Кири́лла диа́кона, и ины́х, при Иулиа́не мучи́теле пострада́вших</p>
				</title>
				<p>
					<style>Стихи́ры, глас 8</style>.
				</p>
				<p>
					<style>Подо́бен:</style> О, пресла́внаго чудесе́
				</p>
				<p>Му́чениче святи́телю преподо́бне,/ свяще́нства све́том свяще́нно облиста́емь,/ муче́ния просия́л еси́/ невече́рнею све́тлостию./ И ны́не к сия́нию преше́л еси́ незаходи́мому,/ в не́мже му́ченичестии ли́цы ра́дуются,/ иде́же лику́ют А́нгельстии чи́ни./ С ни́миже нас всегда́ помина́й,/ блаже́нне Богоприя́тне.</p>
				<p>Му́чениче страстоте́рпче Кири́лле,/ Боже́ственный служи́тель я́влься,/ Христу́ послужи́л еси́,/ и, поже́рся, я́ко заколе́ние чи́сто,/ прине́слся еси́ на Бо́жию трапе́зу, Богоблаже́нне,/ и насле́дие честно́е получи́л еси́,/ во све́тлостех святы́х/ всегда́ пребыва́я,/ свят быв зва́нием и дея́нием.</p>
				<p>Му́ченицы Христо́вы всехва́льнии,/ мук пали́телище/ росо́ю Боже́ственныя благода́ти/ безвре́дно проидо́сте/ и на воде́ поко́йне обита́ти сподо́бистеся,/ натрижне́ния побе́ды прие́мше./ Те́мже, ра́дующеся,/ ве́рою пра́зднуем дне́сь свяще́нную ва́шу па́мять, святи́и,/ Христа́ сла́вяще.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Тя мо́лим, Пречи́стая,/ Предста́тельницу на́шу,/ смуща́емыя в печа́лех,/ не пре́зри до конца́ поги́бнути рабы́ Твоя́,/ но ускори́ изъя́ти ны/ настоя́щаго гне́ва и печа́ли,/ о Богора́дованная Пресвята́я Чи́стая,/ Ты бо нам еси́ стена́ и по́мощь необори́ма.</p>
				<p>
					<style>Крестобогоро́дичен:</style>
				</p>
				<p>Тя ви́дящи, пригвожда́ема/ на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Влады́ко,/ — увы́ Мне, — вопия́ше, — Ча́до сла́дкое,/ ра́ны непра́ведно ка́ко терпи́ши?/ Врачу́, исцели́вый челове́ческое неможе́ние/ и от тли всех изба́вивый/ милосе́рдием Твои́м.</p>
				<p>
					<style>Кано́н, его́же краегране́сие:</style> Ма́рка честву́ю и Кири́лла вбоже́нныя. 
					<style>Творе́ние Ио́сифа. Глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Посе́ченый несеко́маго пресече́,/ и ви́де со́лнце зе́млю, ю́же не ви́де,/ лю́таго врага́ вода́ потопи́,/ и непроходи́мое про́йде Изра́иль,/ пе́снь же воспева́шеся:/ Го́сподеви пои́м, сла́вно бо просла́вися.</emphasis>
				</p>
				<p>Со А́нгелы Бо́гу предстоя́ще, Царю́ всех, му́ченицы всеблаже́ннии,/ проси́те нам прегреше́ний избавле́ния,/ любо́вию блажа́щим вы и во хвале́нии пою́щим:/ Го́сподеви воспои́м, сла́вно бо просла́вися.</p>
				<p>Архиере́я Дух Святы́й тя предста́ви, Ма́рко, оби́льны па́ствити лю́ди/ во вся́ком преподо́бии догма́тов па́лицею слове́сною./ С ни́миже, блаже́нне, пел еси́:/ Го́сподеви воспои́м, сла́вно бо просла́вися.</p>
				<p>Струя́ми крове́й пла́мень многобо́жия угаси́вше, му́дрии,/ ра́дующеся, пострада́сте, е́ллинския мудрецы́ коне́чно посра́мльше,/ и ны́не с му́ченики Христу́ предстоите́, зову́ще:/ Го́сподеви воспои́м, сла́вно бо просла́вися.</p>
				<p>
					<style>Богоро́дичен:</style> Из Отрокови́цы нетле́нный Бог воплоща́ется,/ Его́же безпло́тных ли́цы, трепе́щуще, сла́вят,/ я́ко всех Творца́ и Еди́наго непреме́ннаго,/ и челове́цы на земли́ всегда́ пою́т, воспева́юще:/ Го́сподеви пое́м, сла́вно бо просла́вися.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Страх Твой, Го́споди,/ всади́ в се́рдца раб Твои́х/ и бу́ди нам утвержде́ние,/ Тя во и́стине призыва́ющих.</emphasis>
				</p>
				<p>Не прине́сл еси́ че́сти безслове́сным истука́нным, всеблаже́нне,/ но претерпе́л еси́ крепча́йше му́ки многообра́зныя,/ Ма́рко доблему́дренне.</p>
				<p>Ума́ до́блестию претерпе́л еси́, пресла́вне Кири́лле,/ наруга́ния же и му́ки муже́й пребеззако́ннующих,/ му́чениче страстоте́рпче.</p>
				<p>Обнажа́емы, му́ченицы многострада́льнии,/ и ра́нами сокруша́емы, непрело́жни пребы́сте,/ па́че Христо́вы любве́ ничто́же предпочита́юще.</p>
				<p>
					<style>Богоро́дичен:</style> Из Тебе́ возсия́, Всенепоро́чная,/ озаря́яй подсо́лнечную пресла́вными осия́нии/ Пра́вды Со́лнце, Де́во.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен:</style> Яви́лся еси́:
				</p>
				<p>Просве́щшеся благода́тию и́стинною,/ земны́я концы́ све́тло наставля́ете благоче́стно, священному́ченицы сла́внии./ Те́мже ве́рою вас ублажа́ем.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Пречи́стей ру́це Твои́, Де́во Ма́ти, просте́рши,/ покры́й упова́ющия на Тя и Сы́ну Твоему́ зову́щия:/ всем пода́ждь, Христе́, ми́лости Твой.</p>
				<p>
					<style>Крестобогоро́дичен:</style>
				</p>
				<p>На Дре́ве ви́дящи воздви́жена Сы́на Твоего́, Пречи́стая,/ утро́бою ма́тернею растерза́ема, жа́лостно взыва́ла еси́:/ увы́ Мне, ка́ко заше́л еси́, Све́те Мой безле́тный?</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Из го́ры приосене́нныя, Сло́ве, проро́к,/ еди́ныя Богоро́дицы,/ хотя́ща воплоти́тися богови́дно усмотри́/ и со стра́хом славосло́вяше си́лу Твою́.</emphasis>
				</p>
				<p>Исте́кшая на зе́млю кро́вь твоя́, Богому́дре,/ сию́ пои́стинне освяти́ досто́йно и души́ напои́ благоче́ствующих,/ к ре́вности Боже́ственней воздвизающи.</p>
				<p>3арею мы́сленною я́ве просвеща́еми,/ но́щь злу́ю безбо́жнаго злосла́вия отгна́сте, му́ченицы, пресла́вно,/ Ма́рко и Кири́лле всеблаже́ннии.</p>
				<p>Исцели́ на́ша неду́ги, Благоде́телю,/ Ма́рка моли́твами и Кири́лла Боже́ственнаго/ и ми́лости Твоя́, Благоутро́бне, на вся воспева́ющия Тя низпосли́.</p>
				<p>Си́лою Боже́ственною и благода́тию сло́ва, му́ченицы Христо́вы,/ хра́мы и́дольския низлага́юще,/ Ду́ха Свята́го храм ве́рою показа́стеся.</p>
				<p>
					<style>Богоро́дичен:</style> Яви́лася еси́ Бо́жие простра́нное вмести́лище,/ престо́л высо́к и две́рь, Богоро́дице,/ е́юже про́йде неизрече́нным рождество́м, от тли ны воззыва́я.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>От но́щи неве́дения/ Богове́дением просвети́вши концы́,/ просвети́ мя у́тром человеколю́бия Твоего́, Го́споди.</emphasis>
				</p>
				<p>Мироявле́ннии свети́льницы, священному́ченицы Боже́ственнии бы́вше,/ вся просвеща́ете Боже́ственными светлостьми́ Ду́ха.</p>
				<p>Усмотря́я, всеблаже́нне, воздая́ния Боже́ственная,/ терпе́л еси́, Ма́рко, нестерпи́мыя ра́ны и боле́зни крепча́йше.</p>
				<p>Священноде́тель сый и, безкро́вныя же́ртвы принося́ Христу́,/ же́ртву, блаже́нне, благово́нную —/ тебе́ сама́го — Го́сподеви прине́сл еси́.</p>
				<p>
					<style>Богоро́дичен:</style> Рождество́м стра́нным Царя́ всех родила́ еси́, Пречи́стая Богоро́дице,/ на благодея́ние тва́ри.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Ио́ну в ки́те, Го́споди,/ еди́наго всели́л еси́,/ мене́ же, свя́заннаго мре́жами вра́жиими,/ я́ко от тли о́наго спаси́.</emphasis>
				</p>
				<p>Претерпе́в му́ки многоплете́нныя и сме́рть хода́тайственную, Богому́дре,/ в сла́ве присносу́щней лику́еши на Небесе́х,/ о нас, Кири́лле, моля́ся.</p>
				<p>Глаго́л Бо́жий жив в се́рдцы твое́м я́ко име́я, Ма́рко сла́вне,/ к ве́ре Боже́ственней привле́кл еси́ лю́ди и наро́ды, му́дре,/ и благосла́вно тече́ние сконча́л еси́.</p>
				<p>Священноде́теле и же́ртвы соверше́ны, Го́сподеви принесо́стеся, му́ками всесоже́гшеся,/ и в Вы́шних све́тли Царю́ всех предстоите́.</p>
				<p>
					<style>Богоро́дичен:</style> Разреше́ние нам долго́в испроси́ и жития́ исправле́ние, Де́во,/ песносло́вящим вели́чия Твоя́/ и благочести́вым ра́зумом Тя сла́вящим.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>От Иуде́и доше́дше, о́троцы/ в Вавило́не иногда́/ ве́рою тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Просве́щшеся заре́ю Святы́я Тро́ицы, Богоблаже́ннии,/ тьму́ пре́лести изгна́сте и сла́ву улучи́сте, песнопою́ще:/ оте́ц на́ших Бо́же, благослове́н еси́.</p>
				<p>Ни́жняя оста́вльшии и Вы́шняя насле́довавшии,/ Богоно́сный Ма́рко и Кири́лл Боже́ственный/ да чту́тся, песнопою́ще:/ оте́ц на́ших Бо́же, благослове́н еси́.</p>
				<p>Дрема́ние нераде́ния во вре́мя по́двигов оттря́сше,/ соверши́сте тече́ние и собо́ром страстоте́рпец, песнопою́ще, совокупи́стеся:/ оте́ц на́ших Бо́же, благослове́н еси́.</p>
				<p>
					<style>Богоро́дичен:</style> Из Тебе́ спасе́ние па́че ума́ же и сло́ва, Де́во,/ возсия́ во тьме́ седя́щим сме́ртней/ и до́ле су́щия Небе́сны соде́ла, вопию́щия:/ оте́ц на́ших Бо́же, благослове́н еси́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Победи́тели мучи́теля и пла́мене/ благода́тию Твое́ю бы́вше,/ за́поведей Твои́м зело́ прилежа́ще,/ о́троцы вопия́ху:/ благослови́те, вся дела́ Госпо́дня, Го́спода.</emphasis>
				</p>
				<p>Победи́тели мучи́теля, свере́по судя́щаго, показа́вшеся,/ нетле́нныя венцы́, му́ченицы, прия́сте, вопию́ще:/ благослови́те, вся дела́ Госпо́дня, Го́спода.</p>
				<p>Щито́м любве́, страда́льцы, и ве́ры вооруже́ни,/ вра́жия ополче́ния мече́м посеко́сте Боже́ственныя до́блести, вопию́ще:/ благослови́те, вся дела́ Госпо́дня, Го́спода.</p>
				<p>На земли́ пострада́вше, в Вы́шних святи́и, пра́вды вене́ц от руки́ Христо́вы прия́сте, вопию́ще:/ благослови́те, вся дела́ Госпо́дня, Го́спода.</p>
				<p>Тро́ичен: Я́ко Еди́ницу Естество́м, я́ко Тро́ицу Тя честву́ю начерта́ньми,/ О́тче Вседержи́телю, и Сы́не, и Душе́ Святы́й, взыва́я:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен:</style> Ста́мну Тя ма́нны жи́зненныя пропове́дуем, Благослове́нная,/ трапе́зу, и жезл, и кади́льницу,/ златы́й све́щник, го́ру же и две́рь,/ купину́ неопали́му, престо́л Вы́шняго и ми́ра спасе́ние.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Устраши́ся всяк слух/ неизрече́нна Бо́жия снизхожде́ния,/ я́ко Вы́шний во́лею сни́де да́же и до пло́ти/ от Деви́ческаго чре́ва быв Челове́к./ Те́мже Пречи́стую Богоро́дицу, ве́рнии, велича́ем.</emphasis>
				</p>
				<p>Стопа́м, му́ченицы, Христа́, пострада́вшаго и стра́сти умертви́вшаго, после́довавше,/ мно́гих ран искуше́ние прия́сте,/ и, обличи́вше враго́в безбо́жных служе́ния, возвели́чистеся,/ и А́нгелом я́ве уподо́бистеся.</p>
				<p>Яви́стеся у́глие о́гненно, приобщи́вшеся Бо́гу, всеблаже́ннии,/ и попали́сте многобо́жия ве́щь благода́тию,/ и к све́ту у́мному, ра́дующеся, преидо́сте, Богоблаже́ннии,/ озаря́юще на́ша разуме́ния.</p>
				<p>Поста́вльше на ка́мени мы́сленнем душ ва́ших стопы́, всехва́льнии,/ не поколеба́стеся мно́гих мук приложе́ньми./ Те́мже утвержда́йте на́ша при́сно мы́сли, кова́рствы вра́жиими коле́блемыя,/ добропобе́днии му́ченицы.</p>
				<p>Взя́стеся к пресве́тлому свиде́тельства, страстоте́рпцы, краегра́дию, к высоте́ вели́цей,/ и Ца́рство Бо́жие непоколеби́мое сподо́бистеся прия́ти,/ Ма́рко свяще́ннейший, Кири́лле сла́вне,/ его́же получи́ти всем нам моли́теся.</p>
				<p>
					<style>Богоро́дичен:</style> Сия́нием Твои́м, Отрокови́це, мы́сленным/ просвети́ на́ша мы́сли, Богора́дованная, и се́рдца, и мудрова́ния,/ я́ко да по стезя́м жи́зни пра́во ше́ствующе, ми́лость улучи́м,/ возвеща́юще при́сно хвалы́ Твоя́.
				</p>
			</section>
			<section>
				<title>
					<p>Священномученик Марк, епископ Арефусийский, Кирилл диакон и другие многие</p>
				</title>
				<p>Священномученик Марк, епископ Арефусийский, Кирилл диакон и другие многие пострадали при императоре Юлиане Отступнике (361–363). По указанию святого равноапостольного императора Константина Великого (память 21 мая), святой Марк разрушил идольское капище. Когда Юлиан, вступивший на престол, начал преследовать христиан и возрождать язычество, враги решили отомстить святому Марку. Старый епископ сначала скрылся от гонителей, но, узнав, что язычники в поисках его предают истязаниям многих людей, добровольно явился и предал себя на мучения. Среди поношений и издевательств святой старец был проведен через весь город. Ему рвали волосы, терзали тело, волочили по дороге, погружали в болотную жижу, подвешивали связанного и резали ножами. Требуя от святого епископа выкуп за разрушенное капище, гонители изобретали все новые и новые муки: сжимали старцу в тисках ноги, крепкими льняными нитями обрезали уши и, наконец, намазав тело святого мученика медом и жиром, в жаркий полдень подвесили его в корзине на добычу пчелам. Но святой старец словно не замечал боли. Жители города Арефусии, видя несокрушимую твердость святителя, выпустили его на свободу. Позже многие из них под влияниемего бесед обратились ко Христу. О страданиях святого Марка повествует святитель Григорий Богослов (память 25 января) в своем «Первом слове на Юлиана».</p>
				<p>Блаженный Феодорит, епископ Кирский (†457), рассказывает о диаконе Кирилле, который в царствование Константина Великого уничтожил много идолов в городе Илиополе. За это он был убит при Юлиане Отступнике. Язычники рассекли его тело и, как дикие звери, кусали его, за что Господь покарал их слепотой, язвами и другими болезнями.</p>
				<p>В это же время в палестинских городах Аскалоне и Газе язычники замучили многих христиан — священников, а также жен и дев, посвятивших себя Богу. Мучители рассекали их тела, обсыпали ячменем и бросали на растерзание свиньям. Общая память святых мучеников совершается 29 марта.</p>
			</section>
			<section>
				<title>
					<p>Преподо́бных Ма́рка, Ио́ны и Корни́лия Пско́во-Пече́рских</p>
				</title>
				<p>
					<style>Тропа́рь, глас 8:</style>
				</p>
				<p>Я́ко свети́льницы, яви́стеся всесве́тлии/ в верте́пе Цари́цы Богома́тери,/ преподо́бнии отцы́ на́ши Ма́рко, Ио́но и Корни́лие,/ вы бо, крест Христо́в на ра́но взе́мше,/ усе́рдно Тому́ после́довасте/ и, чистото́ю Бо́гови прибли́жившеся,/ отону́дуже си́лами чуде́с обогати́стеся,/ тем и мы любе́зно прибега́ем к вам и уми́льно глаго́лем:/ о преподо́бнии, моли́те Христа́ Бо́га/ спасти́ся душа́м на́шим.</p>
				<p>
					<style>Конда́к, глас 2:</style>
				</p>
				<p>Христо́вою любо́вию уязви́вшеся, преподо́бнии,/ и Того́ крест на ра́мо взе́мше,/ понесли́ есте́ Боже́ственна, вооружи́вшеся на неви́димыя враги́/ и непреста́нныя моли́твы, я́ко копие́, в рука́х иму́ще кре́пко,/ победи́ли есте́ бесо́вския ополче́ния,/ тем зове́м вам:/ ра́дуйтеся, преподо́бнии отцы́ на́ши Ма́рко, Ио́но и Корни́лие,/ ве́рных удобре́ние.</p>
			</section>
			<section>
				<title>
					<p>Преподобные Марк, Иона и Васса</p>
				</title>
				<p>Преподобные Марк, Иона и Васса почитаются как родоначальники Псково-Печерского монастыря, в котором подвизался преподобный мученик Корнилий († 1570; память 20 февраля).</p>
				<p>Точно неизвестно, когда поселились первые монахи-отшельники при ручье Каменце в пещерах горы, которую местные жители называли «святой горой». Монастырская летопись передает рассказ очевидцев, звероловов из Изборска, по прозвищу Селиши: «Раз случайно пришли мы с отцом на край горы, где ныне церковь Богородицы, и слышим как будто церковное пение; пели стройно, благоговейно, а певцов не видно было, и воздух наполнен был благоуханием фимиама».</p>
				<p>Из первых старцев Псково-Печерской обители по имени известен лишь один Марк. О нем свидетельствуется: «В начале прежде некий старец живяше на потоце Каменце при пещере, <style>егоже</style> неции ловцы видяху у триех камений, лежащих над церковию Пресвятой Богородицы пещерною; но о сем известно не могохом обрести, каков бяше старец, и коего рода, или како и откуду в сие место прииде, и колико время поживе, и како скончася». Второй игумен Печерской обители внес имя старца Марка в монастырский синодик. Преподобный игумен Корнилий (память 20 февраля) усомнился в верности этой записи и велел изгладить его имя из синодика. Внезапно он тяжело заболел и получил откровение, что наказан за то, что приказал вычеркнуть имя преподобного Марка из монастырского диптиха. Испросив прощение слезной молитвой у гроба старца Марка, игумен Корнилий восстановил его святое имя. Когда была выкопана пещерная церковь Успения Пресвятой Богородицы и расширены погребальные пещеры, игумен Дорофей нашел гроб преподобного Марка истлевшим, а мощи и одежду невредимыми.</p>
				<p>В 1472 году крестьянин Иван Дементьев рубил лес на обрыве горы. Одно из срубленных деревьев покатилось вниз, сдирая землю и увлекая за собой другие деревья. Обвал открыл вход в пещеру, над которой была надпись: «Богом зданная пещера». (Есть предание о том, что некий юродивый монах Варлаам часто приходил к пещере и стирал эту надпись, но она всякий раз чудесно восстанавливалась.)</p>
				<p>На это святое место, намоленное первыми подвижниками, пришел священник Иоанн по прозвищу «Шестник» — переселенец. Он был родом из «Московский страны» и священствовал в Юрьеве (ныне Тарту) в «правоверной церкви, поставленной от пскович» во имя Святителя Николая и великомученика Георгия, вместе со священником Исидором, духовно окормляя живших там русских. В 1470 году отец Иоанн был вынужден бежать с семьей в Псков от преследований немцев-католиков. Узнав о мученической кончине своего товарища (память священномученика Исидора 8 января), Иоанн решил удалиться в новоявленную Богом дарованную пещеру, чтобы там, на самом рубеже с Ливонией, основать монастырь как оплот Православия.</p>
				<p>Вскоре заболела его жена и, приняв монашеский постриг с именем Васса, скончалась. Праведность ее была засвидетельствована сразу же после кончины. Ее муж и духовный отец похоронили преподобную Вассу в стене «Богом зданной пещеры», но ночью ее гроб был «изставлен из земли невидимою Божиею силою». Отец Иоанн и духовник преподобной Вассы смутились, решив, что это произошло оттого, что они не полностью совершили чин отпевания, вторично отпели ее и снова погребли тело, но наутро оно вновь оказалось «на верху земли». Тогда стало ясно, что это — знамение Божие. Гроб преподобной Вассы поставили в пещере с левой стороны. Потрясенный чудом Иоанн принял монашество с именем Иона и стал подвизаться еще усерднее.</p>
				<p>Собственноручно ископав пещерную церковь и две келлии на столбах, он стал просить священников Псковского Троицкого собора освятить ее, но те решились не сразу, «ради необычного места». Тогда преподобный Иона со смирением испросил благословения у Новгородского архиепископа Феофила.</p>
				<p>15 августа 1473 года пещерный храм был освящен в честь Успения Пресвятой Богородицы. При освящении произошло чудо от иконы Успения Пресвятой Богородицы — прозрела слепая женщина — «посла Милосердый Бог начало Своих великих даров Пречистою Своею Материю». (Эта икона, которую называют «старой» в отличие от другой чудотворной иконы Успения Пресвятой Богородицы с житием Ее, написанной около 1521 года псковским иконописцем Алексеем Малым, хранится сейчас в алтаре Успенского храма на горнем месте. Икона с житием — храмовая икона пещерной церкви.)</p>
				<p>День освящения пещерного храма считается официальной датой основания Псково-Печерского монастыря. Преподобный Иона подвизался в пещерной обители до 1480 года и мирно отошел ко Господу. По смерти на его теле обнаружили кольчатый панцирь, который был повешен над его гробом как свидетель тайных подвигов преподобного, но при набеге немцев он был похищен.</p>
				<p>Мощи преподобного Ионы почивают в пещерах рядом с мощами преподобного старца Марка и преподобной Вассы. Однажды при нападении на монастырь ливонский рыцарь, насмехаясь над святыми мощами, хотел мечом открыть крышку гроба преподобной Вассы, но его опалило исшедшее из гроба святой подвижницы пламя. Следы этого карающего огня до сих пор видны на гробе преподобной Вассы</p>
			</section>
		</section>
		<section>
			<title>
				<p>30-й де́нь</p>
			</title>
			<section>
				<title>
					<p>Сре́тение Пресвяты́я Влады́чицы на́шея Богоро́дицы и Присноде́вы Мари́и и святы́я пра́ведныя Елисаве́ты, ма́тере свята́го Иоа́нна Предте́чи</p>
				</title>
				<p>
					<style>На</style> Го́споди, воззва́х: 
					<style>стихи́ры, глас 6</style>.
				</p>
				<p>
					<style>Подо́бен:</style> Все отло́жше:
				</p>
				<p>Сове́т преве́чный/ сокрыва́я в Себе́ Отрокови́ца,/ Гаврии́лом о Предте́чи Ей веща́нный,/ и́де в Го́рняя со тща́нием, во град Иу́дов,/ и, целова́вши ю́жику, не пра́здну су́щу,/ ра́дуйся, — рече́ ей, — ра́дости испо́лненная;/ ра́дуйся, глаго́лемая непло́ды, ма́ти зри́мая;/ ра́дуйся, безча́дства поноше́ние упраздни́вшая;/ ра́дуйся, естества́ уста́вы превозмо́гшая;/ ра́дуйся, нача́ло Боже́ственнаго снизхожде́ния;/ ра́дуйся, сконча́ние прама́терняго осужде́ния;/ ра́дуйся, заре́, денни́цу Со́лнца изводя́щая;/ ра́дуйся, ражда́ющая в рожде́нных жена́ми бо́льшаго.</p>
				<p>Явля́еши ми ся я́ко челове́к, —/ глаго́лет Елисаве́та Богоро́дице,/ но вем Тя, превы́шшую всех тва́рей,/ Царе́ву Дще́рь, воспе́тую Дави́дом/ Иса́иину Де́ву, Ма́терь Емману́ила,/ мои́м плодо́м утробным ны́не мне явле́ную./ И отку́ду мне и ка́ко мне сие́,/ да Ма́ти Го́спода моего́ ко мне прии́де?/ Блаже́нна Ты, уве́ровавшая/ глаго́ланным Тебе́ от Го́спода,/ благослове́нна Ты в жена́х/ и благослове́н Плод чре́ва Твоего́.</p>
				<p>Бог, иде́же хо́щет,/ твори́т держа́ву мы́шцею Свое́ю, —/ глаго́лет ю́жике Богоотрокови́ца, —/ низложи́т си́льныя и вознесе́т смире́нныя,/ а́лчущия испо́лнит благ и богатя́щияся отпу́стит тщи,/ расточи́т го́рдыя мы́слию се́рдца их/ и поми́лует боя́щихся Его́ в ро́ды родо́в./ Вели́чит душа́ Моя́ Го́спода,/ и возра́довася дух Мой о Бо́зе, Спа́се Мое́м,/ я́ко призре́ на смире́ние Рабы́ Своея́,/ се бо от ны́не ублажа́т Мя вси ро́ди,/ я́ко сотвори́ Мне вели́чие Си́льный,/ и свя́то всесвято́е И́мя Его́.</p>
				<p>
					<style>Сла́ва, и ны́не, глас то́йже, самогла́сен. Иоа́нна мона́ха:</style>
				</p>
				<p>По́слан бы́сть с Небе́с Гаврии́л Арха́нгел/ благовести́ти Де́ве зача́тие/ и, прише́д в Назаре́т,/ помышля́ше в себе́, чудеси́ удивлялся:/ о, ка́ко в Вы́шних непостижи́м Сый от Де́вы ражда́ется!/ Име́яй престо́л Не́бо и подно́жие зе́млю/ во утро́бу вмеща́ется Деви́чу!/ На Него́же шестокрила́тии и многоочи́тии зре́ти не мо́гут,/ сло́вом еди́нем от Сея́ воплоти́тися благоизво́ли./ Бо́жие е́сть сло́во настоя́щее./ Что у́бо стою́ и не глаго́лю Де́ве:/ ра́дуйся, Благода́тная, Госпо́дь с Тобо́ю;/ ра́дуйся, Чи́стая Де́во;/ ра́дуйся, Неве́сто Неневе́стная;/ ра́дуйся, Ма́ти Живота́,/ благослове́н Плод чре́ва Твоего́.</p>
				<p>
					<style>На стихо́вне стихи́ры, глас 2.</style>
				</p>
				<p>
					<style>Подо́бен:</style> Егда́ от Дре́ва:
				</p>
				<p>Егда́ от, дре́ва тя жи́зни,/ ро́де стро́потный Ада́мов,/ А́нгела пла́менное отгна́ ору́жие,/ Го́рния чинонача́лия на до́лзе/ в круг земны́й испы́тне приница́ху./ Егда́ же, по ле́тех мно́зех,/ ю́ную Отрокови́цу, Ма́терию Го́спода зово́му, слы́шаху,/ у́жасом одержи́ми бя́ху,/ оба́че и ра́дости преми́рныя исполня́хуся,/ та́йну ве́лию зре́ти ча́юще/ все́ми Влады́чествующаго,/ осуществова́вшагося челове́чеством.</p>
				<p>
					<style>Стих: </style>Вся сла́ва Дще́ре Царе́вы вну́трь,/ ря́сны златы́ми оде́яна и преиспещре́на.
				</p>
				<p>Егда́ обру́чник, Богому́дрый Ио́сиф,/ уве́де от Святы́я Де́вы/ никтому́же ве́домое о всечестне́й Елисаве́ти,/ я́ко в ста́рости обре́теся непра́здна,/ ме́сяц шесты́й в себе́ зача́тие тая́щи,/ и я́ко роди́ти изве́стно и́мать сы́на,/ по глаго́лу неизнемога́ющему Бо́жию,/ недоумева́ше о словеси́./ Оба́че, пра́ведно ходя́ пред Бо́гом,/ ве́руем глаго́лемым от Де́вы,/ соизво́ли, да и́дет к ю́жике/ со тща́нием из гра́да Назаре́та/ во град Иу́дов, в Го́рняя.</p>
				<p>
					<style>Стих: </style>Приведе́тся Царю́ де́вы в след Ея́,/ и́скренния Ея́ приведу́тся Тебе́.
				</p>
				<p>Егда́ Богоневе́стная Ма́терь Де́ва/ вся та́ко вои́стинну обре́те,/ я́коже бысть рече́но Ей от А́нгела,/ я́ве сбытие́ слове́с его́ проразумева́ше,/ вся же, восто́ргшися умо́м и се́рдцем о Бо́зе Жи́ве,/ ра́достно целова́ Богозна́менованную ю́жику./ Е́же слы́шавши, Предте́ча благода́ти,/ во чре́ве ма́тернем носи́мый,/ ра́бски преесте́ственне взыгра́ся,/ поклоне́ние творя́ Творцу́ тва́ри, зрак прие́мшу.</p>
				<p>
					<style>Сла́ва, и ны́не, глас и подо́бен то́йже:</style>
				</p>
				<p>Егда́ испо́лнися вре́мя роди́ти Елисаве́ти,/ сего́ ча́янием удержа́нная Отрокови́ца,/ благода́ти тезоиме́ннаго привеща́я Иоа́нна/ и Себе́ помышля́я непрело́жно то́жде Ма́терию,/ и́но в се́рдце Свое́м слага́ше,/ И́мя, тезоиме́нное Спасе́нию,/ И́мя покланя́емое Иису́са,/ пронарече́нное Арха́нгелом./ Сим у́бо та́ко Бо́жиим хоте́нием,/ тайново́дственно устро́енным,/ Богора́дованная Свята́я Де́ва Мари́я/ от тех, я́же услы́ша о Заха́рии,/ изве́стнее в глаго́лех утве́рдшися благове́щения,/ по трех ме́сяцех возврати́ся в дом Свой.</p>
				<p>
					<style>Тропа́рь, глас 4:</style>
				</p>
				<p>Де́во Безневе́стная/ и Ма́ти Всечи́стая,/ прие́мши от Арха́нгела благове́щение,/ со тща́нием востекла́ еси́ в Го́рняя,/ и, целова́вши ю́жику Твою́, всечестну́ю Елисаве́ту,/ Ма́терию Го́спода от сия́ нарече́на была́ еси́,/ и возвели́чила возвели́чившаго Тя Го́спода:/ Благослове́нна Ты в жена́х,/ и благослове́н Плод чре́ва Твоего́.</p>
				<p>
					<style>Конда́к, глас 3:</style>
				</p>
				<p>Вои́стинну блаже́нна еси́,/ Свята́я Де́во Мари́е/ и вся́кия хвалы́ превосходя́щая,/ я́ко из Тебе́ провозсия Со́лнце Пра́вды,/ Христо́с Бог наш.</p>
				<p>
					<style>Про́чая слу́жба — Благове́щению Пресвяты́я Богоро́дицы, зри 25 ма́рта.</style>
				</p>
			</section>
			<section>
				<title>
					<p>Встреча Пресвятой Девы Марии с праведной Елисаветой</p>
				</title>
				<p>Возвестив Пресвятой Деве Марии благую весть свыше, что она избрана Богом для рождения Спасителя (<a xlink:href="https://azbyka.ru/biblia/?Lk.1:28-33&amp;c~r&amp;rus">Лк. 1:28–33</a>), архангел Гавриил открыл ей и тайну Боговоплощения:</p>
				<p>«Дух Святый найдет на Тебя, и сила Всевышнего осенит Тебя; посему и рождаемое Святое наречется Сыном Божиим. Вот и Елисавета, родственница Твоя, называемая неплодною, и она зачала сына в старости своей, и ей уже шестой месяц. Ибо у Бога не останется бессильным никакое слово» (<a xlink:href="https://azbyka.ru/biblia/?Lk.1:35-37&amp;c~r&amp;rus">Лк. 1:35–37</a>).</p>
				<p>Святой евангелист Лука повествует далее, что Пресвятая Богородица, возблагодарив Архангела Гавриила («се, Раба Господня; да будет Мне по слову твоему»), поспешила «в нагорную страну [отсюда название местности «Горнее»], в город Иудин». Здесь, в городе Иудине (теперешний Аин-Карим, или Айн-Карем, километрах в семи от Иерусалима), Пресвятая Дева Мария встретилась с праведной Елисаветой, родной сестрой Своей матери (святой праведной Анны), которой доводилась племянницей.</p>
				<p>«И вошла в дом [священника] Захарии, и приветствовала [жену его] Елисавету. Когда Елисавета услышала приветствие Марии, взыграл младенец во чреве ее [будущий святой пророк и Креститель Господень Иоанн Предтеча], и Елисавета исполнилась Святого Духа, и воскликнула громким голосом, и сказала: благословенна Ты между женами и благословен Плод чрева Твоего! И откуда это мне, что пришла Матерь Господа Моего ко мне? Ибо, когда голос приветствия Твоего дошел до слуха моего, взыграл младенец радостно во чреве моем. И блаженна Уверовавшая, потому что совершится сказанное Ей от Господа» (<a xlink:href="https://azbyka.ru/biblia/?Lk.1:40-45&amp;c~r&amp;rus">Лк. 1:40–45</a>).</p>
				<p>Далее евангелист приводит хвалебную песнь Пресвятой Девы Марии («Честнейшая» в православном Уставе или т. н. «магнификат» в Западной Церкви), которая поется на утрени за каждым всенощным бдением: «Величит душа Моя Господа, и возрадовался дух Мой о Бозе, Спасе Моем, яко призре на смирение рабы Своея, се бо от ныне ублажат Мя вси роди; яко сотвори Мне величие Сильный, и Свято Имя Его, и милость Его в роды родов боящимся Его. Сотвори державу мышцею Своею, расточи гордыя мыслию сердца их; низложи сильныя со престол и вознесе смиренныя; алчущия исполни благ и богатящияся отпусти тщи. Восприят Израиля, отрока Своего, помянути милости, якоже глагола ко отцем нашим, Аврааму и семени его, даже до века» (<a xlink:href="https://azbyka.ru/biblia/?Lk.1:46-55&amp;c~r&amp;rus">Лк. 1:46–55</a>).</p>
				<p>Пресвятая Дева Мария пребывала в доме священника Захарии вместе с праведной Елисаветой три месяца, после чего, когда праведной Елисавете настало время родить, возвратилась в город Назарет, в дом Свой. В воспоминание об этом священном событии Церковь на Востоке совершает празднование встречи Пресвятой Богородицы и праведной Елисаветы 30 марта, на пятый день после Благовещения (Церковь на Западе празднует это событие 2 июля).</p>
				<p>В конце XIX века начальник Русской Духовной Миссии в Иерусалиме архимандрит Антонин (Капустин) приобрел участок земли в Аин-Кариме, где, по преданию, стоял дом праведной Елисаветы, который посетила Пресвятая Богородица. По благословению Святейшего Синода Русской Православной Церкви здесь была основана женская Горненская обитель, с той поры и доныне находящаяся в ведении Русской Духовной Миссии.</p>
				<p>Правила, какими регламентировалась жизнь женской Горней обители, были утверждены Святейшим Синодом Русской Православной Церкви в 1898 году. В 1883 году архимандрит Антонин исходатайствовал в Святейшем Синоде установление особого праздника в память посещения Пресвятой Девой Марией своей праведной сродницы Елисаветы и ее пребывания здесь в течение трех месяцев. Указом Синода от 5 августа 1883 года это празднование совершается 30 марта, если этот день не попадает на время от Лазаревой субботы до Пасхи; иначе празднование переносится на пятницу Светлой седмицы. Архимандрит Антонин тогда же составил для службы этого празднования особые стихиры и тропарь с кондаком. Канон на утрени в этот день положен Благовещенский. По указу Святейшего Синода служба в Горненский праздник должна совершаться вся по благовещенской главе Типикона, включая литургию святителя Иоанна Златоуста (см.: Архимандрит [впоследствии митрополит Ленинградский] Никодим [Рогов]. История Русской Духовной Миссии в Иерусалиме. — Богословские труды, сб. 20. М., 1979, с. 44). В русском женском Горненском монастыре поныне сохраняется благочестивый обычай: с праздника Благовещения до праздника Рождества Иоанна Предтечи игумения обители уже не становится на игуменское место, а находится рядом — в воспоминание евангельского повествования о пребывании Пресвятой Девы Марии в Горнем в течение трех месяцев.</p>
			</section>
			<section>
				<title>
					<p>Преподо́бнаго отца́ на́шего Иоа́нна, списа́теля Ле́ствицы</p>
				</title>
				<p>
					<style>Стихи́ры, глас 8</style>.
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>О́тче Иоа́нне преподо́бне,/ вы́ну вои́стинну Бо́жия/ в горта́ни возноше́ния носи́л еси́,/ поуча́лся де́тельнейшим/ Богодохнове́нным словесе́м, всему́дре,/ и отту́ду истекающею благода́тию обогати́лся еси́,/ быв блаже́н,/ нечести́вых всех сове́тования низвраща́я.</p>
				<p>О́тче Иоа́нне пресла́вне,/ слез исто́чники ду́шу очи́стив/ и всено́щными стоя́нии Бо́га уми́лостивив,/ впери́лся еси́ к любле́нию сего́, блаже́нне, и красоте́,/ ея́же досто́йно ны́не наслажда́ешися,/ непреста́нно ра́дуяся,/ с сострада́льцы твои́ми,/ Богому́дре преподо́бне.</p>
				<p>О́тче Иоа́нне преподо́бне,/ впери́в ум к Бо́гу ве́рою,/ мирска́го смеше́ния омерзи́л еси́ нестоя́нное/ и, крест твой восприи́м,/ Всеви́дцу после́довал еси́,/ те́ло необузда́нное/ по́двигами по́стничества/ по́мыслу порабо́тив,/ си́лою Боже́ственнаго Ду́ха.</p>
				<p>
					<style>А́ще случи́тся суббо́та или́ неде́ля, пое́тся самогла́сен.</style>
				</p>
				<p>
					<style>Сла́ва, глас 6:</style>
				</p>
				<p>Преподо́бне о́тче,/ во всю зе́млю изы́де веща́ние исправле́ний твои́х,/ тем на Небесе́х обре́л еси́ мзду трудо́в твои́х,/ де́монския погуби́л еси́ полки́/ и А́нгельския дости́гл еси́ чи́ны,/ и́хже житию́ непоро́чно поревнова́л еси́./ Дерзнове́ние име́я ко Христу́ Бо́гу,/ мир испроси́ душа́м на́шим.</p>
				<p>
					<style>И ны́не, Богоро́дичен:</style>
				</p>
				<p>Ненаде́ющимся на дея́ние изве́стное/ и согреша́ющим спасе́ние, Всепе́тая Богоро́дице,/ приими́ моле́ния на́ша/ и испроси́ разреше́ние всем, и́же согреши́хом в житии́,/ ма́тернею Твое́ю моли́твою/ спаси́ от бед и бу́дущаго осужде́ния, Влады́чице,/ вели́кия ра́ди Твоея́ ми́лости.</p>
				<p>
					<style>А́ще по́стен де́нь, пое́тся по стихи́рах: </style>Сла́ва, и ны́не,
					<style> Богоро́дичен или́ Крестобогоро́дичен, пи́саны в 31-й де́нь.</style>
				</p>
				<p>
					<style>На стихо́вне, Сла́ва, глас 8. Самогла́сен:</style>
				</p>
				<p>Мона́хов мно́жества/ наста́вника тя почита́ем, о́тче наш Иоа́нне,/ твое́ю бо стезе́ю вои́стинну пра́во ходи́ти позна́хом./ Блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче, преподо́бных соприча́стниче и пра́ведных,/ с ни́миже моли́ся Го́сподеви/ поми́ловатися душа́м на́шим.</p>
				<p>
					<style>И ны́не, Богоро́дичен или́ Крестобогоро́дичен:</style>
				</p>
				<p>Со́лнце, ви́дев Тя, устраши́ся,/ на Кресте́, Иису́се, распросте́рта хоте́нием,/ и земля́ тряса́шеся, и ка́мение стра́хом распада́шеся,/ гро́би отверзо́шася, и Си́лы вся дивля́хуся./ Сия́ у́бо ви́дящи, Де́ва, Влады́ко,/ жа́лостно — увы́ Мне, — вопия́ше, — что зри́мое?</p>
				<p>
					<style>Тропа́рь, глас 8:</style>
				</p>
				<p>Слез твои́х тече́ньми пусты́ни безпло́дное возде́лал еси́,/ и и́же из глубины́ воздыха́ньми во сто трудо́в уплодоноси́л еси́,/ и был еси́ свети́льник вселе́нней,/ сия́я чудесы́, Иоа́нне, о́тче наш,/ моли́ Христа́ Бо́га спасти́ся душа́м на́шим.</p>
				<p>
					<style>Ин тропа́рь, глас 4:</style>
				</p>
				<p>Я́ко Боже́ственную ле́ствицу, обрето́хом, Иоа́нне преподо́бне,/ твоя́ Боже́ственныя доброде́тели,/ к Небеси́ возводя́щия ны:/ доброде́телей бо ты был еси́ воображе́ние./ Тем моли́ Христа́ Бо́га, да спасе́т души́ на́ша.</p>
				<p>
					<style>Кано́н, творе́ние Игна́тиево. Глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
				</p>
				<p>Во Свет невеще́ственный и у́мный/ от се́тования веще́ственных восте́к, Иоа́нне преподо́бне,/ моли́твами твои́ми, су́щими ко Го́споду, просвети́ мя.</p>
				<p>Я́ко воздержа́ния сла́дость ссав,/ отри́нул еси́ го́ресть страсте́й,/ те́мже па́че ме́да и со́та услажда́вши, о́тче, чу́вства на́ша.</p>
				<p>Возше́д на высоту́ доброде́телей/ и долере́вностныя поплева́в сла́сти,/ сла́дость яви́лся еси́ спасе́ния, преподо́бне о́тче, па́стве твое́й.</p>
				<p>
					<style>Богоро́дичен:</style> Прему́дрость и Сло́во О́тчее несказа́нно ро́ждшая,/ души́ моея́ лю́тую уврачу́й я́зву/ и се́рдца боле́знь укроти́.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
				</p>
				<p>Попали́л еси́ у́глем поще́ния, преподо́бне, страсте́й те́рние/ и гре́еши мона́шествующих состоя́ния.</p>
				<p>Ми́ро освяще́ния,/ от по́стнических, преподо́бне, арома́т ве́сь сложи́лся еси́/ в воню́ благоуха́ния Бо́жия.</p>
				<p>В зако́нех обуче́ния поуча́лся,/ стра́сти погрузи́л еси́, я́коже ины́я ны́не фараони́ты,/ тече́нием слез твои́х.</p>
				<p>
					<style>Богоро́дичен:</style> Уста́ви мое́ нестоя́нное по́мыслов, Чи́стая, смуще́ние, Ма́ти Бо́жия,/ к Сы́ну Твоему́ направля́ющи движе́ние.
				</p>
				<p>
					<style>Конда́к, глас 1.</style>
				</p>
				<p>
					<style>Подо́бен:</style> Лик А́нгельский:
				</p>
				<p>Плоды́ присноцвету́щия,/ от твоея́ кни́ги принося́ уче́ния, прему́дре,/ услажда́еши се́рдца, сим с трезве́нием вне́млющих, блаже́ннее/ ле́ствица бо е́сть, души́ возводя́щая от земли́ к Небе́сней и пребыва́ющей сла́ве/ ве́рою чту́щих тя.</p>
				<p>
					<style>Та́же, седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Виде́нием и дея́нием преесте́ственне просия́в, облиста́еши уче́ньми,/ зако́ны нам положи́л еси́ Богому́дрыя, блаже́нне,/ доброде́телей добро́ты степе́ни поста́вль/ и зло́бы ле́сти показа́в и ловле́ния./ Отону́дуже возво́диши твои́м после́дующия Боже́ственным уче́нием/ от страсте́й к безстра́стию, Иоа́нне равноа́нгельне,/ моли́ Христа́ Бо́га прегреше́ний оставле́ние пода́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственный стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Я́ко цветни́к благово́ннейший и доброде́телей рай одушевле́нный,/ воздержа́ние процве́л еси́,/ и́мже вся пита́еши, чту́щия тя.</p>
				<p>3аконоположи́теля обуче́ния и мона́хов пра́вило кротча́йшее,/ я́ко Моисе́я тя и Дави́да, и́стинно стяжа́вше, о́тче, ублажа́ем.</p>
				<p>Насажде́н на вода́х воздержа́ния,/ яви́лся еси́, блаже́нне, розга́, о́тче, благоцве́тнейшая,/ благоче́стия гро́зды произнося́щая.</p>
				<p>
					<style>Богоро́дичен:</style> Под ле́том бы́вша,/ от Отца́ безле́тно возсия́вша, Богома́ти, нам родила́ еси́,/ Его́же моли́ спасти́ пою́щия Тя.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Вску́ю мя отри́нул еси́/ от лица́ Твоего́, Све́те незаходи́мый,/ и покры́ла мя е́сть чужда́я тьма́, окая́ннаго?/ Но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Погаси́в вся стра́сти росо́ю по́двигов твои́х, о́тче блаже́нне,/ оби́льно вжег огне́м любве́ и ве́ры воздержа́ния свети́льник,/ и просвеще́ние безстра́стия, и дне сын был еси́.</p>
				<p>Ве́ры грозд Боже́ственным земледе́ланием твои́м, о́тче, воспита́л еси́,/ и в точи́ла вложи́л еси́, и изгне́л еси́ труды́ обуче́ния,/ и, ча́шу испо́лнив духо́вную воздержа́ния, весели́ши се́рдца па́ствы твоея́.</p>
				<p>Претерпе́в до́блественно прило́ги и я́звы неви́димых враго́в,/ яви́лся еси́ столп терпе́ния,/ утвержда́я па́ству твою́ па́лицею Боже́ственною на па́житех воздержа́ния/ и на воде́ воспитова́я, блаже́нне.</p>
				<p>
					<style>Богоро́дичен:</style> Рече́м Твои́х усте́н, Всечи́стая, после́дующе, Тя ублажа́ем:/ с Тобо́ю бо вои́стинну вели́чия сотвори́вый Госпо́дь возвели́чи Тя,/ и и́стинную Бо́жию Ма́терь рожде́йся из чре́ва Твоего́ показа́.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
				</p>
				<p>Собра́л еси́ в души́ Боже́ственное бога́тство Ду́ха,/ непоро́чную моли́тву, чистоту́, че́стность,/ бде́ние всегда́шнее, воздержа́ния труды́,/ и́миже дом позна́лся еси́ Бо́жий.</p>
				<p>Вещества́ до́льняго, прему́дре, прете́кл еси́ ху́дость,/ невеще́ственною же моли́твою ум впери́в,/ и Вы́шняго упокое́ния яви́лся еси́ насле́дник соверше́нством жития́.</p>
				<p>По́тами по́стническими у́глие стрел вра́жиих угаси́л еси́ вои́стинну/ и, о́гнь ве́ры вжег, попали́л еси́ неве́рия ересе́й шата́ния.</p>
				<p>
					<style>Богоро́дичен:</style> Возсия́ от Сио́на вы́шняго благоле́пие/ предложе́нием пло́ти по соедине́нию неизрече́нному,/ из Тебе́, Неискусобра́чная, обложе́нное, и мир просвети́.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен:</style> Яви́лся еси́:
				</p>
				<p>На высоте́ Госпо́дь воздержа́ния и́стинна тя положи́,/ я́коже звезду́ неле́стную, световодя́щую концы́,/ наста́вниче Иоа́нне, о́тче наш.</p>
				<p>
					<style>И́кос:</style>
				</p>
				<p>Дом Бо́жий я́ко вои́стинну тебе́ сама́го соде́лал еси́, о́тче,/ Боже́ственными твои́ми доброде́тельми/ я́ве украси́в, я́ко зла́то све́тлое, ве́ру, наде́жду и любо́вь и́стинную,/ Боже́ственныя зако́ны излага́я, воздержа́нием обучи́вся, я́ко безпло́тен,/ ра́зум, му́жество, целому́дрие стяжа́в,/ смире́ние, и́мже возвы́сился еси́./ Те́мже и, просвети́вся моли́твами непреста́нными,/ виде́нии та́йными впери́лся еси́ и Небе́сный прия́л еси́ селе́ния,/ наста́вниче Иоа́нне, о́тче наш.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>От Иуде́и доше́дше, о́троцы/ в Вавило́не иногда́/ ве́рою тро́ическою пла́мень пе́щный попра́ша, пою́ще:/ отпев Бо́же, благослове́н еси́.</emphasis>
				</p>
				<p>На зла́це Вы́шняго Ца́рствия ста́до, о́тче, воспита́л еси́/ и, жезло́м догма́тов зве́ри отгна́в ересе́й, воспе́л еси́:/ оте́ц на́ших Бо́же, благослове́н еси́.</p>
				<p>В Го́рний вшел еси́ неве́стнический черто́г Ца́рства Христо́ва,/ оде́ждею облече́н, досто́йною зва́вшаго,/ в не́мже и возле́гл еси́, вопия́:/ оте́ц на́ших Бо́же, благослове́н еси́.</p>
				<p>Невла́жная грехми́ река́ яви́лся еси́ воздержа́ния, о́тче,/ по́мыслы потопля́я и скве́рну очища́я вопию́щих ве́рою:/ оте́ц на́ших Бо́же, благослове́н еси́.</p>
				<p>
					<style>Богоро́дичен:</style> Из чре́ва Твоего́ про́йде воплоти́выйся, Де́во, всех Госпо́дь./ Те́мже Тя, Богоро́дицу, му́дрствующе правосла́вно, Сы́ну Твоему́ зове́м:/ оте́ц на́ших Бо́же, благослове́н еси́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Царя́ Небе́снаго,/ Его́же пою́т во́и А́нгельстии,/ хвали́те и превозноси́те во вся ве́ки.</emphasis>
				</p>
				<p>Столп тя одушевле́нный я́ко вои́стинну/ и о́браз воздержа́ния, о́тче, стяжа́вше,/ вси твою́ па́мять почита́ем, Иоа́нне.</p>
				<p>Мно́жество ра́дуется мона́хов,/ и лику́ет преподо́бных собо́р и пра́ведных,/ вене́ц бо досто́йно с си́ми прия́л еси́.</p>
				<p>Укра́шен доброде́тельми,/ в неве́стник неизрече́нныя сла́вы возше́л еси́,/ пе́снь воспева́я Христу́ во ве́ки.</p>
				<p>
					<style>Богоро́дичен:</style> По́мощи я́же от <style>Тебе</style>́ тре́бующия не пре́зри, Де́во,/ пою́щия и превознося́щия Тя во ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Чи́стую сла́вно почти́м,/ лю́дие, Богоро́дицу,/ о́гнь Божестве́ прии́мшую во чре́ве неопа́льно,/ пе́сньми велича́ем.</emphasis>
				</p>
				<p>Врач боля́щих в прегреше́ниих от Бо́га, блаже́нне,/ губи́тель же яви́лся еси́ и прогони́тель лука́вых духо́в,/ те́мже тя ублажа́ем.</p>
				<p>Зе́млю, я́коже тли жили́ще, оста́вил еси́, о́тче,/ и в земли́ всели́лся еси́ кро́тких,/ и с ни́ми весели́шися, Боже́ственный наслажда́яся сла́дости.</p>
				<p>Дне́сь де́нь пра́зднственный/ вся бо созыва́ет мона́шествующих ста́да в лик духо́вный,/ трапе́зу и сне́дь нетле́нныя жи́зни.</p>
				<p>
					<style>Богоро́дичен:</style> В Тебе́ всели́вся, Всенепоро́чная,/ пре́жде родонача́льники злонравнаго прельсти́вшаго человекоуби́йцу низложи́вый роди́ся/ и вся ны спа́се.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Жены́, услы́шите:
				</p>
				<p>Ми́ра пристра́стия, я́ко от скве́рны уклони́лся еси́/ и, а́лчбою пло́ть увяди́в, обнови́л еси́ души́ кре́пость, преподо́бне,/ и сла́вою обогати́лся еси́ Небе́сною, приснопа́мятне./ Те́мже не преста́й моля́ся о нас, Иоа́нне.</p>
				<p>
					<style>Богоро́дичен:</style>
				</p>
				<p>Госпо́дственно Богоро́дицу Тя испове́дуем, Влады́чице, Тобо́ю спа́сшиися,/ и́бо Бо́га неизрече́нно родила́ еси́, разо́ршаго Кресто́м сме́рть,/ к Себе́ же привле́кшаго преподо́бных собо́ры,/ с ни́миже Тя восхваля́ем, Де́во.</p>
			</section>
			<section>
				<title>
					<p>Преподобный Иоанн Лествичник</p>
				</title>
				<p>Преподобный Иоанн Лествичник игумен святой Синайской горы, по некоторым преданиям родился около 570 года и был сыном знатного константинопольского вельможи святого Ксенофонта и супруги его святой Марии, память которых чтится Церковью 26 января. Для обучения в прославленном училище святой Ксенофонт отправил морем двух своих сыновей в город Вирит (ныне Бейрут). Буря разбила корабль. Уразумев в чудесном спасении призвание к иноческой жизни, братья поступили в разные монастыри и долгое время не имели известий о судьбе друг друга.</p>
				<p>Святой Иоанн оставил мир в шестнадцатилетнем возрасте. Он пришел в монастырь на Синайской горе и, никому не открывая своего происхождения, вверил себя искуснейшему учителю Мартирию, чтобы при его благонадежном руководстве непогрешительно подвизаться в посте и молитве. Монастырь, выстроенный императором Юстинианом, стоял у самого подножия Синайской горы. Три святых инока прославили его больше, чем все щедроты императора: святой Анастасий Синаит († 599; память 20 апреля), впоследствии Патриарх Антиохийский, святой Григорий († 593; память 20 апреля), настоятель Синайский, также возведенный на Антиохийский патриарший престол, и, наконец, преподобный Иоанн Лествичник.</p>
				<p>Однажды авва Мартирий, взяв с собою святого Иоанна, пошел к великому Иоанну Савваиту. Увидев их, старец встал, налил воды, умыл ноги авве Иоанну и облобызал его руку. Авве же Мартирию ног не умывал. Потом, когда его ученик Стефан спросил, почему он так поступил, авва Иоанн Савваит отвечал: «Поверь мне, чадо, я не знаю, кто этот отрок, но я принял игумена Синайского и умыл ноги игумену».</p>
				<p>В день пострижения преподобного Иоанна (а он постригся на двадцатом году своей жизни) авва Стратигий предсказал о нем, что он будет некогда великим духовным светочем.</p>
				<p>По смерти старца Мартирия, с которым преподобный Иоанн прожил 19 лет, он решился вести уединенную жизнь отшельника, избрав для этого пустыню Фола в углублении долины при подножии Синая. Каждую субботу и воскресенье он приходил в храм Синайской обители на богослужение и приобщался Святых Тайн (от его келлии до храма было два часа пути, около восьми верст).</p>
				<p>Устранившись от мира, святой Иоанн возлюбил украшенную смирением кротость, как начальницу мысленных добродетелей. Достойно удивления и то, что, обладая внешней мудростью, он обучался небесной простоте, ибо кичливость философии не совмещается со смирением. Чтобы сломить рог кичливости, преподобный Иоанн употреблял различную пищу, позволительную инокам, но в весьма малом количестве. Сна он принимал столько, сколько было необходимо, чтобы ум не повредился от бдения, а прежде сна много молился и сочинял книги.</p>
				<p>Это упражнение служило ему единственным средством против уныния. Радостью его жизни была непрестанная молитва и пламенная любовь к Богу.</p>
				<p>Некоторые, подстрекаемые завистью, называли святого Иоанна излишне говорливым и пустословом. Тогда преподобный Иоанн уклонился в совершенное безмолвие. Порицатели же его, увидев, что заградили источник приснотекущей пользы, превратились в просителей и умоляли его оставить безмолвие. Чуждый прекословия, преподобный Иоанн опять начал наставлять братию правилам иноческой жизни.</p>
				<p>Преподобный Иоанн провел в пустыне сорок лет в неослабных подвигах поста и молитвы, в богомыслии и созерцании, так что все дивились его высокому духовному преуспеянию. Общим желанием братии он был избран игуменом Синайской обители (в 75-летнем возрасте). Преподобный игумен был и образцом добродетелей, и врачом. Кроме дара чудотворений, он был украшен многими дарами Духа Святого. Вот что он открывает нам в своей книге: «Некоторые больше всего ублажают чудотворения и другие видимые духовные дарования, не зная того, что есть много превосходнейших дарований, которые сокровенны и потому безопасны от падения» (Слово 26, ст. 95).</p>
				<p>У преподобного Иоанна был ученик по имени Моисей. Исполняя послушание, он однажды переносил землю для удобрения гряд. В полдень, по причине чрезвычайного зноя, лег в тени большого камня и уснул. Господь же, Который ничем не хочет опечалить верных рабов Своих, предупреждает их от угрожающих им бедствий. В то время преподобный Иоанн Лествичник, сидя в келлии и размышляя о Боге, преклонился в тонкий сон. Вдруг он увидел священнолепного мужа, который сказал: «Иоанн, как ты беспечно спишь, когда Моисей в опасности?» Очнувшись, преподобный Иоанн немедленно вооружился молитвою за своего ученика. Когда тот вечером возвратился, святой Иоанн спросил у него, не случилась ли с ним какая-нибудь беда или нечаянность? Моисей ответил: «Огромный камень едва не раздавил меня, когда я спал под ним в полдень, но мне показалось, будто ты зовешь меня, и я вовремя покинул это опасное место».</p>
				<p>Так свидетельствует о преподобном Иоанне первый составитель его жития — раифский монах Даниил, муж честный и добродетельный, современник преподобного.</p>
				<p>Около четырех лет пробыл преподобный Иоанн игуменом, а затем вновь возвратился к уединению и безмолвию, поставив после себя игуменом своего брата, старца Георгия. Когда преподобный Иоанн отходил ко Господу (†649), брат его стоял перед ним и говорил со слезами: «Итак, ты покидаешь меня и отходишь; я же молился, чтобы ты проводил меня в последний путь». Святой Иоанн ответил: «Не скорби и не заботься; если буду иметь дерзновение ко Господу, не оставлю тебя провести здесь и один год после меня». Что и сбылось, ибо через девять месяцев старец Георгий отошел ко Господу.</p>
				<p>По просьбе святого Иоанна, игумена Раифского (память в Сырную субботу), преподобный Иоанн написал замечательный аскетический труд — «Лествицу», в котором раскрыл 30 степеней духовного восхождения к совершенству. Книга написана языком простым, чистым и живым, языком, которым выражается чистое сердце, глубоко чувствующее каждую мысль. Святой Дух говорил устами преподобного Иоанна Лествичника. Свидетелями этому служат многие из тех, которые спаслись и доныне спасаются через него. Эта книга стала надежным путеводителем для восхождения к Богу, и многие поколения монахов и благочестивых мирян черпали из нее наставления и руководство в духовной жизни. На «Лествицу» ссылались как на лучшую книгу для спасительного руководства многие святые, воссиявшие в Православной Церкви — преподобные Феодор Студит, Сергий Радонежский, Иосиф Волоцкий, Нил Сорский, старец Паисий Величковский, старцы Оптиной пустыни и многие другие.</p>
				<p>Вот краткое содержание степеней духовного восхождения.
					<a type="note" xlink:href="#note48">48</a>
				</p>
				<p>Слово 1-е. Об отречении от мира.</p>
				<p>«Все, усердно оставившие житейское, без сомнения, сделали это или ради будущего царствия, или по множеству грехов своих, или из любви к Богу. Если же они не имели ни одного из сих намерений, то удаление их из мира было безрассудное» (1, 6). «Твердая вера есть матерь отречения от мира; действие же противного ей само, собой явственно» (26, 187).</p>
				<p>Слово 2-е. О беспристрастии, то есть отложении попечений и печали о мире.</p>
				<p>«Непоколебимая надежда есть дверь беспристрастия...» (26, 188). «Сила любви в надежде; ибо надеждою ожидаем воздаяния любви» (30, 28). «Если кто думает, что не имеет пристрастия к какой-нибудь вещи, а лишившись ее, печалится сердцем, то вполне прельщает самого себя» (2, 11). «Беспристрастие к вещам чувственным возводит к видению мысленных» (26, 196).</p>
				<p>Слово 3-е. О странничестве, то есть уклонении от мира.</p>
				<p>«Любовь к Богу есть причина удаления от мира...» (26, 189). «...Но сколь велик и достохвален сей подвиг, столь великого и рассуждения требует; ибо не всякое странничество, предпринимаемое в крайней степени, есть добро»
					<a type="note" xlink:href="#note49">49</a> (3, 2).
				</p>
				<p>Слово 4. О блаженном и приснопамятном послушании.</p>
				<p>«Повиновение рождается от зазрения самого себя и от желания душевного здравия» (26, 190). «Как слепец — неискусный стрелок, так и ученик прекословный погибает» (26, 205). «Совесть да будет тебе зеркалом твоего повиновения и сего для тебя довольно» (4, 75). «... Как деревья, колеблемые ветрами, глубоко в землю пускают корни, так и пребывающие в послушании стяжут крепкие и непоколебимые души» (4, 124). «От послушания рождается смирение, от смирения же бесстрастие...» (5, 71). «Удивляться трудам сих святых дело похвальное; ревновать им спасительно, а хотеть вдруг сделаться подражателем их жизни есть дело безрассудное и невозможное» (4» 42). «Будь ревностен, но в душе своей, нисколько не выказывая сего во внешнем обращении, ни видом, ни словом каким, ни гадательным знаком» (4, 82). «Не будешь, сын мой, много лет трудиться для приобретения блаженного покоя в душе, если сначала от всей души предашь себя терпению бесчестия» (4, 65). «Если все зависит от навыка и за оным следует, то тем более добродетель, как имеющая великого содейственника Бога» (4, 64).</p>
				<p>Слово 5. О попечительном и действительном покаянии и также о житии святых осужденников, и о темнице.</p>
				<p>«Покаяние есть возобновление Крещения. Покаяние есть завет с Богом об исправлении жизни... Покаяние есть примирение с Господом чрез совершение благих дел, противных прежним грехам. Покаяние есть очищение совести. Покаяние есть добровольное терпение всего скорбного...» (5, 1). «Видел я немощных душою и телом, которые ради множества согрешений своих покусились на подвиги, превосходившие их силу, но не могли их вынести. Я сказал им, что Бог судит о покаянии не по мере трудов, а по мере смирения» (26, 122). «Должно внимать себе, не перестала ли совесть наша обличать нас не ради чистоты нашей, но как бы утомившись. Признак разрешения от грехов состоит в том, что человек всегда почитает себя должником перед Богом» (5,37). «Как яйца, согреваемые под крыльями, оживотворяются, так и помыслы, необъявляемые духовному отцу, переходят в дела» (26, 207). «Душа, помышляющая об исповеди, удерживается ею от согрешений, как бы уздою; ибо грехи, которых не исповедуем отцу, делаем уже как во тьме и без страха» (4, 53).</p>
				<p>Слово 6. О памяти смерти.</p>
				<p>«Поминай последняя твоя, и во веки не согрешиши» (<a xlink:href="https://azbyka.ru/biblia/?Sir.7:39&amp;c~r&amp;rus">Сир. 7, 39</a>). «Боязнь смерти есть свойство человеческого естества, происшедшее от преслушания, а трепет от памяти смертной есть признак нераскаянных согрешений...» (6, 3). «Стыдно пастырю бояться смерти; ибо о самом послушании иноческом говорят, что оно есть небоязненность смерти» (Слово к пастырю, глава 13, 1). «Не желай словами уверять всех в твоем расположении к ним, а лучше проси Бога, чтобы Он открыл им любовь твою неведомым образом; иначе не достанет тебе времени на изъявление любви к ближним и на умиление» (6, 22).</p>
				<p>Слово 7. О радостотворном плаче.</p>
				<p>«Сетуй внутренно, но не выказываясь, а углубляясь в сердце свое; ибо бесы боятся сетования, как тати псов» (7, 15). «Кто облекся в блаженный, благодатный плач, как в брачную одежду, тот познал духовный смех души (т. е. радость)» (7, 40). «Как вода смывает буквы, так и слеза может очищать согрешения» (26, 229).</p>
				<p>Слово 8. О безгневии и кротости.</p>
				<p>«Как невозможно без оружия убивать зверей, так невозможно без смирения приобрести безгневие» (26, 221). «Если признак крайней кротости состоит в том, чтобы и в присутствии раздражающего сохранять тишину сердечную и залог любви к нему, то, без сомнения, крайняя степень гневливости обнаруживается тем, что человек наедине сам с собою, словами и телодвижениями как бы с оскорбившим его препирается и ярится» (8, 13). «На восьмой степени лежит венец безгневия. Но кто носит его от естества, тот, может быть, не носит никакого иного; а кто приобрел его трудами, тот, без сомнения, победил восемь страстей».</p>
				<p>Слово 9. О памятозлобии.</p>
				<p>«Никто не думай, что сия мрачная страсть маловажна; ибо часто она вкрадывается и в духовных мужей» (9, 18). «Не тогда узнаешь, что ты совершенно избавился от сей гнилости, когда помолишься об оскорбившем, или за зло воздашь ему дарами, или пригласишь его на трапезу; но когда, услышав, что он впал в некое злоключение душевное или телесное, восскорбишь о нем, как о себе, и прослезишься» (9, 12).</p>
				<p>Слово 10. О злословии и клевете.</p>
				<p>«Знай, что и это признак памятозлобного и завистливого человека, если он легко, с удовольствием порицает учение, дела и добродетели ближнего, будучи одержим духом ненависти» (10, 12). «...Некогда один брат оклеветал пред ним ближнего: сей преподобный тотчас повелел его выгнать, говоря, что не должно допускать быть в обители двум диаволам, т. е. видимому и невидимому» (4,14). «Хотя бы ты и своими очами увидел согрешающего, не осуждай; ибо часто и они обманываются» (10,17). «Любящий ближнего никогда не может терпеть клеветников, но убегает от них, как от огня» (30, 26).</p>
				<p>Слово 11. О многоглаголании и молчании. «Многословие происходит иногда от объядения, а иногда от тщеславия» (26, 43). «Благоразумное молчание есть матерь молитвы» (11,3). «Не будь безрассудно молчалив, чтобы не причинить другим смущения и огорчения; и когда повелели тебе поспешать, не будь медлен в действии и в хождении; иначе ты будешь хуже мятежливых и бешеных» (4, 90). «Любитель молчания приближается к Богу и, тайно с Ним беседуя, просвещается от Него» (11, 5).</p>
				<p>Слово 12. О лжи.</p>
				<p>«Кто стяжал страх Божий, тот устранился лжи, имея в себе неподкупного судию — свою совесть» (12,7).</p>
				<p>Слово 13. Об унынии и лености.</p>
				<p>«Уныние часто бывает одною из отраслей, одним из первых исчадий многословия. ...» (13,1). «Уныние происходит иногда от наслаждения; а иногда от того, что страха Божия нет в человеке» (26, 44). «Оскудение надежды есть истребление любви; с надеждою связаны наши труды; на ней зиждутся подвиги, ее милость Божия окружает. Монах с благою надеждою закалает уныние, мечом первой умерщвляя второе» (30, 31—32). «Прилежная молитва есть погибель унынию, а память о последнем суде рождает усердие» (26, 194).</p>
				<p>Слово 14. О любезном для всех и лукавом владыке, чреве.</p>
				<p>«Будь господин над своим чревом, прежде нежели оно тобою возобладает. ...» (14,17). «Когда чрево утесняется, тогда смиряется и сердце; если же оно упокоено пищею, то сердце возносится помыслами» (14, 21). «Как тучные птицы не могут высоко летать, так и угождающему своей плоти невозможно взойти на небо» (26,202).</p>
				<p>Слово 15. О нетленной чистоте и целомудрии, которое тленные приобретают трудами и потами.</p>
				<p>«Целомудрие есть всеобъемлющее название всех добродетелей» (15, 4). «Целомудрие есть чистота души и тела» (15,5). «Чистота нас усвояет Богу и, сколько возможно, делает Ему подобными» (15, 36). «Чистота соделала ученика своего богословом, который сам собою утвердил догматы о Пресвятой Троице» (30, 24). «Лисица притворяется спящей, а бес целомудренным; та хочет обмануть птицу, а сей погубить душу» (15, 16). «Кто победил свое тело? Тот, кто сокрушил свое сердце. А кто сокрушил свое сердце? Тот, кто отвергся себя самого; ибо как не быть сокрушенным тому, кто умер своей воле?» (15, 84). «Похвала чистоты столь велика и высока, что некоторые из отцов осмелились назвать ее бесстрастием» (15, 65).</p>
				<p>Слово 16. О сребролюбии.</p>
				<p>Слово 17. О нестяжании.</p>
				<p>«Сребролюбие есть и называется корень всем злым (<a xlink:href="https://azbyka.ru/biblia/?1Tim.6:10&amp;c~r&amp;rus">1Тим. 6, 10</a>); и оно действительно таково, ибо производит ненависть, хищения, зависть, разлучения, вражды, смущения, злопамятство, жестокость и убийства» (17, 14).</p>
				<p>«Волны не оставят моря, а сребролюбца не оставят гнев и печаль» (17, 10). «Нестяжательный муж молится чистым умом ...» (17, 4). «Нестяжание есть отложение земных попечений ... оно чуждо печали» (17, 1). «...Стяжавший любовь расточил деньги, а кто говорит, что имеет и то и другое, тот сам себя обманывает» (16, 3). «Вера и удаление от мира есть смерть сребролюбия; милосердие же и любовь предают за ближнего и самое тело» (26, 193).</p>
				<p>Слово 18. О нечувствии, т. е. об омертвении души, и о смерти ума, предваряющей смерть тела.</p>
				<p>«Безболезненность есть обратившееся в природу нерадение, ...дверь отчаяния, матерь забвения, ... отвержение страха Божия» (18,2). «Хотя бы мы и великие подвиги проходили в жизни нашей, но если мы не приобрели болезнующего сердца, то все они притворны и суетны...» (7, 64).</p>
				<p>Слово 19. О сне, о молитве и псалмопении в соборе братии.</p>
				<p>Слово 20. О бдении телесном: как мы чрез него достигаем духовного, и как должно оное проходить.</p>
				<p>«Многий сон происходит иногда от насыщения; иногда же от поста, когда постящиеся возносятся; иногда от уныния, а иногда и просто от естества» (26, 42). «Как много пить зависит от привычки, так и много спать. Потому-то и должно нам, особенно в начале нашего подвига, подвизаться против сна; ибо трудно исцелить давний навык» (19, 2). «Многий сон есть неправедный сожитель, похищающий у ленивых половину жизни, или еще больше» (20, 11). «Бодрственное око очищает ум, а долгий сон ожесточает душу» (20, 3). «Излишество сна — причина забвения; бдение же очищает память» (20, 9).</p>
				<p>Слово 21. О малодушной боязливости, или страховании.</p>
				<p>«Боязливость есть младенчественный нрав в старой тщеславной душе. Боязливость есть уклонение от веры, в ожидания нечаянных бед» (21, 2). «Гордая душа есть раба страха; уповая на себя, она боится слабого звука тварей и самых теней» (21, 4). «По мере оскудения любви бывает в нас страх; ибо в ком нет страха тот или исполнен любви или умер душою» (30, 10). «Кто сделался рабом Господа, тот боится одного своего Владыки; а в ком нет страха Господня, тот часто и тени своей боится (21, 11).</p>
				<p>Слово 22. О многообразном тщеславии.</p>
				<p>«Тщеславный человек есть идолопоклонник, хотя и называется верующим. Он думает, что почитает Бога; но в самом деле угождает не Богу, а людям» (22, 6); «Всякий человек, который любит себя выказывать, тщеславен. Пост тщеславного остается без награды и молитва его бесплодна, ибо он и то и другое делает для похвалы человеческой» (22, 7). «Не тот показывает смиренномудрие, кто осуждает сам себя (ибо кто не стерпит поношения от себя самого?), но тот, кто, будучи укорен другим, не уменьшает к нему любви» (22, 17). «Тщеславие делает гневливых кроткими перед людьми» (22, 25). «Простые же сердцем не очень подвержены отравлению сим ядом; ибо тщеславие есть погубление простоты и притворное жительство» (22, 44).</p>
				<p>Слово 23. О безумной гордости.</p>
				<p>«Где совершилось грехопадение, там прежде водворилась гордость; ибо провозвестник первого есть второе» (23, 4). «Гордость есть крайнее убожество души, которая мечтает о себе, что богата, и, находясь во тьме, думает, что она во свете» (23, 29). «Гордый подобен яблоку, внутри сгнившему, а снаружи блестящему красотою» (23, 31). «Пьянство бывает причиною преткновения, а гордость — причина непотребных помыслов. Хотя преткнувшийся неповинен за преткновение, но за пьянство, без сомнения, будет наказан» (23, 43). «Болезнь посылается иногда для очищения согрешений, а иногда для того, чтобы смирить возношение» (26, 54). «Видимую гордость исцеляют скорбные обстоятельства, а невидимую — Превечный и Невидимый» (26, 198). «Монах есть бездна смирения, в которую он низринул; и в которой потопил всякого злого духа» (23, 27).</p>
				<p>Слово 24. О кротости, простоте и незлобии, которые не от природы происходят, но приобретаются, тщанием и трудами, и о лукавстве.</p>
				<p>«Кротость состоит в том, чтобы при оскорблениях от ближнего, без смущения и искренно о нем молиться». (24, 3). «Кроткая душа престол простоты...» (24, 9). «В кротких сердцах почивает Господь, а мятежливая душа — седалище диавола» (24, 7). «Лукавство происходит от возношения и от гнева» (26, 47). «Лукавый есть лживый провидец, который думает, что он из слов может разуметь мысли других, и по внешним поступкам — сердечное расположение» (24, 26).</p>
				<p>Слово 25. Об искоренителе страстей, высочайшем смиренномудрии, бывающем в невидимом чувстве.</p>
				<p>«Если хотим достигнуть добродетели смиренномудрия, да не престанем самих себя испытывать и истязывать; и если в истинном чувстве души будем думать, что каждый ближний наш превосходнее нас, то милость Божия недалека от нас» (25, 32). «Приснопамятные отцы наши утверждают, что путь к смирению и начальная причина сей добродетели суть труды телесные, а я полагаю, — послушание и правость сердца, которые естественно сопротивляются возношению» (25, 62). «Как огонь не рождает снега, так и ищущий земной славы не получит небесной» (26, 219). «Если гордость некоторых из Ангелов превратила в бесов, то, без сомнения, смирение может и из бесов сделать Ангелов. Итак, да благодушествуют падшие (уповая на Бога)» (25, 63). «Не неправеден Бог и двери милосердия Своего не затворит для тех, которые стучатся со смирением» (26, 117).</p>
				<p>Слово 26. О рассуждении помыслов, и страстей, и добродетелей.</p>
				<p>«Потом наипаче, а не нагим словом потщимся научаться познанию Божественных истин; ибо не слова, а дела должны мы будем показать во время исхода» (26, 36). «Бесы часто возбраняют нам делать легчайшее и полезное, а между тем побуждают предпринять труднейшее» (26, 164). «Все бесовские брани против нас происходят от сих трех причин: от сластолюбия, от гордости, или от зависти бесов. Блаженны последние, всеокаянны средние, а первые до конца непотребны» (26, 76). «Много путей благочестия и много путей погибели; и часто случается, что путь, неудобный для одного, бывает благопоспешен для другого; а между тем, намерение идущих обеими стезями благоугодно Господу» (26,105). «Если видим, что некоторые любят нас о Господе, то перед ними мы наиболее должны сохранять скромность; ибо ничто так не разоряет любви и ничто столь скоро не производит ненависти, как вольность в обращении» (26, 99). «Рассуждение есть совесть неоскверненная и чистое чувство» (26, 4).</p>
				<p>Слово 27. О священном безмолвии тела и души. «Истинный безмолвник, не желая лишиться сладости Божией, так удаляется от всех людей, без ненависти к ним, как другие усердно с ними сближаются» (27, 27).</p>
				<p>Слово 28. О матери добродетелей, священной и блаженной молитве и о предстоянии в ней умом и телом.</p>
				<p>«Не употребляй в молитве твоей премудрых выражений; ибо часто простой и неухищренный лепет детей был угоден Небесному Отцу их» (28, 9). «Всякую добродетель, но в особенности молитву, должны мы всегда совершать со многим чувством; а душа тогда молится с чувством, когда она бывает превыше раздражительности» (28, 30). «Вера воскрыляет молитву, и без веры молитва не может возлететь на небо» (28, 26).</p>
				<p>Слово 29. О земном небе, или о богоподражательном бесстрастии и совершенстве, и воскресении души прежде общего воскресения. «Прощение грехов многие скоро получили, но бесстрастия никто скоро не приобрел; ибо для приобретения его нужно долгое время, великое усердие, многий труд любви и помощь Божия» (26, 242). «Та душа имеет бесстрастие, которая приобрела такой же навык в добродетелях, какой страстные имеют в сластях (страстях)» (29, 9).</p>
				<p>Слово 30. О союзе трех добродетелей, то есть о вере, надежде и любви.</p>
				<p>«Любящий Господа прежде возлюбил своего брата; ибо второе служит доказательством первого» (30, 25). «Любовь по качеству своему есть уподобление Богу, сколько того люди могут достигнуть; по действию своему, она есть упоение души; а по свойству — источник веры, бездна долготерпения, море смирения» (30, 7).</p>
				<p>Слово особенное к пастырю, научающее, каков должен быть наставник словесных овец.</p>
				<p>«Истинного пастыря укажет любовь; ибо из любви предал Себя на распятие Великий Пастырь» (Глава 5, 5). «Не может кормчий один, без помощи корабельных служителей, спасти корабль. Не может врач исцелить больного, если сей не убедит врача просьбою и открытием язвы с полной доверенностью. Устыдившиеся врачей подвергали раны свои гниению, а многие нередко и умирали» (Глава 7, 5). «Никакой дар от нас Богу не может быть столько приятен, как приношение Ему словесных душ чрез покаяние. Ибо весь мир не стоит одной души, потому что мир преходит, а душа нетленна и пребывает во веки» (Глава 13, 18).</p>
				<p>
					<strong>Источники:</strong>
				</p>
				<p id="p1">
					<strong>1</strong>. Творения преподобного Иоанна Лествичника: Лествица Райская (Лествица, возводящая на Небо). М., 1647; Варшава, 1785; то же: М., 1785; СПб., 1812; СПб., 1817; Киев, 1823, 1836, 1862, 1869; М., 1842.
				</p>
				<p id="p2">
					<strong>2</strong>. То же и Слово к пастырю. Пер. Агапита Введенского. М., МДА, 1851; 1854, 1869; То же и Слово к пастырю. Сергиев Посад, 1908 (7-е издание Введенской Оптиной пустыни).
				</p>
				<p id="p3">
					<strong>3</strong>. Трактат о страстях и добродетелях. Пер. Введенской Оптиной пустыни. Изд. 2-е. Сергиев Посад, 1904.
				</p>
				<p id="p4">
					<strong>4</strong>. Послание к пастырю. М., МДА, 1851; М., 1894.
				</p>
				<p>
					<strong>Литература:</strong>
				</p>
				<p id="p1">
					<strong>1</strong>. Иеромонах Герман. Преподобный Иоанн Лествичник. Спб., 1854.
				</p>
				<p id="p2">
					<strong>2</strong>. А. С. Архангельский. Творения отцов Церкви в древнерусской письменности. Т. I–IV. СПб., 1888, 1892.
				</p>
				<p id="p3">
					<strong>3</strong>. К. Е. Скурат. Святой Иоанн Лествичник — учитель молитвы. — Журнал Московской Патриархии, 1964, №4, с. 57–63.
				</p>
			</section>
			<section>
				<title>
					<p>Святи́теля Софро́ния, епи́скопа Ирку́тскаго</p>
				</title>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, 
					<style>воззва́х: стихи́ры на 8, глас 8:</style>
				</p>
				<p>О́тче, святи́телю Софро́ние,/ чи́стый сосу́де Свята́го Ду́ха,/ пра́вило благоче́стия,/ гра́да Ирку́тска церко́вное украше́ние/ и всея́ Сиби́ри утвержде́ние,/ ревни́телю апо́столов, иера́рхов похвале́,/ Христа́ Архипа́стыря моли́/ дарова́ти душа́м на́шим/ мир и ве́лию ми́лость.</p>
				<p>О́тче свяще́ннейший Софро́ние,/ Бо́жия зако́ны невреди́мы соблюда́л еси́/ и, лю́ди твоя́ науча́я благоче́стию,/ ве́ре, любви́ и милосе́рдию,/ мона́шествующим пра́вило жи́зни полага́л еси́,/ сам показу́я о́браз доброде́тели,/ всяк чин и во́зраст стра́ху Бо́жию уча́,/ всех приводя́ ко спасе́нию,/ прося́ коему́ждо у Бо́га ве́лия ми́лости.</p>
				<p>Боже́ственная благода́ть призва́ тя, блаже́нне,/ во святи́теля вели́каго гра́да Ирку́тска и страны́ Сиби́рския,/ пра́вило бы́ти ве́ры и о́браз кро́тости,/ тем же, Богому́дре,/ житие́ твое́ тя прекра́сна показа́,/ архиере́ев был еси́ спобо́рник,/ преподо́бных соприча́стник и пра́ведных,/ и ны́не предстоя́ Престо́лу Святы́я Тро́ицы,/ моли́ о спасе́нии душ на́ших.</p>
				<p>По твое́м честне́м преставле́нии,/ святи́телю о́тче Софро́ние,/ мно́га ле́та храни́ми бы́ша мо́щи твоя́,/ источа́я чудеса́ с ве́рою призыва́ющим тя,/ егда́ же приспе́ вре́мя прославле́ния твоего́,/ испепели́ся гроб твой запале́нием о́гненным/ и мо́щи со оде́ждею изнури́шася,/ грех ра́ди на́ших и скве́рнаго жития́,/ я́ко недосто́йным су́щим име́ти сокро́вище Небе́сное,/ но и по сих при́сно с на́ми пребывавши,/ да́руя нам мир и ве́лию ми́лость.</p>
				<p>
					<style>Сла́ва, глас 6:</style>
				</p>
				<p>Сла́вная и свяще́нная Це́рковь Сиби́рская,/ архиере́ев собо́р и вся́каго чи́на лю́дие,/ ны́не воеди́но собери́теся,/ све́тло да торжеству́ем па́мять Софро́ния,/ па́стыря на́шего и учи́теля,/ ра́достно ему́ взыва́юще:/ ра́дуйся, Тро́ицы побо́рниче;/ ра́дуйся, Ирку́тския ка́федры украше́ние;/ ра́дуйся, но́вый и изря́дный чудотво́рче,/ святы́х бо моще́й твои́х честны́я оста́нки,/ не престая́, сия́ют чудесы́,/ озаря́юще и увеселяюще избра́нныя лю́ди твоя́,/ и́хже Ева́нгелием породи́л еси́/ и в Правосла́вии утверди́л еси́,/ и ны́не моли́ся, свя́тче, о нас ко Го́споду.</p>
				<p>
					<style>И ны́не, глас то́йже:</style> Кто Тебе́ не ублажи́т: 
					<style>Вход. Проки́мен дне. Чте́ния три святи́тельская 
						<emphasis>(зри 31-ое марта).</emphasis>
					</style>
				</p>
				<p>
					<style>На лити́и стихи́ра хра́ма и свято́му, глас 1:</style>
				</p>
				<p>Влады́ки Христа́ стопа́м после́дуя,/ све́том Боже́ственнаго Ду́ха просвети́вся,/ вмести́лище чистоты́ показа́лся еси́,/ Небе́сных виде́ний прича́стник был еси́,/ те́мже Христо́с насле́дника тя Ца́рствия показа́/ и сожи́теля со все́ми святы́ми,/ е́же и нам улучи́ти, о́тче, моли́ся,/ соверша́ющим любо́вию па́мять твою́.</p>
				<p>
					<style>Сла́ва, глас 7:</style>
				</p>
				<p>Печа́ль неизрече́нная пости́же па́ству Ирку́тскую,/ егда́ честны́я мо́щи и свяще́нная ра́ка/ возгоре́шася в но́щи о́гненным запалением./ Но и по сих неоску́дный исто́чник чуде́с показа́лся еси́,/ святи́телю Христо́в Софро́ние:/ гра́ду — огражде́ние, ве́рным ча́дам — в ду́се укрепле́ние/ и святы́я ве́ры утвержде́ние.</p>
				<p>
					<style>И ны́не, глас то́йже:</style>
				</p>
				<p>Под кров Твой прибега́ем, Влады́чице,/ вопие́м Ти, вси земноро́днии:/ упова́ние на́ше, Богоро́дице,/ изба́ви ны от безме́рных прегреше́ний/ и спаси́ души́ на́ша.</p>
				<p>
					<style>На стихо́вне стихи́ры, глас 5:</style>
				</p>
				<p>Ра́дуйтеся, лю́дие гра́да Ирку́тска,/ се бо вторы́й чудотво́рец яви́ся,/ врач и помо́щник во вся́кой ско́рби,/ цели́тель и бесо́в прогони́тель,/ гра́ду защи́тник и страсте́й укротитель,/ моли́твенник неусы́пный ко Го́споду о всех,/ с ве́рою к нему́ прибега́ющих.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Ра́дуйся, свяще́нная главо́,/ о́тче Богоприя́тне Софро́ние,/ пра́выя ве́ры основа́ние,/ исполни́телю вся́кия доброде́тели,/ ни́щих пита́телю и ско́рбных утеше́ние,/ врачу́ безме́здный немощству́ющих,/ кре́пкая наде́ждо всех,/ те́плою ве́рою тя призыва́ющих.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Ра́дуйся, ра́досте на́ша, Софро́ние,/ моли́твенниче и ско́рбных сострада́льниче,/ ты бо, я́ко А́нгел, на земли́ пожи́л еси́,/ незло́бием и пра́вдою украша́емь,/ све́тлый пу́ть к Бо́гу показу́яй,/ и по отше́ствии от земны́х нас не оставля́вши./ Сла́вим тя, о́тче Богоприя́тне.</p>
				<p>
					<style>Сла́ва, глас 3:</style>
				</p>
				<p>Сла́ва Тебе́, Христе́ Бо́же,/ апо́столов похвале́ и му́чеников весе́лие,/ святи́телей и свяще́нников благоле́пие,/ преподо́бных сла́досте духо́вная./ Сла́ва Тебе́, Христе́ Спа́се,/ я́ко яви́л еси́ нам/ чудотво́рца но́ва и пресла́вна.</p>
				<p>
					<style>И ны́не, глас то́йже:</style>
				</p>
				<p>Ра́дости испо́лни се́рдце мое́, Де́во,/ прии́мшая от Гаврии́ла ра́дости веща́ние,/ ны́не печа́ль грехо́вную во мне потребля́ющи,/ се́рдце мое́ испо́лни/ любо́вию ко Го́споду.</p>
				<p>
					<style>Тропа́рь, глас 4:</style>
				</p>
				<p>От ю́ности Христа́ возлюби́л еси́, блаже́нне Софро́ние,/ до́бре упра́вил еси́ и́ноческия оби́тели/ и, архиере́йства са́ном почте́н быв,/ упа́сл еси́ Ирку́тскую па́ству,/ те́мже и по преставле́нии дарова́ния чуде́с от Бо́га прия́л еси́/ и мо́лиши Христа́ Бо́га/ изба́вити нас от бед и спасти́ души́ на́ша.</p>
				<p>
					<style>Ин тропа́рь, глас 1:</style>
				</p>
				<p>Ско́рый в беда́х и ско́рбех засту́пниче,/ о́тче иера́рше страны́ Сиби́рския,/ святи́телю Софро́ние,/ на Небеси́ предстоя́й с первоиера́рхом Ирку́тския Це́ркве и все́ми святы́ми,/ вы́ну и́маши благоволе́ние Го́спода сла́вы,/ при́зри на лю́ди, притека́ющия к честны́м оста́нкам святы́х моще́й твои́х,/ с ве́рою и любо́вию сле́зно прося́щия твое́я по́мощи и заступле́ния,/ моли́, Его́же пропове́дал еси́ лю́дем Сиби́ри,/ изба́вите я от находя́щих зол и наве́тов вра́жиих,/ просвети́ти люде́й олядене́вшая дре́вле неве́рием се́рдца,/ дарова́ти утвержде́ние ве́ры Христо́вы/ и спасти́ души́ на́ша.</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь: 
					<style>тропа́рь свята́го, два́жды. Сла́ва, и ны́не, Богоро́дичен воскре́сен или́ пра́здника.</style>
				</p>
				<p>
					<style>По 1-м стихосло́вии седа́лен, глас 1:</style>
				</p>
				<p>Излия́ся благода́ть Ду́ха во уста́х твои́х, о́тче прему́дре Софро́ние,/ и был еси́ па́стырь Христо́ва ста́да,/ уча́ слове́сныя о́вцы бли́жняго люби́ти, я́коже себе́,/ Бо́га же всем се́рдцем и все́ю кре́постию,/ и ве́рным бы́ти Ему́ да́же до сме́рти.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Святе́йшая Безпло́тных Сил Небе́сных,/ Честне́йшая всея́ тва́ри, Богоро́дице,/ моли́ся ко Го́споду со святи́телем Софро́нием и все́ми святы́ми/ от бед и мно́гих зол изба́вится нам, я́ко Блага́я.</p>
				<p>
					<style>По 2-м стихосло́вии Седа́лен, глас 2</style>:
				</p>
				<p>Прему́дренно соблю́л еси́ себе́, Софро́ние, от ловле́ний вселука́ваго/ и в коне́ц низложи́л еси́ того́,/ Правосла́вия был еси́ столп и утвержде́ние,/ те́мже, соше́дшеся дне́сь, па́мять твою́ почита́ем.</p>
				<p>
					<style>Сла́ва, и ны́не, Богоро́дичен:</style> Иму́ще Тя, Богоро́дице, упова́ние и предста́тельство,/ вра́жиих наве́т не убои́мся,/ я́ко спаса́еши души́ на́ша.
				</p>
				<p>
					<style>По полиеле́и седа́лен, глас 3:</style>
				</p>
				<p>Равноа́нгельно пожи́л еси́, о́тче, на земли́,/ ра́вное стоя́ние и́маши со А́нгелы на Небеси́,/ те́мже тя, я́ко челове́ка Бо́жия ублажа́юще,/ па́мять соверша́ем ра́достно,/ ча́юще от Христа́ Бо́га на́шего/ моли́твами твои́ми улучи́ти мир и ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Без се́мене зачала́ еси́ от Ду́ха Свята́го,/ и, славосло́вяще, воспева́ем Тя:/ ра́дуйся, Пресвята́я Де́во.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих: </style>Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Иоа́нна, зача́ло 35.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Чу́до ве́лие зрим в запале́нии моще́й твои́х,/ о́тче наш святи́телю Софро́ние./ Не ума́лися бо си́ла чудоде́йственная в тебе́,/ ниже́ свято́е ме́сто запустело е́сть,/ но, я́ко заря́ со́лнечная,/ просвеща́еши ве́рных се́рдца,/ ве́ровати науча́я в Тро́ицу Единосу́щную,/ во Еди́но Божество́.</p>
				<p>
					<style>Кано́н Богоро́дицы, я́же в повече́рии настоящего гла́са на 6 и свята́го на 6, глас 2. Ирмосы́ кано́на свята́го, катава́сия по уста́ву.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Сла́ву возсле́м Христу́, Бо́гу на́шему,/ ди́вному во святы́х Свои́х,/ па́мять уго́дника Его́ дне́сь прославля́юще.</p>
				<p>Втора́го тя засту́пника гра́ду на́шему прия́хом,/ от вся́ких находя́щих на ны зол/ твои́м предста́тельством нас сохрани́.</p>
				<p>Всех благи́х дел о́браз себе́ показу́я па́стве твое́й,/ привле́кл еси́ мно́ги души́ во спасе́ние,/ и́же и улучи́ша ра́йскаго утеше́ния наслажде́ние, пою́ще:/ не́сть свят, па́че Тебе́, Го́споди.</p>
				<p>
					<style>Богоро́дичен:</style> Бу́ря напа́стей обдержи́т ны, Влады́чице, и во́лны скорбе́й,/ но, предвари́вши, пода́ждь нам ру́ку по́мощи/ и те́плое заступле́ние и предста́тельство Твое́.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>На ка́мени мя ве́ры утверди́в,/ разшири́л еси́ уста́ моя́ на враги́ моя́,/ возвесели́бося дух мой, внегда́ пе́ти:/ не́сть свят, я́коже Бог наш,/ и не́сть пра́веден, па́че Тебе́, Го́споди.</emphasis>
				</p>
				<p>Я́ко адама́нт драгоце́ннейший, возсия́л еси́ ко украше́нию Це́ркве Росси́йския,/ блиста́яй непоро́чностию жития́,/ да и мы, недосто́йнии, све́та Христо́ва наслади́мся.</p>
				<p>Теплото́ю ве́ры согре́й се́рдца на́ша, от мра́ка грехо́внаго иззя́бшия,/ дух благоче́стия и стра́ха Бо́жия вкорени́ в нас,/ па́мять твою́ ублажа́ющих.</p>
				<p>Любо́вию утверди́вся Христо́вою, яви́лся еси́, я́ко река́,/ Сиби́рскую страну́ напая́я уче́нием слове́с, Богоблаже́нне Софро́ние,/ те́мже любо́вию па́мять твою́ соверша́ем.</p>
				<p>
					<style>Богоро́дичен:</style> Удиви́ла еси́ вои́стинну ны́не на нас благодея́ния/ и ми́лости Твоя́, Влады́чице,/ те́мже сла́вим мно́гое милосе́рдие Твое́.
				</p>
				<p>
					<style>Ин конда́к, глас 3:</style>
				</p>
				<p>Па́стырей Нача́льнику, Христу́,/ труди́лся еси́, святи́телю Софро́ние,/ на па́жити духо́вней се́верныя страны́ на́шея,/ язы́цы монго́льстии от пре́лести и скве́рны и́дольския избавля́я,/ приве́л еси́ я к све́ту ве́ры Христо́вой,/ и ны́не, со А́нгелы Влады́чню Престо́лу предстоя́,/ моли́ непреста́нно о всех нас,/ изба́вити ны от бед и спасти́ души́ на́ша.</p>
				<p>
					<style>Седа́лен, глас 5</style>:
				</p>
				<p>Блаже́н ты, иера́рше Софро́ние, вои́стинну и треблаже́н еси́:/ соверше́нною прилепля́яся к Бо́гу любо́вию, и вся лю́ди возлюби́л еси́,/ ду́шу полага́я за па́ству твою́, бе́дствующим благодея́ния творя́,/ души́ напая́я смире́нием и покоре́нием промышле́нию Боже́ственному./ Сего́ ра́ди тя ублажа́ем.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Стена́ непобеди́мая нам, христиа́ном, Ты еси́, Де́во Богоро́дице,/ к Тебе́ бо прибега́юще, невреди́ми пребыва́ем/ и, па́ки согреша́юще, и́мамы Тя Моли́твенницу./ Тем, благодари́те, вопие́м Ти:/ ра́дуйся, Благода́тная, Госпо́дь с Тобо́ю.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ сла́вное Твое́ смотре́ние/ и просла́вих, Человеколю́бче,/ непостижи́мую Твою́ си́лу.</emphasis>
				</p>
				<p>Иера́рше Бо́жий, предстоя́ Престо́лу Го́спода сла́вы,/ моли́ся у́бо мир дарова́ти стране́ на́шей/ и от всех лю́тых изба́вится.</p>
				<p>Та́ко просвети́ся свет твой пред челове́ки твои́ми до́брыми де́лы,/ и́мже яви́лся еси́ в ско́рбех уте́шитель, боля́щим врач благода́тный,/ да, вси лю́дие Ирку́тстии, просла́вим Отца́ Небе́снаго,/ дарова́вшаго нам тебе́, вели́каго чудотво́рца.</p>
				<p>Ду́ха Пресвята́го храм, о́тче, был еси́,/ вмеща́ющ в себе́ Боже́ственную Прему́дрость,/ на домострои́тельство Це́ркве Христо́вы и мона́шествующим на утвержде́ние.</p>
				<p>
					<style>Богоро́дичен:</style> Удивля́ется вся земля́ и вси язы́цы чудя́тся,/ зря́ще мно́гое Твое́ милосе́рдие, Влады́чице, к стране́ на́шей и ро́ду христиа́нскому,/ оба́че неисправле́ние на́ше ве́рою ко благоче́стию премени́.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо Тебе́ ино́го бо́га не зна́ем.</emphasis>
				</p>
				<p>Ели́цы во Христа́ крести́хомся, лю́дие Ирку́тския па́ствы,/ вку́пе соше́дшеся дне́сь, облеко́хомся в ра́дость духо́вную,/ па́мять святи́теля прославля́юще.</p>
				<p>Любве́ Христо́вы подража́тель быв, вся на́ша братоненавиде́ния умири́,/ да, тобо́ю в любви́ евангельстей споспешеству́еми,/ благогове́йно хва́лим тя.</p>
				<p>Непреобори́м яви́лся еси́ в де́ле Госпо́дни, Софро́ние,/ во всем покаря́яся во́ли Его́ святе́й,/ нима́ло не взира́я на челове́ков негодова́ния, поя́ всегда́:/ ра́зве Тебе́ ино́го бо́га не зна́ю.</p>
				<p>
					<style>Богоро́дичен:</style> Боже́ственным Твои́м сия́нием, Блага́я, исцели́ на́ша стра́сти,/ я́же от невнима́ния нам прихо́дят:/ мо́лит Тя о сем и святы́й Софро́ний.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Яви́ся па́ки благода́ть спаси́тельная па́стве Ирку́тстей/ в прославле́нии, блаже́нне, па́мяти твое́й,/ не бо по грехо́м на́шим воздадеся нам,/ но те́плаго моли́твенника обрето́хом, чту́щия па́мять твою́.</p>
				<p>Па́стыря тя до́браго ве́мы, до́бре ста́до твое́ упа́сшаго,/ и ны́не па́ству твою́ в ве́ре и единомы́слии сохрани́,/ во е́же пребы́ти нам в сою́зе любве́ и ми́ра/ и досто́йным бы́ти ве́чныя любве́.</p>
				<p>Напита́л еси́ а́лчущия пра́вды пи́щею Небе́сною:/ хлеб бо а́нгельский бы́сть сло́во твое́, Софро́ние,/ изыма́я от плене́ния грехо́внаго души́ чад твои́х/ и ко Христу́ тех приводя́.</p>
				<p>
					<style>Богоро́дичен:</style> Тре́петом содержи́ми есмы́, Блага́я,/ ужаса́ют бо нас ловле́ния лука́ваго,/ но Ты, Влады́чице, от бе́здны грехо́вный нас возведи́.
				</p>
				<p>
					<style>Конда́к, глас 4:</style>
				</p>
				<p>Соиме́ннаго му́дрости иера́рха,/ изря́дное Це́ркве Ирку́тский украше́ние,/ отца́ на́шего святи́теля Софро́ния любо́вию восхва́лим, вси ве́рнии,/ той бо е́сть храни́тель гра́да и страны́ сея́/ и моли́твенник о душа́х на́ших.</p>
				<p>
					<style>И́кос:</style>
				</p>
				<p>Целому́дрия добро́тами уязви́вся, святи́телю,/ невозвра́тным жела́нием после́довал еси́ Сотво́ршему тя,/ вся́ко плотско́е наслажде́ние возненави́дел еси́/ и я́ко ино́е со́лнце Ирку́тстей па́стве возсия́л еси́,/ тем и Христо́с да́ром тя чуде́с обогати́./ Помина́й нас, чту́щих пресве́тлую па́мять твою́, да зове́м ти:/ ра́дуйся, архиере́йскаго са́на удобре́ние;/ ра́дуйся, гра́да Ирку́тска духо́вное украше́ние;/ ра́дуйся, полу́денныя страны́ Росси́йския прозябе́ние;/ ра́дуйся, полу́ношныя страны́ Сиби́рския похвале́;/ ра́дуйся, чуде́с не умали́вый в опале́нии моще́й твои́х;/ ра́дуйся, нося́й вене́ц пра́вды в Небе́снем Ца́рствии./ Ра́дуйся, Софро́ние Богому́дре, моли́твенниче о душа́х на́ших.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Богопроти́вное веле́ние беззако́ннующаго мучи́теля/ высо́к пла́мень вознесло́ е́сть:/ Христо́с же простре́ Богочести́вым отроко́м ро́су духо́вную,/ Сын благослове́н и препросла́влен.</emphasis>
				</p>
				<p>Ра́дости исполня́емся, лю́дие гра́да Ирку́тска,/ соше́дшеся на честно́е прославле́ние твое́,/ да еди́неми усты́ и се́рдцем Тро́ицу Единосу́щную, тя просла́вльшую, почти́м,/ Е́йже ты, святи́телю, предстои́ши, моля́ся о душа́х на́ших.</p>
				<p>О́тче, святи́телю Софро́ние, предстоя́ на Небесе́х,/ не забу́ди ны, до́лу су́щих:/ от вся́кия находя́щия напа́сти сохрани́,/ вся раздо́ры и бра́ни умири́,/ да про́чее вре́мя живота́ на́шего безпеча́льни пребу́дем,/ огражда́еми моли́твами твои́ми.</p>
				<p>Трисо́лнечный Свет почи́л е́сть в тебе́, святи́телю Софро́ние,/ пресве́тлую свещу́ тя показа́ лю́дем Свои́м,/ целе́бника и врача́ безме́здна, пою́щим Го́сподеви:/ Сый благослове́н и препросла́влен.</p>
				<p>
					<style>Богоро́дичен:</style> Ма́ти Де́во Препросла́вленная,/ угаси́ пе́щь страсте́й на́ших милосе́рдием Твои́м,/ да воспое́м Тя во ве́ки со избра́нными Твои́ми.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Пе́щь иногда́ о́гненная/ в Вавило́не де́йства разделя́ше,/ Бо́жиим веле́нием халде́и опаля́ющая,/ ве́рныя же ороша́ющая, пою́щия:/ благослови́те, вся дела́ Госпо́дня, Го́спода.</emphasis>
				</p>
				<p>Сла́вы, я́же от челове́к, восприя́ти не восхоте́в,/ Бо́жиим произволе́нием честны́я мо́щи твоя́ о́гненным запале́нием премени́л еси́,/ да то́чию от Христа́ Бо́га просла́вишися,/ те́мже науча́я нас не земна́го, но Небе́снаго Ца́рствия вожделева́ти,/ его́же улучи́ти ча́ем моли́твами твои́ми, предста́телю, наш.</p>
				<p>Я́ко луч све́та Христо́ва возсия́л еси́ в стране́ Сиби́рстей,/ святи́телю блаже́нне Софро́ние,/ просвеща́я вся́каго гряду́щаго путе́м ева́нгельским,/ да, све́том твои́м озаря́еми, не заблу́дим в пути́ грехо́внем/ и ве́чнаго Све́та дости́гнем,/ иде́же вку́пе с тобо́ю жи́знь ве́чную насле́дуем.</p>
				<p>Апо́стола втора́го Сиби́ри, Софро́ния, просла́вим,/ непоро́чному житию́ того́ после́дуем/ и, вся грехо́вная злопомне́ния отри́нувше, зове́м:/ ра́дуйся, Софро́ние, гра́да на́шего заступле́ние.</p>
				<p>
					<style>Богоро́дичен:</style> Е́сть вои́стинну святы́й сей де́нь, в о́ньже собра́ нас Ма́терь Бо́жия/ просла́вити уго́дника Своего́ Софро́ния, во хра́ме Ея́ почива́ющаго/ и чудесы́ свои́ми пе́ти нас побужда́ющего:/ благослови́те, вся дела́ Госпо́дня, Го́спода.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Безнача́льна Роди́теля Сын, Бог и Госпо́дь,/ вопло́щся от Де́вы, нам яви́ся,/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</emphasis>
				</p>
				<p>Ве́ру соблюде́, тече́ние земно́е сконча́,/ про́чее даде́ся тебе́ вене́ц в Ца́рствии Христо́ве./ Утверди́ и нас, малове́рием коле́блемых,/ да не бу́дем неве́рни, но ве́рни,/ и, взира́юще на честны́й о́браз твой, спасе́ние улучи́м.</p>
				<p>И́же с ве́рою призыва́ху тя, уго́дниче Бо́жий,/ ве́лию благода́ть получи́ша,/ явля́ешибося в ско́рбех жите́йских уте́шитель,/ в печа́лех помо́щник, неду́г многообра́зных цели́тель,/ от вся́ких бед и зол изба́витель:/ не оста́ви чудотво́рною по́мощию нас,/ па́мять твою́ ве́рою чту́щих.</p>
				<p>Мы́слию твое́ю к ве́чному и нетле́нному устреми́лся еси́,/ вся же земна́я — сла́ву и бога́тство — отри́нул еси́./ Помози́ и нам, наста́вниче ди́вный, да взыску́ем пра́вды и Ца́рствия Бо́жия,/ да, тле́нную ми́ра юдо́ль преше́дше,/ в час сме́ртный христиа́нский кончи́ны сподо́бимся/ и вку́пе с тобо́ю лицезре́ти Го́спода сла́вы досто́йни бу́дем.</p>
				<p>
					<style>Богоро́дичен:</style> А́нгелов Цари́цу,/ архиере́йскаго, пресви́терскаго и мона́шескаго чи́на Влады́чицу/ и всего́ ро́да христиа́нскаго Покрови́тельницу,/ прииди́те, вси, восхва́лим и поклони́мся Ей,/ Та бо нело́жно обеща́ся бы́ти нам Помо́щница до сконча́ния ве́ка.
				</p>
				<p>
					<style>Свети́лен:</style>
				</p>
				<p>Свет Христо́в бога́тно в тя всели́ся, прему́дре Софро́ние,/ да, предугото́вав чистото́ю жи́зни ду́шу твою́,/ сотвори́т тя насле́дника Ца́рствия Небе́снаго/ и моли́твенника о душа́х на́ших.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Сла́досте А́нгелов, святи́телей и преподо́бных ра́дование,/ христиа́н всех Предста́тельнице, Де́во Ма́ти Госпо́дня,/ заступи́ нас и изба́ви от ве́чных мук.</p>
				<p>
					<style>На хвали́тех стихи́ры, глас 4:</style>
				</p>
				<p>Воздержа́нием до́бре воспита́вся,/ на пресла́вную высоту́ доброде́телей возше́л еси́,/ святи́тельства оде́ждею и жития́ све́тлостию укра́шен,/ Боже́ственною осиява́емь благода́тию,/ просвети́ и нас, восхваля́ющих тя,/ моли́твами твои́ми, Софро́ние.</p>
				<p>Прему́дре Софро́ние,/ Це́рковь Христо́ву ты украси́л еси́,/ вруче́нный тебе́ тала́нт умно́жил еси́,/ в ра́дость сподо́бився вни́ти Го́спода твоего́,/ Ему́же предстоя́ со А́нгелы, свя́те,/ моли́ о душа́х на́ших.</p>
				<p>Я́коже зла́то, огне́м искуша́емо, чи́сто явля́ется,/ та́ко и честны́я твоя́ мо́щи, о́тче Софро́ние,/ искуше́ни бы́ша в пеще́ре,/ да све́тлостию чуде́с возсия́ют па́че,/ озаря́юще души́,/ малове́рия о́блаком омраче́нныя,/ во е́же просла́вити Христа́, Спаси́теля на́шего,/ и Его́ вели́кую ми́лость.</p>
				<p>Егда́ ро́ду на́шему явле́ни бы́ша нетле́нныя мо́щи твоя́,/ блаже́нне иера́рше Софро́ние,/ вра́жиим ненавиде́нием во огни́ попали́шася сия́,/ хотя́щу ему́ нивочто́же вмени́ти сла́ву твою́,/ Бог же мно́жайшими чудесы́ просла́ви тя/ и моли́твенника сотвори́ о душа́х на́ших.</p>
				<p>
					<style>Сла́ва, глас 8:</style>
				</p>
				<p>О́тче Софро́ние,/ благи́й и ве́рный ра́бе Госпо́день,/ приле́жный де́лателю виногра́да Христо́ва,/ оби́тели и́ноков до́бре устро́ив,/ па́ству твою́ напои́в водо́ю живо́ю,/ се́мя благоче́стия в лю́дех возрасти́л еси́/ и, ны́не ра́дуяся и Бо́гу предстоя́,/ моли́ся со все́ми святы́ми/ о спасе́нии душ на́ших.</p>
				<p>
					<style>И ны́не, Богоро́дичен:</style>
				</p>
				<p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли.</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на свята́го, пе́сни 1-я и 3-я. Проки́мен, глас 1:</style> Уста́ моя́ возглаго́лют прему́дрость/ и поуче́ние се́рдца моего́ ра́зум. 
					<style>Стих: </style>Услы́шите сия́, вси язы́цы, внуши́те, вси, живу́щии по вселе́нней. 
					<style>Апо́стол ко Евре́ем, зача́ло 318. Ева́нгелие от Матфе́я, зача́ло 11. Прича́стен:</style> В па́мять ве́чную:
				</p>
				<p>
					<style>Моли́тва</style>
				</p>
				<p>Свя́тче Бо́жий, святи́телю Христо́в, до́брый па́стырю слове́снаго ста́да, челове́че Бо́жий, но́вый чудотво́рче и неусы́пный к Бо́гу моли́твенниче за страну́ сию́, о́тче Софро́ние, при́зри с высоты́ Небе́сныя на нас, с ве́рою и любо́вию покланя́ющихся о́бразу твоему́ и честны́м оста́нкам святы́х моще́й, в на́ше утеше́ние избы́вшим от всепояда́ющаго огня́. При́зри, свя́тче Бо́жий, и ви́ждь на́ше нестрое́ние и раздо́ры, на́шу тугу́, ско́рбь и серде́чную боле́знь, от лише́ния бра́тския любве́ пребыва́ющии. Испроси́ у Христа́ Бо́га коему́ждо нам благода́ти смире́ния, позна́ние свое́й греховности и самоукоре́ния, да, внима́юще ки́йждо свое́й со́вести, преста́нем осужда́ти бли́жняго, клевета́ти и поноша́ти, но, соедини́вшеся друг ко дру́гу любо́вию, сподо́бимся ми́рно во смире́нии про́чее вре́мя живота́ на́шего пожи́ти и улучи́ти христиа́нскую кончи́ну. Да, совоку́пльшеся в бу́дущей жи́зни со все́ми святы́ми и с тобо́ю, па́стырю наш, просла́вим Еди́наго в Тро́ице сла́вимаго Бо́га, Отца́, и Сы́на, и Свята́го Ду́ха во ве́ки веко́в. Ами́нь.</p>
			</section>
			<section>
				<title>
					<p>Святи́тель Софроний, епископ Иркутский и всея Сибири чудотворец</p>
				</title>
				<p>Святи́тель Софроний, епископ Иркутский и всея Сибири чудотворец известный под фамилией Кристаленский (в миру Стефан), родился в Малороссии, в Черниговском полку в 1704 году. Отец его, Назарий Федоров, был «посполитый человек» (то есть простолюдин, крестьянин; в данном случае — служивый крестьянского происхождения).</p>
				<p>Детские годы святого Стефана проходили в местечке Березань Переяславского уезда Полтавской губернии, где поселилась семья после увольнения отца со службы. У святого Стефана было два брата и сестра Пелагея. Имя одного брата — Павел, имя другого, старшего, неизвестно, но есть сведения, что он был впоследствии наместником Красногорского Золотоношского монастыря. С возрастом святой Стефан поступил в Киевскую духовную академию, где в то время обучались два других будущих святителя — Иоасаф, епископ Белгородский († 10 декабря 1754), и Павел, митрополит Тобольский (14 ноября 1770).</p>
				<p>Получив духовное образование, святой Стефан поступил в Красногорский Преображенский монастырь (позднее переименован в Покровский, а с 1789 года преобразован в женский монастырь), где уже подвизался его старший брат. 23 апреля 1730 года он принял постриг с именем Софроний, в честь святителя Софрония, Патриарха Иерусалимского (память 11 марта).</p>
				<p>В ночь после пострижения в монашество святой инок Софроний услышал в Покровском храме голос: «Когда будешь епископом, построй храм во имя Всех святых», — предуказавший его будущее служение. Через два года, в 1732 году, его вызвали в Киев, где в Софийском соборе хиротонисали в сан иеродиакона, а потом — иеромонаха. О последующем периоде жизни святого Софрония в его послужном списке говорится следующее: «После посвящения в оном Золотоношском монастыре казначеем был два года, а потом взят по указу Переяславской епархии Преосвященного Арсения Берлова в дом его архиерейский, в котором был экономом 8 лет по взятие в Александро-Невский монастырь, от которого во оные годы в 1735 году послан был в Санкт-Петербург за делами его архиерейскими, за которыми в ходатайстве пребыл два года».</p>
				<p>Эти данные достаточно конкретно свидетельствуют о жизненном пути святителя. Проходя послушание у правящего архиерея в Переяславе, он часто уединялся в расположенном недалеко Преображенском монастыре для безмолвного созерцания и других иноческих трудов.</p>
				<p>Во время пребывания иеромонаха Софрония по архиерейским делам в Петербурге, на него обратили особое внимание в Синоде. Когда возникла необходимость пополнить братство Александро-Невского монастыря в Санкт-Петербурге, то в числе 29 иноков, вызванных из разных монастырей России, в январе 1742 года был вызван и будущий святитель. Год спустя его назначили казначеем монастыря, а в 1746 году он был утвержден в должности наместника обители, которую исполнял более семи лет.</p>
				<p>В помощь себе святой иеромонах Софроний вызвал своего земляка, уроженца города Прилуки, иеромонаха Синесия и поставил его строителем Ново-Сергиевой пустыни, приписанной к Александро-Невскому монастырю. С того времени дружба двух подвижников — иеромонаха Софрония и иеромонаха Синесия — все более крепла в едином пастырском делании, они уже были неразлучны вплоть до своей кончины на Сибирской земле. В эти годы святой Софроний много трудов положил на благоустройство обители и по улучшению преподавания в находившейся при ней семинарии. Совместно с архиепископом Феодосием он заботился о должном укомплектовании монастырской библиотеки.</p>
				<p>При нем была построена двухэтажная церковь: верхняя, во имя святого Феодора Ярославича, старшего брата святого Александра Невского, и нижняя, во имя святого Иоанна Златоуста.</p>
				<p>В 1747 году скончался Иркутский епископ Иннокентий II (Нерунович). Шесть лет самая большая по территории Иркутская епархия оставалась без духовного окормления.</p>
				<p>Наконец, императрица Елизавета Петровна (1741–1761) указом от 23 февраля 1753 года рекомендовала Святейшему Синоду благочестивого наместника Александро-Невского монастыря святого Софрония, как «лицо, не только достойное епископского сана, но и вполне могущее оправдать желание и надежды государыни и Синода — подъять бремя епископского служения на далекой окраине и удовлетворить нужды паствы в суровой стране, среди дикой природы и произвола людского».</p>
				<p>18 апреля 1753 года, в Неделю о Фоме, в Большом Успенском соборе московского Кремля святой Софроний был рукоположен во епископа Иркутского и Нерчинского. В Москве большие услуги святителю оказал архиепископ Московский и Севский Платон (Малиновский), который участвовал в его хиротонии. Он преподал ему отеческие наставления на предстоящий подвиг, так как был хорошо знаком с особенностями сибирского духовного быта, предупреждал о своеволии местных властей и советовал подобрать надежных помощников.</p>
				<p>Предвидя трудное служение в отдаленном Сибирском крае, новопоставленный святитель не отправился сразу в Иркутскую епархию, но начал подбирать образованных и духовно опытных сотрудников. Святитель Софроний посетил свою первую Красногорскую обитель, был и у святынь Киева, где испрашивал благословение на свое служение у Киево-Печерских угодников.</p>
				<p>20 марта 1754 года святитель прибыл в Иркутск. Вначале он заехал в Вознесенский монастырь — место жительства своих предшественников, молился на могиле святителя Иннокентия (Кульчицкого; † 1731, память 26 ноября). Ко времени приезда святителя Софрония иркутские обители уже имели почти столетнюю историю. Основатели этих монастырей были исполнены горячим желанием иноческого, подвижнического жития.</p>
				<p>Ознакомившись с положением дел в епархии, святитель Софроний приступил к преобразованиям в Духовной консистории, монастырях и приходах, обратился в Святейший Синод с просьбой прислать достойных людей для священнослужения в Иркутской епархии. Проницательный святитель назначал настоятелями монастырей людей благочестивых, мудрых, деятельных, с большим жизненным и духовным опытом. В 1754 году святитель Софроний возвел своего друга и сподвижника иеромонаха Синесия в архимандрита Вознесенского монастыря. Этот достопамятный настоятель послужил монастырю тридцать три года до своей блаженной кончины. В сентябре 1754 года святитель издал указ, в котором выражалась озабоченность обучением и воспитанием детей. Духовенству вменялось в обязанность обучение своих детей Часослову, Псалтири, пению и букварю, причем учение «должно было идти со всяким прилежанием и крайним рачением, дабы дети могли пономарскую и дьячковскую обязанность исполнять по достоинствам своим».</p>
				<p>В проповедях и личных беседах святитель Софроний неустанно побуждал всех к более высоким нравственным идеалам. Большое внимание он уделял благоговейному и правильному совершению Богослужения и Таинств священнослужителями, а также следил за нравственной чистотой мирян, заботился о положении женщин в семье, охранял их от несправедливостей. Святитель Софроний старался повсеместно водворить уставное Богослужение, для чего вызывал к себе священников, диаконов, дьячков и пономарей, которые сослужили во время архиерейского Богослужения, участвовали в хоре или иподиаконствовали. Особыми указами он восстановил правильное каждение и благовест.</p>
				<p>Призванный на апостольское служение в Сибири, святитель Софроний положил много трудов на просвещение язычников.</p>
				<p>С этой целью он заботился об устройстве быта малых народов, способствовал развитию в местном населении оседлости и культуры, предлагал им для поселения монастырские земли и всячески старался изолировать от влияния язычества. К святителю постоянно приходили и приезжали из далеких мест за благословением многочисленные посетители.</p>
				<p>Но среди многих забот он не забывал о вечности, о своей внутренней духовной жизни. Сохранилось свидетельство келейника святителя Софрония, который сообщает, что святитель «пищу употреблял самую простую и в малом количестве, служил весьма часто, большую часть ночи проводил в молитве, спал на полу...»</p>
				<p>Его подвижнический дух соответствовал общему подъему христианского духа в России вследствие подвижнических трудов святителей Феодосия, архиепископа Черниговского († 5 февраля 1696), Димитрия, митрополита Ростовского († 28 октября 1709), Иннокентия, епископа Иркутского (†9 февраля 1711).</p>
				<p>До конца своих дней святитель Софроний сохранял любовь к Красногорской Золотоношской обители, которая взлелеяла его в дни юности. Он постоянно способствовал поддержанию в ней благолепия, посылал для этого необходимые средства.</p>
				<p>Чувствуя ухудшение здоровья, святитель Софроний подал прошение в Синод об увольнении его на покой. Но с ответом из Петербурга медлили, потому что трудно было подобрать достойного преемника.</p>
				<p>Последние дни жизни святитель Софроний провел в молитвенном подвиге. Скончался он в преклонных летах 30 марта 1771 года, на второй день Пасхи.</p>
				<p>Празднование святителю Софронию установлено на Поместном Соборе Русской Православной Церкви 10–23 апреля 1918 года. На второй сессии этого Собора под председательством Святейшего Патриарха Тихона была утверждена Служба святителю Софронию.</p>
				<p>Тропарь в этой службе составлен управлявшим в то время Иркутской епархией архиепископом Иоанном. Другой тропарь употребляется ныне в Красногорском Золотоношском женском монастыре в честь Покрова Божией Матери.</p>
				<p>Память святителя Софрония совершается также 30 июня, в связи с прославлением его 30 июня 1918 года.</p>
				<p>
					<strong>Литература:</strong>
				</p>
				<p>Священник Анатолий Просвирнин. Святитель Софроний, епископ Иркутский, всея Сибири чудотворец. — Журнал Московской Патриархии, 1971, №9, с. 67–78.</p>
			</section>
			<section>
				<title>
					<p>Святы́я пра́ведныя Евву́лы, ма́тере свята́го великому́ченика Пантелеи́мона</p>
				</title>
				<p>
					<style>ВЕ́ЧЕР</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 2</style>:
				</p>
				<p>Ка́ко по достоя́нию ублажи́м тя, Еввуло,/ в христиа́нских жена́х блаже́нную,/ благочести́ваго бо ко́рене о́трасль су́щи,/ благода́тию Бо́жиею возращаема,/ яви́лася еси́, я́ко дре́во кра́сное,/ насажде́нное при исходя́щих вод,/ и принесла́ еси́ Христу́ плод благосла́вный —/ страстоте́рпца Его́ Пантелеи́мона,/ с ни́мже на Небеси́ лику́ющи,/ моли́ся о чту́щих святу́ю па́мять твою́. Ка́ко по достоя́нию восхва́лим/ Боже́ственная исправле́ния твоя́, о ма́ти,/ ты бо в зако́не Госпо́дни поуча́ющися де́нь и но́щь,/ блюсти́тельница святы́х за́поведей была́ еси́,/ и благоуго́дная Бо́гови/ всеусе́рдно твори́ла еси́,/ е́же я́ко вседраго́е насле́дие,/ и Пантелеи́мону по себе́ оста́вила еси́,/ и ны́не на Небеси́ с ним лику́ющи,/ моли́ся о чту́щих святу́ю па́мять твою́.</p>
				<p>Ка́ко по достоя́нию воспое́м тя, свята́я Еввуло,/ ты бо посреде́ язы́ческаго те́рния,/ я́ко благово́нный ши́пок, процвела́ еси́/ и, я́ко кедр, кре́пка ве́рою и благоче́стием показа́лася еси́,/ е́же восприи́м и рожде́нное тобо́ю отроча́,/ му́жески за Христа́ последи́ подвиза́ся/ и за ве́ру в Него́ пострада́,/ и ны́не на Небеси́ с сыно́м свои́м лику́ющи,/ моли́ся о чту́щих святу́ю па́мять твою́.</p>
				<p>
					<style>Сла́ва, глас 1:</style>
				</p>
				<p>Внедря́ющи в ю́наго сы́на благоче́стие,/ глаго́лала еси́ ему́, Евву́ло прехва́льная:/ е́ллинскаго многобо́жия я́ко губи́тельнаго отвраща́йся,/ о ча́до мое́ любе́знейшее,/ да зна́еши же Еди́наго и́стиннаго,/ на Небеси́ су́щаго Бо́га/ и Тому́ до́брыми де́лы потщи́ся угоди́ти,/ якову́ю ве́ру твою́/ пропове́ждь и неве́рным согра́жданом твои́м,/ я́ко еди́ну и́стинную/ и спаси́тельную всем челове́ком.</p>
				<p>
					<style>И ны́не Богоро́дичен. На стихо́вне стихи́ры, глас 6:</style>
				</p>
				<p>Ра́достный нам де́нь ны́не возсия́ —/ па́мять твоя́, Евву́ло благохва́льная,/ из тебе́ бо роди́ся те́плый наш засту́пник,/ вели́кий в му́ченицех/ и в безме́здных врачех сла́вный,/ прие́мый с Небесе́ ми́лости тезоиме́ние,/ с ни́мже не преста́й моли́тися за ны ко Го́споду.</p>
				<p>
					<style>Стих: </style>Терпя́, потерпе́х Го́спода, и внят ми,/ и услы́ша моли́тву мою́.
				</p>
				<p>Боже́ственною благода́тию просвеща́ема,/ Евву́ло пречестна́я,/ посреде́ беззако́нных живу́щи,/ тьму́ идолослуже́ния презре́ла еси́,/ во све́те же за́поведей Бо́жиих/ с сыно́м свои́м ходи́ла еси́,/ с ни́мже не преста́й моли́тися за ны ко Го́споду.</p>
				<p>
					<style>Стих: </style>Поста́ви на ка́мени но́зе мои́/ и испра́ви стопы́ моя́.
				</p>
				<p>Благоче́стия насади́вши/ в рожде́нном тобо́ю, Евву́ло всеблаже́нная,/ пресели́лася еси́ от жи́зни привре́менныя к несконча́емей/ и при́сно сра́дуешися на Небеси́ Пантелеи́мону,/ с ним же не преста́й моли́тися за ны ко Го́споду.</p>
				<p>
					<style>Сла́ва, глас 3:</style>
				</p>
				<p>Словеса́ свята́го Па́вла исполня́ющи,/ с неве́рным супру́жником твои́м Евсто́ргием,/ благоизво́лила еси́ жи́тельствовати, Богому́драя,/ да ко и́стинней ве́ре того́ обрати́ши/ и спасе́ши ду́шу его́,/ е́же и потща́ся испо́лнити сын твой,/ му́дрыми бо словесы́ и благода́тию чудотворе́ний/ приведе́ ко Христу́ отца́ своего́/ и с ним мно́жество неве́рных/ вели́каго гра́да Никомиди́и.</p>
				<p>
					<style>И ны́не, Богоро́дичен.</style>
				</p>
				<p>
					<style>Тропа́рь, глас 1:</style>
				</p>
				<p>Всера́достное дарова́ние от Бо́га/ святы́м жена́м — святы́я де́ти;/ всера́достное дая́ние и тебе́, свята́я Евву́ло, —/ святы́й великому́ченик Пантелеи́мон,/ ми́лости тезоимени́тый,/ неду́гующих цели́тель и наш засту́пник./ Сла́ва у́бо о вас Всеми́лостивому Влады́це,/ сла́ва Подаю́щему ва́ми цельбы́,/ сла́ва предста́тели на́ши вас Показа́вшему.</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии Седа́лен, глас 4</style>:
				</p>
				<p>Святу́ю Евву́лу по до́лгу в пе́снех воспои́м,/ я́ко породи́ нам те́плаго засту́пника,/ страстоте́рпцев сла́ву и безме́зднаго врача́,/ гото́ваго на по́мощь всем, с ве́рою прибега́ющим.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Исаа́ка рожде́ние от безча́дныя ма́тере поноше́ние отъя́т и возвели́чи <style>ю</style> сла́вою./ Ро́ждшееся от <style>Тебе</style>́ свя́то пе́рвейшую сла́ву принесе́ Тебе́, Богоро́дице:/ всяк земноро́дный да сла́вит Тя.</p>
				<p>
					<style>По 2-м стихосло́вии, седа́лен, глас 8:</style>
				</p>
				<p>Дне́сь све́тлое торжество́ в сла́вней па́мяти твое́й, ма́ти, соверша́юще,/ благогове́йно лику́ем ду́хом,/ яви́ся бо нам, блиста́я благода́тьми исцеле́ний,/ о́бщих сы́ну твоему́ и тебе́, о Евву́ло досточу́дная.</p>
				<p>
					<style>Сла́ва, и ны́не, Богоро́дичен:</style>
				</p>
				<p>От ю́ности кре́пок явля́яся, Сампсо́н/ сла́ва ма́тери свое́й бы́сть./ В ро́ждшемся от <style>Тебе</style>́, Де́во, Иису́се/ все исполне́ние е́сть Божества́ теле́сне./ Сла́внейшую у́бо всех святы́х, Тя велича́ем.</p>
				<p>
					<style>Велича́ние:</style>
				</p>
				<p>Велича́ем тя,/ свята́я пра́ведная Евву́ло,/ и чтим святу́ю па́мять твою́,/ ты бо мо́лиши за нас/ Христа́ Бо́га на́шего.</p>
				<p>
					<style>Псало́м избра́нный:</style> Терпя́, потерпе́х Го́спода, и внят ми:
				</p>
				<p>
					<style>По полиеле́и седа́лен, глас 4:</style>
				</p>
				<p>Пантелеи́мона сла́внаго ро́ждши/ и того́ во благоче́стии воспита́вши,/ преста́вилася еси́, ма́ти, от земли́ свесели́тися святы́м./ Те́мже ны́не преставле́ние твое́ любо́вию пра́зднуем,/ моли́ся о чту́щих тя.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Самуилов о рожде́ние ма́тери свое́й сле́зы от о́чию отре́ и ра́дость принесе́,/ Ро́ждшийся от <style>Тебе</style>́ Госпо́дь всему́ ми́ру ра́дость сотвори́./ Пе́сньми у́бо Тя непреста́нно, Обра́дованная Де́во Ма́ти, велича́ем.</p>
				<p>
					<style>По 50-м псалме́ стихи́ра, глас 6:</style>
				</p>
				<p>Вели́кое человеколю́бие Свое́,/ е́же к земноро́дным и́мать Бог,/ на тебе́ показа́, Евву́ло пречестна́я,/ я́ко пра́ведну тя в жена́х/ и свя́ту яви́л е́сть,/ да со святы́м сыно́м твои́м/ лику́ющи в Небе́сных селе́ниих,/ мо́лишися о воспева́ющих тя/ и чту́щих святу́ю па́мять твою́.</p>
				<p>
					<style>Кано́н, глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Чти́телие Пантелеи́мона сла́внаго,/ того́ святу́ю ма́терь пе́сньми почти́м,/ обои́х вку́пе велича́юще.</p>
				<p>К злому́дрию идолослужи́телей не примеша́ющися, Богому́драя Евву́ло,/ Христа́ возлюби́ла еси́/ и Тому́ усе́рдно порабо́тала еси́.</p>
				<p>И́стинное чадолю́бие к рожде́нному тобо́ю име́ющи,/ благоче́стием па́че, не́же млеко́м,/ того́ воспита́ла еси́, достоблаже́нная.</p>
				<p>
					<style>Богоро́дичен:</style> Яви́лася еси́, Богороди́тельнице,/ вы́сшая Го́рних сил и всея́ тва́ри,/ возвы́сившая естество́ челове́ческое рождество́м Твои́м.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Твоя́ песносло́вцы, Богоро́дице,/ живы́й и незави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве,/ венце́в сла́вы сподо́би.</emphasis>
				</p>
				<p>Твоя́ песносло́вцы, засту́пниче наш, лик себе́ совоку́пльше,/ воспева́ем дне́сь достоблаже́нную ма́терь твою́./ Моли́твами у́бо ва́шими духо́вно утверди́те ны.</p>
				<p>Словеса́ свята́го Дави́да испо́лнишася на тебе́, пра́ведная Евву́ло:/ ты бо еси́ ма́терь,/ о святе́м ча́де свое́м веселя́щаяся в Небе́сных селе́ниих.</p>
				<p>Я́ко иму́щий дерзнове́ние ко Го́споду, дво́ице свята́я,/ чту́щия вас свобожда́йте от бед и нужд/ и ве́чных мук изба́витися нам Того́ умоли́те.</p>
				<p>
					<style>Богоро́дичен:</style> Благоле́пная ски́ние Божества́, Мари́е,/ первозда́нную ле́поту возврати́вшая нам Вопло́щщимся из Тебе́,/ неблаголе́пие души́ мое́й претвори́ во благоле́пие.
				</p>
				<p>
					<style>Седа́лен, глас 8:</style>
				</p>
				<p>Ми́лование име́ла еси́, честна́я ма́ти, ко и́скреннему,/ ве́ру же и́стинную и любо́вь, я́же к Бо́гу,/ сего́ ра́ди Бо́жия благода́ть в тебе́ предпочи́ла е́сть,/ ю́же испроси́ и нам, воспева́ющим тя.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Богоро́дицу Тя испове́дуем, Влады́чице,/ Ро́ждшимся от <style>Тебе</style>́ спа́сшиися гре́шнии раби́,/ Бо́га бо непостижи́мо родила́ еси́,/ Кро́вию Свое́ю очища́ющаго нас от вся́каго греха́/ и в ра́йское весе́лие приводя́щаго.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спа́се зову́щия:/ сла́ва, Христе́, си́ле Твое́й.</emphasis>
				</p>
				<p>Кто не похва́лит, о Евву́ло, благоче́стие твое́,/ ве́ру же и любо́вь ко Христу́ посреде́ идолослужи́телей,/ их же су́етная чти́лища презирала еси́.</p>
				<p>Я́ко сын предо́брый, весели́ши ты, Пантелеи́моне, ублажаемую на́ми ма́терь твою́,/ ея́же почита́ние отно́сится и к тебе́,/ благотво́рное нам, обои́х вас восхваля́ющим.</p>
				<p>Удиви́шася никомиди́йцы,/ возра́довашася Небожи́телие о му́ченическом боре́нии кра́снаго прозябе́ния твоего́, Евву́ло,/ его́же увенча́ Христо́с венце́м побе́ды.</p>
				<p>
					<style>Богоро́дичен:</style> Неудо́бь соединя́емая в Себе́ соедини́вшая,/ е́же пре́жде рождества́, в рождестве́ и по рождестве́ де́вство,/ в де́встве утверди́ и в чистоте́ соблюди́ ны, Чи́стая Присноде́во.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусому́жная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>И́стинную любо́вь име́ла еси́ к Бо́гу, Боголюби́вая ма́ти,/ за́поведи Его́ храня́:/ сей бо и́стинно лю́бит Бо́га, и́же за́поведи Его́ соблюда́ет.</p>
				<p>Благода́тию спасе́ннии чрез ве́ру,/ благи́ми де́лы угожда́ти Бо́гови до́лжни есмы́,/ я́коже угоди́ Тому́ благолюби́вая Евву́ла.</p>
				<p>Не оправди́тся пред Бо́гом всяк живы́й,/ ты же пра́ведна яви́лася еси́ пред Ним, приснопа́мятная./ Пра́ведную у́бо, тя пе́сньми почита́ем.</p>
				<p>
					<style>Богоро́дичен:</style> Кра́сную, и избра́нную, и всечестну́ю разуме́в Тя,/ Сын Бо́жий Сын Твой бы́сть./ Сы́ны сотвори́ по благода́ти, чту́щия Тя, Богоневе́сто.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
				</p>
				<p>Блаже́нна в христиа́нских жена́х вои́стинну показа́лася еси́, Евву́ло,/ вели́каго Христо́ва страстоте́рпца ма́терь су́щи, прехва́льная.</p>
				<p>Досто́йна еси́ почита́ема бы́ти, ма́ти всечестна́я,/ я́ко в Боже́ственных повеле́ниях поуча́лася еси́/ и сих при́сная храни́тельница была́ еси́.</p>
				<p>Благочести́ва су́щи,/ и рожде́ннаго тобо́ю, Евву́ло, благоче́стию учи́ла еси́, глаго́лющи:/ Христо́с бу́ди тебе́, ча́до, Свет, Пу́ть, И́стина и Живо́т.</p>
				<p>
					<style>Богоро́дичен:</style> Тя, Госпоже́, жи́зни на́шея/ предлага́ем Храни́тельницу и Засту́пницу Непобеди́мую:/ Помо́щница нам бу́ди, избавля́ющи от бед сла́вящих Тя.
				</p>
				<p>
					<style>Конда́к, глас 3:</style>
				</p>
				<p>Па́мять твоя́, Евву́ло,/ весели́т чту́щих тя,/ ма́терь сла́внаго Пантелеи́мона,/ с ни́мже Бо́жию Престо́лу предстоя́щи,/ моли́ся прегреше́ний оставле́ние да́ти нам.</p>
				<p>
					<style>И́кос:</style>
				</p>
				<p>Достоблаже́нную и святу́ю Еввулу во гла́се ра́дования ны́не ублажи́м./ Сия́ бо, благоче́стие, я́ко щит, иму́щи,/ и́дольскую пре́лесть и сопроти́внаго низложи́/ и по кончи́не свое́й пра́ведною душе́ю свое́ю на Небеса́ возлете́,/ иде́же с Пантелеи́моном Бо́жию Престо́лу предстоя́щи,/ мо́лится прегреше́ний оставле́ние да́ти нам.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>Не послужи́сте тва́ри, Богому́драя дво́ице, па́че Созда́вшаго,/ но преще́ние неве́рных и и́долы их попра́вше,/ с весе́лием взыва́ете:/ препе́тый отце́в Госпо́дь и Бог, благослове́н еси́.</p>
				<p>Стре́лы огнено́сныя де́монов ты угаси́ла еси́, Евву́ло, огради́вшися ве́рою,/ смире́нием же твои́м низложи́ла еси́ го́рдаго зми́я, взыва́ющи:/ препе́тый отце́в Госпо́дь и Бог, благослове́н еси́.</p>
				<p>Побе́дных по́честей, я́же прия́ Пантелеи́мон,/ о́бщница еси́, блаже́нная того́ ма́ти:/ тобо́ю бо пе́рвее наста́вленный,/ му́жески подвиза́ся за Христа́ Богому́дрый сын твой.</p>
				<p>
					<style>Богоро́дичен:</style> Сбытие́ слове́с Твои́х, Влады́чице, испо́лнися:/ се бо ублажа́ют Тя вси ро́ди,/ ро́ждшую Спа́са ро́да челове́ческаго,/ Ему́же о Тебе́ пое́м:/ препе́тый отце́в Госпо́дь и Бог, благослове́н еси́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>О́троки благочести́выя в пещи́/ Рождество́ Богоро́дичо спасло́ е́сть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Свети́льник нога́ма свои́ма иму́щи зако́н Госпо́день и свет стезя́м свои́м,/ воспи́товала еси́ в том сы́на своего́, пою́щи с ним:/ Го́спода по́йте, дела́, и превозноси́те Его́ во вся ве́ки.</p>
				<p>Я́ко зве́зды, просия́ете све́тлостию благоче́стия, свята́я дво́ице,/ науча́юще в но́щи неве́рия су́щих пе́ти:/ Го́спода по́йте, дела́, и превозноси́те Его́ во вся ве́ки.</p>
				<p>Зря́щи Пантелеи́мона, му́ченическим венце́м укра́шенна,/ на Небеси́, лику́еши, прехва́льная, и вопие́ши:/ сра́дуйтеся мне вси, пою́ще:/ Го́спода по́йте, дела́, и превозноси́те Его́ во вся ве́ки.</p>
				<p>
					<style>Богоро́дичен:</style> Я́ко Небе́снаго Царя́ чисте́йший храм,/ Того́ моли́, Де́во, очи́стити души́ на́ша/ и хра́мы себе́ человеколю́бием Свои́м соде́лати, да пое́м:/ Го́спода по́йте, дела́, и превозноси́те Его́ во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
				</p>
				<p>Ве́руя во Христа́ Бо́га и за́поведи Его́ усе́рдно храня́,/ благоугоди́ла еси́ Ему́, Боголюби́вая Евву́ло,/ моли́ у́бо Всеблага́го Влады́ку и нам благоуго́дным Ему́ бы́ти/ и спасти́ся душа́м на́шим.</p>
				<p>И́же за́поведи Бо́жия сохраня́ет, того́ возлюби́ти обещава́ется Бог./ В за́поведех Его́ ходи́вшая, возлюблена еси́ Им, ма́ти,/ но моли́ся, да и мы возлю́бим Бо́га/ и возлю́блени бу́дем благоутро́бием Его́.</p>
				<p>Чту́щую вас, честна́я дво́ице, оби́тель присеща́йте, блаже́ннии,/ предста́тельством ва́шим избавлявши от вся́ких лю́тых обстоя́ний,/ и грехо́м на́шим испроси́те проще́ние.</p>
				<p>
					<style>Богоро́дичен:</style> А́да Победи́теля ро́ждшая,/ Того́ моли́, Влады́чице,/ да изба́вит вы, гре́шныя, от де́рзости лука́вых де́монов,/ страстьми́ нас борю́щих,/ и да огради́т ми́ром ду́ши на́ша.
				</p>
				<p>
					<style>Свети́лен:</style>
				</p>
				<p>Све́том Тро́ическим осиява́емая, яви́лася еси́, Евву́ло, я́ко свеща́,/ све́том Богоразу́мия светя́щая Никомиди́и./ Те́мже, светоно́сную твою́ па́мять чту́ще,/ похва́льными пе́сньми тя ублажа́ем.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Две́ре Боже́ственная све́та,/ Безле́тный Свет ми́рови возсия́вшая,/ све́том благода́ти просвети́ ны/ и во све́те Того́ повеле́ний жи́тельствовати укрепи́,/ да похва́льными пе́сньми Тя, Богоро́дице, ублажа́ем.</p>
				<p>
					<style>На хвали́тех стихи́ры, глас 4:</style>
				</p>
				<p>Ми́лость Твоя́, Го́споди,/ в ро́ды родо́в боя́щимся Тебе́,/ и благогове́йной Евву́ле,/ бога́тую ми́лость яви́л еси́,/ дарова́в ей ми́лости тезоимени́таго сы́на,/ о ни́хже хва́лим препе́тое И́мя Твое́.</p>
				<p>Де́йствуяй в нас, Всеще́дрый Бо́же,/ и е́же хоте́ти и е́же де́яти блага́я,/ и почита́емую на́ми блаже́нную дво́ицу,/ благочести́ву и свя́ту, яви́л еси́,/ о не́йже сла́вим препе́тое И́мя Твое́.</p>
				<p>Ди́вен еси́ во святы́х Твои́х, Влады́ко,/ и во благоугоди́вших Тебе́, Еввуле и Пантелеи́моне,/ ди́вен показа́лся еси́,/ о ни́хже благослови́м препе́тое И́мя Твое́.</p>
				<p>
					<style>Сла́ва, глас 3:</style>
				</p>
				<p>Весели́ся, Никомиди́йский гра́де,/ я́ко из тебе́ прозябе́ плод благосла́вный — Евву́ла, пречестна́я и доброча́дная ма́терь,/ и от нея́ свято́е отроча́ — Пантелеи́мон Богому́дрый./ Всю бо хи́трость льсти́ваго велиа́ра попра́вше,/ он — му́ченическим боре́нием,/ она́ же — Боже́ственных за́поведей соблюде́нием,/ венцы́ побе́ды досто́йно прия́ша от Го́спода,/ к Нему́же мо́лятся о чту́щих святу́ю па́мять их.</p>
				<p>
					<style>И ны́не, Богоро́дичен.</style>
				</p>
			</section>
			<section>
				<title>
					<p>Святая праведная Еввула</p>
				</title>
				<p>Святая праведная Еввула (греч. — благосоветная), мать святого великомученика Пантелеи́мона, жила в городе Никомидии в Вифании и была замужем за ревностным язычником Евсторием. Родившегося у них мальчика отец назвал Пантолеон (греч. — во всем лев). Мать тайно от мужа воспитывала отрока в христианской вере, научая его познанию Единого Истинного Бога, Господа нашего Иисуса Христа, глубоко укоренив в сердце сына любовь к праведной жизни и добрым делам. Господь взял ее к Себе совсем молодой. Мальчик был отдан отцом в школу, где учился искусству врачевания. Через некоторое время он стал известен своими успехами жившему в то время в Никомидии императору Максимиану (284–305), который пожелал видеть отрока при своем дворе. Максимиан воздвиг в то время жестокие гонения на христиан. По его приказу был умерщвлен никомидийский епископ Анфим. Господь привел юношу к чудом уцелевшему от сожжения священномученику пресвитеру Ермолаю и нескольких слов старца оказалось достаточно, чтобы вера матери ожила в сердце юноши. Великомученик Пантелеи́мон (греч. — всемилостивый, так глас Божий переименовал его) прославился свершенными им во славу Божию чудесами, мужественным исповедничеством веры. Глава его была усечена 27 июля 305 года. Часть мощей находится в русском Пантелеимоновом монастыре на Святой Горе Афон. К нему обращаются верующие с просьбой об исцелении от болезней. Вместе со святым великомучеником Пантелеи́моном чтит Святая Церковь и память его матери, святой праведной Еввулы, наставлявшей сына истинной вере.</p>
				<p>Служба святой Еввуле происходит из русского Пантелеимонова монастыря на Афоне.</p>
			</section>
		</section>
		<section>
			<title>
				<p>31-й де́нь</p>
			</title>
			<section>
				<title>
					<p>Святи́теля Инноке́нтия, апо́стола Сиби́ри и Аме́рики</p>
				</title>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры на 8, глас 1.</style>
				</p>
				<p>
					<style>Подо́бен:</style> О, ди́вное чу́до:
				</p>
				<p>О, пресла́вное чу́до:/ новоявле́нный апо́стол Сиби́ри и Аме́рики явля́ется нам/ и моли́твенник те́плый к Бо́гу — Инноке́нтий пречу́дный нам быва́ет;/ весели́ся, оби́тель преподо́бнаго Се́ргия,/ иму́щи в себе́ мо́щи святи́теля,/ взыгра́йте, правосла́вных мно́жества,/ преди́внаго Инноке́нтия иму́ще в беда́х засту́пника и вопию́ще к нему́:/ ра́дуйся, свети́льниче Росси́йский земли́,/ Го́сподеви моли́ся/ дарова́ти душа́м на́шим мир и ве́лию ми́лость.</p>
				<p>О, ди́вное чу́до:/ се бо вои́стинну в Росси́йстей стране́/ правосла́вия столп непоколеби́мый —/ равноапо́стольный Инноке́нтий явля́ется нам,/ те́мже, Богому́дрых собо́ри,/ на высоту́ ду́хом возноси́теся, святи́телю вопию́ще:/ ра́дуйся, апо́столе наш,/ Го́сподеви моли́ся/ дарова́ти душа́м на́шим мир и ве́лию ми́лость.</p>
				<p>Ди́вны Твоя́ та́йны, Христе́ Бо́же,/ я́ко дарова́л еси́ нам но́ваго свети́льника ве́ры и благоче́стия,/ возсия́вшаго на небеси́ церко́внем/ в лице́ святы́х, Бо́гу угоди́вших,/ апо́стола Сиби́ри и Аме́рики,/ святи́теля Инноке́нтия, к нему́же возопии́м:/ свя́тче Бо́жий, Го́сподеви моли́ся/ дарова́ти душа́м на́шим мир и ве́лию ми́лость.</p>
				<p>Дне́сь лику́ют собо́ри ве́рных/ в па́мять твою́, святи́телю Инноке́нтие,/ и велегла́сно вопию́т:/ ты, любве́ ра́ди Христо́вы страну́ свою́ оста́вив,/ всели́лся еси́ на морски́х о́стровех,/ да просвети́ши све́том Ева́нгелия неве́дущия Христа́,/ иде́же апо́стольски потруди́лся еси́,/ язы́ческая племена́ крести́в,/ доброде́ланию их научи́л,/ челове́ческия обы́чаи украси́л еси́, вопию́щих ти:/ ра́дуйся, просвети́телю наш,/ Го́сподеви моли́ся/ дарова́ти душа́м на́шим мир и ве́лию ми́лость.</p>
				<p>Твое́ сла́вят успе́ние иера́рхов собери́,/ и́ноков ли́цы и вся язы́цы, тобо́ю просвеще́ннии,/ ра́дуются земноро́днии о твое́й сла́ве и воспева́ют:/ святи́телю Христо́в Инноке́нтие,/ Го́сподеви моли́ся/ дарова́ти душа́м на́шим мир и ве́лию ми́лость.</p>
				<p>
					<style>Глас 2</style>: Ки́ими похва́льными венцы́/ венча́ем святи́теля,/ предстоя́щаго на Небеси́ Бо́гу,/ не оставля́ющаго же нас ду́хом,/ священнопропове́дника Богому́дра, нра́вов/ апо́стольских подража́теля,/ сей бо вои́стинну е́сть досто́ин безсме́ртныя сла́вы,/ его́же венча́ет на Небеси́ Христо́с Бог наш,/ име́яй ве́лию ми́лость.
				</p>
				<p>Ки́ими пе́сненными добро́тами/ восхва́лим Инноке́нтия святи́теля,/ хвалу́ воспе́вшаго посреде́ ро́да неве́рных/ и Богопозна́нием мно́гия вразуми́вшаго,/ гре́шныя от заблужде́ний отврати́вшаго/ и А́нгелом мно́гу ра́дость сотво́ршаго,/ сей вои́стинну досто́ин е́сть уста́ Бо́жия нарещи́ся,/ прие́м вене́ц на Небеси́ от Христа́ Бо́га на́шего,/ иму́щаго ве́лию ми́лость.</p>
				<p>Ки́ими пе́сньми духо́вными/ похва́лим святи́теля Инноке́нтия,/ гра́да Ирку́тска прозябе́ние,/ всея́ Сиби́ри удобре́ние,/ Аме́рики просвети́теля/ и всея́ Росси́и украше́ние,/ но́ваго чудотво́рца, безме́зднаго врача́,/ его́же прославля́ет Христо́с Бог наш,/ име́яй ве́лию ми́лость.</p>
				<p>
					<style>Сла́ва, глас 6:</style>
				</p>
				<p>Святи́теля вели́каго Инноке́нтия,/ во иера́рсех изря́днаго,/ в ликостоя́нии святы́х сла́внаго,/ в чудотво́рцех чу́днаго,/ архиере́я свята́го,/ соше́дшеся в па́мять его́, о празднолю́бцы,/ пе́сненными похвала́ми ублажи́м, глаго́люще:/ ра́дуйся, пра́ведне, его́же душа́ в руце́ Бо́жии,/ во све́те пренебе́снем;/ ра́дуйся, пропове́дниче, просвети́вый и научи́вый язы́ческая племена́;/ ра́дуйся, блаже́нне, чи́стый се́рдцем, я́сно ны́не Бо́га зряй;/ ра́дуйся, святы́й, всех святы́х Бо́гу Святе́йшему благоугоди́вый;/ ра́дуйся, до́брый ра́бе Госпо́день,/ вше́дый в ра́дость Го́спода своего́,/ Ему́же ны́не моли́ся/ о чту́щих всечестну́ю па́мять твою́.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Кто Тебе́ не ублажи́т, Пресвята́я Де́во?/ кто ли не воспое́т Твоего́ Пречи́стаго Рождества́?/ Безле́тно бо от Отца́ возсия́вый Сын Единоро́дный,/ То́йже от <style>Тебе</style>́, Чи́стыя, про́йде,/ неизрече́нно вопло́щся:/ естество́м Бог Сый/ и естество́м быв Челове́к нас ра́ди;/ не во двою́ лицу́ разделя́емый,/ но во двою́ естеству́/ несли́тно познава́емый./ Того́ моли́, Чи́стая Всеблаже́нная,/ поми́ловатися душа́м на́шим.</p>
				<p>
					<style>Вход. Проки́мен дне. И чте́ния. </style>
				</p>
				<p>При́тчей чте́ние 
					<style>(главы́ 10, 3 и 8):</style>
				</p>
				<p>Па́мять пра́веднаго с похвала́ми,/ и благослове́ние Госпо́дне на главе́ его́./ Блаже́н челове́к, и́же обре́те прему́дрость,/ и сме́ртен, и́же уве́де ра́зум./ Лу́чше бо сию́ купова́ти,/ не́жели зла́та и сребра́ сокро́вища./ Честне́йшая же е́сть ка́мений многоце́нных,/ все же честно́е недосто́йно ея́ е́сть./ Долгота́ бо дней и ле́та живота́ в десни́це ея́,/ в шу́йце же ея́ бога́тство и сла́ва./ От уст ея́ исхо́дит пра́вда,/ зако́н же и ми́лость на язы́це но́сит./ Послу́шайте у́бо мене́, о ча́да,/ честна́я бо реку́,/ и блаже́н челове́к, и́же пути́ моя́ сохрани́т:/ исхо́ди бо мои́ — исхо́ди живота́,/ и уготовля́ется хоте́ние от Го́спода./ Сего́ ра́ди молю́ вас/ и предлага́ю мой глас сыново́м челове́ческим,/ я́ко аз, прему́дрость, устро́их сове́т/ и ра́зум, и смысл аз призва́х./ Мой сове́т и утвержде́ние,/ мой ра́зум, моя́ же кре́пость./ Аз мене́ лю́бящия люблю́,/ и́щущии же мене́ обря́щут благода́ть./ Разуме́йте у́бо, незло́бивии, кова́рство,/ ненака́заннии же, прилага́йте сердца́./ Послу́шайте мене́ и па́ки, честна́я бо реку́,/ и отве́рзу от усте́н пра́вая,/ я́ко и́стине поучи́тся горта́нь мой,/ ме́рзки же предо мно́ю устны́ лжи́выя./ С пра́вдою вси глаго́лы уст мои́х:/ ничто́же в них стро́потно, ниже́ развраще́нно./ Вся пра́ва су́ть разумева́ющим/ и про́ста обрета́ющим ра́зум./ Науча́ю бо вас и́стине,/ да бу́дет о Го́споде наде́жда ва́ша,/ и испо́лнитеся Ду́ха.</p>
				<p>Прему́дрости Соломо́новы чте́ние 
					<style>(глава́ 10):</style>
				</p>
				<p>Уста́ пра́веднаго ка́плют прему́дрость,/ устне́ же муже́й му́дрых ве́дят благода́ть./ Уста́ му́дрых поуча́тся прему́дрости,/ пра́вда же избавля́ет от сме́рти./ Сконча́вшуся му́жу пра́ведну не поги́бнет наде́жда,/ сын бо пра́веден ражда́ется в живо́т/ и во благи́х свои́х плод пра́вды обы́мет./ Свет пра́ведным всегда́/ и от Го́спода обря́щут благода́ть и сла́ву./ Язы́к му́дрых до́брая све́сть,/ и в се́рдце их почи́ет му́дрость./ Лю́бит Госпо́дь преподо́бная сердца́,/ прия́тни же ему́ вси непоро́чнии в пути́./ Му́дрость Госпо́дня просвеща́ет лице́ разу́мнаго./ Постига́ет бо жела́ющия ю,/ пре́жде да́же, разуме́ти ю,/ и удо́бь у́зрится от лю́бящих ю./ У́треневавый к ней не утруди́тся,/ и бдяй ея́ ра́ди вско́ре без печа́ли бу́дет./ Я́ко досто́йных ея́ сама́ обхо́дит и́щущи,/ и во стезя́х ея́ явля́ется им благоприе́мне./ Му́дрости никогда́же одоле́ет зло́ба./ Сих ра́ди и рачи́тель бых добро́ты ея́/ и возлюби́х ю, и поиска́х от ю́ности моея́./ И взыска́х неве́сту привести́ себе́,/ я́ко всех Влады́ка возлюби́ ю./ Таи́бница бо е́сть Бо́жия хи́трости/ и обрета́тельница дел его́./ Труды́ ея́ су́ть доброде́тели,/ целому́дрию же и ра́зуму та учи́т, пра́вде и му́жеству,/ и́хже потре́бнее ничто́же е́сть в жити́и челове́ком./ А́ще же и мно́гаго иску́сства жела́ет кто,/ ве́сть дре́вняя и бы́ти хотя́щая разсмо́трит./ Све́сть изви́тия слове́с и разреше́ния гада́ний,/ зна́мения и чудеса́ проразуме́ет и сбытия́ време́н и лет,/ и всем сове́тник е́сть благ,/ я́ко безсме́ртие е́сть в ней и благосла́вие во обще́ние слове́с ея́./ Сего́ ра́ди бесе́довах ко Го́споду и помоли́хся Ему́,/ и <style>рех</style> от всего́ се́рдца моего́:/ Бо́же отце́в и Го́споди ми́лости,/ сотвори́вый вся сло́вом Твои́м/ и му́дрости, Твое́ю устро́ивый челове́ка,/ да владе́ет бы́вшими от <style>Тебе</style>́ тварми́,/ и да управля́ет мир в преподо́бии и пра́вде./ Да́ждь ми Твои́х престо́лов приседя́щую прему́дрость/ и не отлучи́ мене́ от о́трок Твои́х,/ я́ко аз раб Твой и сын Рабы́ни Твоея́./ Посли́ ю с Небе́с от свята́го жили́ща Твоего́/ и от Престо́ла сла́вы Твоея́,/ да су́щи со мно́ю научи́т мя,/ что благоуго́дно е́сть пред Тобо́ю./ И наста́вит мя в ра́зум и сохрани́т мя в сла́ве свое́й./ Помышле́ния бо сме́ртных вся боязли́ва/ и погреши́тельна умышле́ния их.</p>
				<p>Прему́дрости Соломо́новы чте́ние 
					<style>(глава́ 4):</style>
				</p>
				<p>Похваля́ему пра́веднику возвеселя́тся лю́дие,/ безсме́ртие бо е́сть па́мять его́,/ я́ко от Го́спода познава́ется и от челове́к,/ и уго́дна Го́сподеви душа́ его́./ Возлюби́те у́бо, о му́жие, му́дрость и поживете́,/ восхощи́те ея́ и нака́зани бу́дете,/ нача́ло бо ея́ любы́ и соблюде́ние зако́на./ Почти́те прему́дрость, да во ве́ки ца́рствуете./ Возвещу́ вам и не скры́ю от вас та́ин Бо́жиих:/ я́ко Той му́дрости Наста́вник е́сть и му́дрых Испра́витель,/ и вся́кому смы́слу и де́лу Хитре́ц./ И всем смы́слом научи́т му́дрость,/ е́сть бо в ней дух разу́мен и свят и сия́ние све́та присносу́щнаго/ и о́браз бла́гости Бо́жия./ Та дру́ги Бо́жия и проро́ки устроя́ет,/ благоле́пнейши же е́сть со́лнца и па́че вся́каго сотворе́ния звезд,/ све́ту сосужда́ема, обрета́ется пе́рвейши./ Та угожда́ющих ей от боле́зней изба́ви и наста́ви на стези́ пра́выя,/ даде́ им ра́зум име́ти свят и сохрани́ я от ловя́щих и по́двиг кре́пок подаде́ им./ Да разуме́ют вси, я́ко си́льнейши всего́ е́сть благоче́стие/ и никогда́же премо́жет зло́ба му́дрости,/ ниже́ пре́йдет злы́я облича́ющи суд./ Реко́ша же в себе́, помы́сливше непра́ведно:/ наси́льствуем пра́ведному и не пощади́м преподо́бства его́,/ ни усрами́мся седи́н ста́рости многоле́тны./ Бу́дет бо нам кре́пость зако́н и улови́м пра́веднаго,/ я́ко неуго́ден нам е́сть и проти́вится де́лом на́шим/ и поно́сит нам отпаде́ние зако́на/ и облича́ет нам согреше́ния наказа́ния на́шего./ Возвеща́ет нам ра́зум име́ти Бо́жий/ и о́трока Госпо́дня себе́ имену́ет./ Бы́сть нам на обличе́ние помышле́нием на́шим,/ и тя́жек нам е́сть и ви́димь,/ я́ко неподо́бно ины́м житие́ его́ и измене́ны стези́ его́,/ в поруга́ние вмени́хомся ему́/ и удаля́ется от путе́й на́ших, я́ко от нечисто́т,/ и блажи́т после́дняя пра́ведных./ Уви́дим у́бо, а́ще словеса́ его́ и́стинна су́ть,/ иску́сим я́же сбыва́ются ему́./ Руга́нием и му́кою истя́жем его́,/ да разуме́ем кро́тость его́/ и иску́сим беззло́бство его́,/ сме́ртию безобра́зною осу́дим его́,/ бу́дет бо посеще́ние от слове́с его́./ Сия́ помы́слиша и прельсти́шася,/ ослепи́ бо я зло́ба их/ и не разуме́ша та́ин Бо́жиих,/ и не разсуди́ша, я́ко Ты еси́ Бог Еди́н,/ живота́ име́яй и сме́рти вла́сть,/ и спаса́яй во вре́мя ско́рби, и избавля́яй от вся́каго зла./ Щедр и Ми́лостив и дая́ преподо́бным Свои́м благода́ть,/ и Свое́ю мы́шцею го́рдым противля́яся.</p>
				<p>
					<style>На лити́и стихи́ра, глас 8:</style>
				</p>
				<p>Прииди́те, правосла́вных собо́ри,/ принеси́те ны́не пе́ние и моле́ние своему́ просвети́телю,/ той бо нача́ток бы́сть про́поведи Боже́ственныя,/ е́юже мно́гия приве́д ко Христу́,/ Ему́же, а́ще и на Небесе́х предстои́т,/ оба́че и земна́я посеща́ет/ и ны́не с на́ми спра́зднует и возвеселя́ет со́бранныя лю́ди своя́,/ зрит покланя́ющияся свято́му о́бразу его́/ и слы́шит моли́твы моля́щихся, вопию́щих к нему́:/ святи́телю о́тче Инноке́нтие,/ бу́ди с на́ми, и никто́же на ны.</p>
				<p>
					<style>Сла́ва, и ны́не, глас то́йже:</style>
				</p>
				<p>Твои́ раби́, Влады́чице,/ в Це́ркви Твое́й ве́рою предстоя́ще,/ Твоея́ ожида́ем ми́лости:/ посети́ на́ше смире́ние,/ святы́м Твои́м покро́вом защити́ нас от вся́каго зла,/ бу́ди с на́ми, и никто́же на ны.</p>
				<p>
					<style>На стихо́вне стихи́ры, глас 5.</style>
				</p>
				<p>
					<style>Подо́бен:</style> Ра́дуйся:
				</p>
				<p>Ра́дуйся, иера́рше Христо́в,/ вели́кий уго́дниче Бо́жий,/ служи́телю, Боже́ственных та́ин досто́йный,/ чи́стый и честны́й сосу́де Свята́го Ду́ха,/ носи́вый Бо́га в се́рдце твое́м вы́ну,/ во усте́х же благода́ть излива́ющуюся име́вый,/ па́стырю до́брый,/ учи́телю прему́дрый,/ наста́вниче изря́дный,/ ко́рмчий корабля́ церко́внаго иску́сный,/ прави́телю чу́дный,/ путеводи́телю изве́стный,/ святи́телю о́тче Инноке́нтие,/ моли́ Христа́ Бо́га спасти́ся душа́м на́шим.</p>
				<p>
					<style>Стих: </style>Уста́ моя́ возглаго́лют прему́дрость/ и поуче́ние се́рдца моего́ ра́зум.
				</p>
				<p>Ра́дуйся, свяще́нная главо́,/ добро́то престо́ла архиере́йска,/ иера́рхов похвало́, весе́лие люде́й ве́рных,/ ра́дование печа́льных,/ целе́бниче больны́х,/ помо́щниче безпомо́щным,/ исто́чниче неоску́дный к тебе́ прибега́ющим,/ и́мже почерпа́ем от Христа́ Бо́га ве́лию ми́лость.</p>
				<p>
					<style>Стих: </style>Свяще́нницы Твои́ облеку́тся в пра́вду,/ и преподо́бнии Твои́ возра́дуются.
				</p>
				<p>Ра́дуйтеся, правосла́вных собо́ри,/ прославля́юще па́мять святи́теля Инноке́нтия,/ апо́стольски в Сиби́ри и Аме́рике потруди́вшагося,/ тьму́ нече́стия отгна́вшаго,/ свет же ве́ры в ро́дех возсия́вшаго,/ защи́тника и засту́пника,/ стено́ю моли́тв свои́х кре́пце ве́рных огражда́ющаго,/ Бо́гу о нас предста́тельствующаго и моля́щагося,/ да прие́млем ве́лию ми́лость.</p>
				<p>
					<style>Сла́ва, глас 2:</style>
				</p>
				<p>Святи́телю Богому́дре Инноке́нтие!/ Ты раб благи́й и ве́рный у Го́спода был еси́,/ не сокры́в в земле́ да́нный тебе́ от Него́ тала́нт,/ но, уча́ и творя́, умно́жил еси́ его́,/ те́мже, вма́ле ве́рен быв,/ над мно́гим поста́влен еси́ от Небе́снаго Домовлады́ки,/ Его́же моли́ о чту́щих с ве́рою па́мять твою́.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Все упова́ние мое́ на Тя возлага́ю,/ Ма́ти Бо́жия,/ сохрани́ мя под кро́вом Твои́м.</p>
				<p>
					<style>Тропа́рь, глас 1:</style>
				</p>
				<p>Во вся страны́ полу́нощныя изы́де веща́ние твое́,/ я́ко прие́мшия сло́во твое́,/ и́хже боголе́пно научи́л еси́,/ неве́дущия Христа́ све́том Ева́нгелия просвети́л еси́,/ челове́ческия обы́чаи украси́л еси́,/ Росси́йская похвало́, святи́телю о́тче наш Инноке́нтие,/ моли́ Христа́ Бо́га/ спасти́ся душа́м на́шим.</p>
				<p>
					<style>Ин тропа́рь, глас 3:</style>
				</p>
				<p>Пе́рвый учи́тель пре́жде те́мным язы́ческим племена́м,/ пе́рвый возвести́тель им пути́ спаси́тельнаго,/ апо́стольски потруди́выйся в просвеще́нии Сиби́ри и Аме́рики,/ святи́телю о́тче наш Инноке́нтие,/ Влады́ку всех моли́/ мир вселе́нней дарова́ти/ и душа́м на́шим ве́лию ми́лость.</p>
				<p>
					<style>И ны́не, Богоро́дичен.</style>
				</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии, седа́лен,</style>
					<style>глас 3</style>:
				</p>
				<p>Но́вый свети́льник Це́ркви Христо́вой яви́лся еси́, святи́телю Инноке́нтие,/ и моли́твенник те́плый,/ я́ко и по сме́рти неотсту́пно Ду́хом нас посеща́еши./ Те́мже и припа́даем к тебе́, святы́й апо́столе наш,/ моли́ о нас, любо́вию па́мять твою́ почита́ющих,/ да изба́вимся от всех зол моли́твами твои́ми.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Богора́дованная Влады́чице,/ святи́телем удобре́ние, пра́ведным утвержде́ние и преподо́бным всем похвало́,/ спаси́ ны от бед, и скорбе́й, и лю́тых прегреше́ний/ предста́тельством и моли́твами Твои́ми.</p>
				<p>
					<style>По 2-м стихосло́вии, седа́лен, глас 8:</style>
				</p>
				<p>Прему́дрости сокро́вище быв, святи́телю Инноке́нтие,/ сердца́ неве́рных люде́й уче́нием твои́м просвети́л еси́,/ благоче́стия се́мена насади́в,/ те́мже Тя вси, я́ко учи́теля прему́дра, ублажа́ем и мо́лим:/ моли́ся Христу́, Ему́же от ю́ности порабо́тал еси́,/ изба́вити нас от наве́т вра́жиих и спасти́ся душа́м на́шим.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Моли́тву приими́ от нас, в кров Твой, Пречи́стая Де́во, прибега́ющих,/ не преста́й моля́щи Человеколю́бца спасти́ся рабо́м Твои́м.</p>
				<p>
					<style>По полиеле́и седа́лен, глас 4:</style>
				</p>
				<p>От ю́ности доброде́тели прилежа́в,/ сосу́д Ду́ха Свята́го, святи́телю Инноке́нтие, был еси́,/ от Него́же и прему́дрости навы́к,/ научи́л еси́ челове́ки Христу́ ве́ровати./ Его́же моли́ спасти́ всех, любо́вию тя почита́ющих.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Моли́твами, Спа́се, Пречи́стыя Твоея́ Ма́тере и свята́го равноапо́стольнаго Инноке́нтия/ ми́лости Твоя́ нам низпосли́ бога́тно/ и мир Твой пода́ждь лю́дем Твои́м.</p>
				<p>
					<style>Та́же степе́нна, 1-й антифо́н 4-го гла́са. Проки́мен, глас 4:</style> Уста́ моя́ возглаго́лют прему́дрость/ и поуче́ние се́рдца моего́ ра́зум. 
					<style>Стих: </style>Услы́шите сия́, вси язы́цы, внуши́те, вси, живу́щии по вселе́нней. 
					<style>Ева́нгелие от Иоа́нна, зача́ло 35, от полу́.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Ты еси́ па́стырь до́брый,/ взыска́вый заблу́ждшия/ и поги́бшия души́ обрати́вый,/ ко́злища во о́вцы претвори́вый/ и во Христо́ву приведы́й я огра́ду,/ те́мже дне́сь, лю́дие твои́, в па́мять твою́ соше́дшеся,/ единогла́сно восхваля́ем тя, глаго́люще:/ ра́дуйся, святи́телю Бо́жий Инноке́нтие,/ пе́рвый Камча́тский, Кури́льский и Алеу́тский архиере́ю;/ ра́дуйся, пропове́дниче ве́ры и о́бразе до́брых дел;/ ра́дуйся, стране́ на́шей утвержде́ние;/ ра́дуйся, учи́телю, научи́вый язы́ческая племена́ покланя́тися в Тро́ице Еди́ному Бо́гу —/ Отцу́, и Сы́ну, и Свято́му Ду́ху,/ Ему́же ны́не предстоя́ со святи́тели и апо́столы,/ моли́ся о спасе́нии пра́зднующих святу́ю и всечестну́ю па́мять твою́.</p>
				<p>
					<style>Кано́н святи́телю, его́же краегране́сие:</style> От Го́спода стопы́ челове́ку исправля́ются. 
					<style>Глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Ди́вному Бо́гу вели́чия принесе́м,/ и великоле́пно с на́ми/ да воспое́т земля́ и не́бо/ я́сно сла́ву Его́.</emphasis>
				</p>
				<p>Отве́рзем уста́ похва́льная,/ уясни́м язы́к в па́мяти, вси ве́рнии, но́ваго Росси́йскаго свети́льника,/ апо́стола Сиби́ри и Аме́рики, святи́теля Инноке́нтия,/ и с ним ди́вному Бо́гу вели́чия принесе́м, и воспое́м сла́ву Его́.</p>
				<p>Госпо́дню гла́су, призва́вшему просвети́ти лю́ди, во тьме́ седя́щия, послушли́в был еси́,/ страну́ свою́ оста́вив, да́льнему и тру́дному пути́ вда́лся еси́/ и, дости́г к Алеу́тским острово́м,/ там о апо́стольски потруди́лся еси́,/ вели́чия ди́вному Бо́гу принося́ и воспева́я сла́ву Его́.</p>
				<p>Оте́ц и учи́тель был еси́ алеу́том, све́том Ева́нгелия тех просвети́в,/ научи́л еси́ их плинфоде́ланию
					<a type="note" xlink:href="#note50">50</a>, каменозда́тельству и ины́м худо́жеством/ и с по́мощию их храм в че́сть Вознесе́ния Госпо́дня воздви́гл еси́,/ освяти́л еси́ его́,/ да вси прино́сят в нем вели́чия Бо́гу, ди́вному во святы́х, и пою́т сла́ву Его́.
				</p>
				<p>
					<style>Богоро́дичен:</style> Спаси́тельное еси́ приста́нище и покро́в призыва́ющих Тя, Богороди́тельнице Пречи́стая,/ те́мже от души́ призыва́ем Тя те́пле:/ Влады́чице, спаси́ ны/ и научи́ нас ди́вному Бо́гу вели́чия приноси́ти и воспева́ти сла́ву Его́.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Уподо́би мя, Христе́, у́мно горе́ Сио́нстей,/ возвы́сивый и утверди́вый в наде́жди о Тебе́/ и иска́павый ро́су благода́ти,/ Человеколю́бче</emphasis>.
				</p>
				<p>Подража́тель любве́ Отца́ Небе́снаго,/ я́ко сын любве́, в любви́ пребыва́яй,/ любо́вию Христо́вою возлюби́л еси́ ча́да твоя́, святи́телю Инноке́нтие,/ просвеще́ния их ра́ди в ма́лем кораблеце́,/ волна́ми морски́ми обурева́емь, преплыва́л еси́ от о́строва на о́стров, пропове́дуя Христа́:/ мно́гия жи́тели прибре́жия Бе́рингова мо́ря крести́л еси́ и моли́лся еси́ о них,/ я́ко да иска́пает на них ро́су благода́ти Своея́ Человеколю́бец.</p>
				<p>О́стров Ситх апо́стольскими твои́ми труды́, святи́телю Инноке́нтие, хва́лится,/ та́мо бо пле́мя колоше́й просвети́л еси́/ и храм во и́мя Арха́нгела Михаи́ла воздви́гл еси́,/ в не́мже и до ны́не возно́сится моле́ние Го́споду Бо́гу,/ источи́вшему на них ро́су благода́ти Своея́.</p>
				<p>Доброде́тельми, я́ко луча́ми со́лнечными, просвети́л еси́ неве́рных в да́льних страна́х,/ пятьна́десять бо лет апо́стольски труди́лся еси́ на Алеу́тских острове́х,/ иде́же не то́чию па́стырь и учи́тель,/ но и строи́тель, и врач, и всем вся в ну́ждах был еси́,/ да вся приобря́щеши и приведе́ши Христу́. Те́мже от святи́теля Филаре́та Моско́вскаго проро́чески,/ я́ко равноапо́стол, пре́жде твоего́ прославле́ния на земли́, почте́н был еси́/ и от Бо́га венча́н сла́вою на Небеси́,/ Его́же моли́, да низпо́слет и нам ро́су благода́ти Своея́ Человеколю́бец.</p>
				<p>
					<style>Богоро́дичен:</style> Арха́нгельскую пе́снь, е́же ра́дуйся, Тебе́ зове́м, Богоневе́сто, Госпо́дь с Тобо́ю,/ ра́дуйся, Ра́досте А́нгелов и всех челове́ков, сла́вящих Тя, весе́лие,/ спаси́ ду́ши пою́щих Тя, Богоро́дице Чи́стая.
				</p>
				<p>
					<style>Седа́лен,</style>
					<style>глас 2</style>:
				</p>
				<p>Орга́не доброгла́сный,/ возгреме́вый Христо́во Ева́нгелие лю́дем Сиби́ри и Аме́рики/ и тем возвести́вый сло́ва Бо́жия смотре́ние,/ ум Го́рний,/ до́ле жи́тельствуяй и в Небесе́х Богомы́слием пребыва́яй,/ ты, управля́я твою́ па́ству, умно́жил еси́ церко́вная ча́да/ усынови́в я Небе́сному Отцу́,/ и ны́не, святи́телю Инноке́нтие, моли́ся о нас,/ всеблаже́нную па́мять твою́ ра́достно пра́зднующих.</p>
				<p>
					<style>Сла́ва, и ны́не, Богоро́дичен:</style>
				</p>
				<p>С ве́рою и любо́вию притека́ющих к Тебе́/ и со стра́хом пою́щих Тя/ моли́твенный глас услы́ши, Влады́чице.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Всел еси́ на ко́ни, апо́столы Твоя́, Го́споди,/ и прия́л еси́ рука́ма Твои́ма узды́ их,/ и спасе́ние бы́сть ежде́ние Твое́/ ве́рно пою́щим;/ сла́ва си́ле Твое́й, Го́споди.</emphasis>
				</p>
				<p>Смотре́нием Бо́жиим Це́рковь Ру́сская в земли́ Америка́нстей ка́федру святи́тельскую учрежда́ет/ и тя во епи́скопа Камча́тскаго, Кури́льскаго и Алеу́тскаго поставля́ет./ Ты же, святи́телю Инноке́нтие, во́ли Госпо́дней повину́яся, корми́ло правле́ния прие́млеши,/ ди́вному Па́влу, апо́столу язы́ков, подража́я, земли́ обши́рныя обтека́еши,/ просвеще́нную твою́ па́ству науча́я пе́ти:/ сла́ва си́ле Твое́й, Го́споди.</p>
				<p>Труды́ твои́ми апо́стольскими просвети́л е́сть Госпо́дь лю́ди, во тьме́ и се́ни сме́ртней седя́щия,/ те́мже, я́ко до́брый па́стырь, святи́телю Инноке́нтие,/ указа́л еси́ им пу́ть в Ца́рство Небе́сное, всех науча́я пе́ти:/ сла́ва си́ле Твое́й, Го́споди.</p>
				<p>О тебе́, просвети́теле свое́м, алеу́ты и колоши́ возра́довашася/ и, до дне́сь внима́я уче́нию твоему́, прино́сят в же́ртву Бо́гу труды́ рук свои́х,/ благода́рно любо́вию почита́я тя,/ научи́вшаго их воспева́ти еди́ными усты́:/ сла́ва си́ле Твое́й, Го́споди.</p>
				<p>
					<style>Богоро́дичен:</style> Пыла́ющий страсте́й пла́мень в нас угаси́,/ исто́чник слез да́руй, Влады́чице,/ я́ко да и́ми оты́мем скве́рну смире́нных душ на́ших и обря́щем ми́лость, во е́же пе́ти:/ сла́ва си́ле Твое́й, Го́споди.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Повеле́ния Твоя́ просвеще́нием, Христе́ Бо́же,/ я́ко Благ, показа́л еси́,/ зане́, Светода́вче,/ от но́щи у́тренююще, сла́ву возсыла́ем.</emphasis>
				</p>
				<p>Чистото́ю жития́ твоего́ и неуста́нными труды́ твои́ми/ в нощи́ неве́дения седя́щия язы́ки Камча́тския — коря́ки, чу́кчи и тунгу́сы ко све́ту Христо́ву обрати́л еси́, святи́телю Инноке́нтие,/ и научи́л еси́ их у́треневати и сла́ву Бо́гу возсыла́ти.</p>
				<p>Еле́ем любве́ твоея пома́зал еси́ лю́ди, на морски́х острове́х су́щия,/ апо́стольски утвержда́я Це́рковь Христо́ву, в ве́ре покланя́тися Триеди́ному Бо́гу./ Сего́ ра́ди со апо́столы ра́дуешися,/ прие́мля по́честь благове́стника Христо́ва.</p>
				<p>Ле́ности и вся́каго мирска́го пристра́стия в жи́зни сей уклони́лся еси́,/ пло́ть свою́ труда́ми и по́двигами истни́л
					<a type="note" xlink:href="#note51">51</a> еси́,/ посеща́я па́ству свою́ в Яку́тске и Приаму́рстей стране́,/ иде́же хра́мы Бо́жия созда́в,/ град Благове́щенск святи́тельскою ка́федрою украси́л еси́/ и, но́выя о́вцы ста́да Христо́ва поуча́я,/ сло́во Бо́жие на их язы́ки преве́л еси́:/ да всяк язы́к, от но́щи у́тренюя, сла́ву возсыла́ет Бо́гу.
				</p>
				<p>
					<style>Богоро́дичен:</style> О Богороди́тельнице, ра́дости Пода́тельнице,/ ве́рою сла́вящия Тя и от души́ пою́щия Тя/ ра́дости неизрече́нныя испо́лни и Све́та невече́рняго сподо́би,/ Де́во Богоблагода́тная, Влады́чице.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Отве́ргл мя еси́/ во глубины́ се́рдца морска́го,/ и ви́дех чудеса́ Твоя́, Го́споди.</emphasis>
				</p>
				<p>В корабли́ с тобо́ю плову́щии, в пучи́не бу́рею потопля́еми,/ мо́ре, повину́вшееся тебе́, ви́деша и у́жасом одержи́ми бы́ша,/ те́мже, от безду́шнаго научи́вшеся, свя́тости твое́й поклони́шася, святи́телю Инноке́нтие,/ прославля́юще чудеса́ Госпо́дня.</p>
				<p>Егда́ во́лею Бо́жиею к бе́регу Япо́нии приста́л еси́, святи́телю Инноке́нтие,/ та́мо сподви́жнику твоему́, равноапо́стольному Никола́ю, благослове́ние на труды́ апо́стольския препода́л еси́,/ утверди́в в нем ре́вность Бо́жию просвеща́ти лю́ди япо́нския,/ сего́ ра́ди и просла́влена еста́, я́ко благове́стника Христо́ва.</p>
				<p>Ко́рмчий иску́сный корабля́ церко́внаго,/ чу́дно по вода́м морски́м преплы́л еси́/ и в земле́ непло́дней ра́лом слове́с твои́х олядене́вшая люде́й се́рдца возде́лал еси́,/ Боже́ственное се́мя в них все́яв,/ плод кра́сный Христу́, святи́телю Инноке́нтие, возрасти́л еси́, взыва́я ко Го́споду:/ на о́стровех морски́х ви́дех чудеса́ Твоя́, Го́споди.</p>
				<p>
					<style>Богоро́дичен:</style> Упова́ние и наде́жда на́ша Ты еси́, Пресвята́я Богоро́дице,/ спаси́ страну́ на́шу правосла́вную и лю́ди Твоя́,/ моля́щияся и и́мя Твое́ призыва́ющия.
				</p>
				<p>
					<style>Конда́к, глас 4:</style>
				</p>
				<p>И́стинный и нело́жный учи́тель был еси́:/ запове́данная бо Го́сподем сам сотвори́в,/ и́мже учи́л еси́ и наказа́л еси́ ко благоче́стию приходя́щая ча́да,/ неве́рныя вразумля́л еси́ позна́ти ве́ру и́стинную,/ просвеща́я их святы́м Креще́нием./ Сего́ ра́ди со апо́столы ра́дуешися,/ прие́мля по́честь благове́стника Христо́ва.</p>
				<p>
					<style>И́кос:</style>
				</p>
				<p>Пе́рвый се́ятель был еси́ духо́вных доброде́телей,/ архиере́й и учи́тель тобо́ю просвеще́нным в стра́нах Сиби́ри и Аме́рики./ Мно́гия язы́ки от неве́рия в ве́ру Христо́ву приве́л еси́,/ чи́стым житие́м Бо́гу угожда́ти тех наставля́я./ Сего́ ра́ди прославля́ем тя, святи́телю Инноке́нтие,/ я́ко благове́стника Христо́ва.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В нача́ле зе́млю основа́вый/ и Небеса́ сло́вом утверди́вый,/ благослове́н еси́ во ве́ки, Го́споди, Бо́же оте́ц на́ших</emphasis>.
				</p>
				<p>И́го Христо́во на ра́мо взем, после́довал еси́ стопа́м Его́,/ апо́стольски в да́льней стране́ потруди́лся еси́,/ тобо́ю просвеще́нным ча́дом сло́во Бо́жие на яку́тском язы́ке возвести́л еси́,/ да прославля́ют они́ Основа́вшаго зе́млю на вода́х, поя́ Го́сподеви:/ благослове́н еси́ во ве́ки, Бо́же оте́ц на́ших.</p>
				<p>Слове́сную па́ству Христо́ву благово́нным зла́ком богоуго́дно воспита́вый/ и на пра́вый христоподража́тельнаго жития́ пу́ть боголе́пно наста́вивый,/ вручи́л еси́ прее́мником твои́м/ и, Го́споду изво́лившу, стопы́ твоя́ в первопресто́льный град Москву́ напра́вил еси́, поя́ Го́сподеви:/ благослове́н еси́ во ве́ки, Бо́же оте́ц на́ших.</p>
				<p>Па́стырски жезл прие́м, святи́телю Инноке́нтиев Про́мыслом Бо́жиим води́м был еси́,/ на престо́л моско́вский прише́д,/ пра́здник святи́телей Петра́, Алекси́я, Ио́ны и Фили́ппа учреди́л еси́,/ и, по апо́столу, всем вся быв,/ да всех ко Христу́ приведе́ши и ку́пно с ни́ми вопие́ши:/ благослове́н еси́ во ве́ки, Го́споди, Бо́же оте́ц на́ших.</p>
				<p>
					<style>Богоро́дичен:</style> Ра́дуйся, престо́ле Госпо́день огнезра́чный;/ ра́дуйся, заре́ невеще́ственнаго блиста́ния;/ ра́дуйся, о́блаче возсия́вшаго Со́лнца Пра́веднаго — Христа́, Спа́са на́шего, Ему́же пое́м:/ благослове́н еси́, Го́споди, Бо́же оте́ц на́ших.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Покрыва́яй вода́ми превы́спренняя Своя́,/ полага́яй мо́рю преде́л песо́к/ и содержа́й вся,/ Тя пое́т со́лнце, Тя хва́лит луна́,/ Тебе́ прино́сит пе́снь вся тва́рь,/ я́ко Соде́телю всех во ве́ки.</emphasis>
				</p>
				<p>Архиере́й сый, святи́телю Инноке́нтие,/ архипа́стырем на́шим в моли́твах спосо́бствуй,/ да пра́во пра́вят сло́во и́стины,/ Це́рковь Правосла́вную огради́, страну́ на́шу сохрани́,/ су́етными и стра́стными помышле́нии мяту́щийся ум наш исцели́,/ разсла́бленная сердца́ на́ша укрепи́, ве́ру в нас умно́жи,/ да сла́вим Соде́теля всех во ве́ки.</p>
				<p>Все́льшаяся в тя благода́ть Свята́го Ду́ха святи́теля тя изря́дна нам показа́,/ светоно́сными равноапо́стольных исправле́ний заря́ми/ Це́рковь Росси́йскую све́тло озари́, священнонача́льниче Инноке́нтие,/ те́мже де́ло Бо́жие на земли́ соверши́в, предугото́вав же себе́ Го́сподеви,/ по прия́тии Святы́х Та́ин Христо́вых о Бо́зе почи́л еси́,/ да со святы́ми пое́ши на Небеси́:/ благослове́н еси́, Го́споди, Бо́же оте́ц на́ших, во ве́ки.</p>
				<p>Любы́ николи́же отпа́дает, глаго́лет Боже́ственный Дух уста́ми первоверхо́внаго апо́стола Па́вла,/ в чудесе́х же любве́ твоея́ и́стина сия́ извести́ся, святи́телю Инноке́нтие,/ я́ко и по сме́рти ча́дом твои́м явля́ешися/ и пе́ти Го́сподеви поуча́еши во вся ве́ки.</p>
				<p>
					<style>Богоро́дичен:</style> Я́же по благода́ти дарова́нная от Бо́га Помо́щнице нам всем, христиа́ном,/ Того́ моли́, Всеблага́я и Непоро́чная,/ я́ко да пре́зрит на́ша безчи́сленная согреше́ния/ и изба́вит пла́меннаго томле́ния, и тьмы́ кроме́шныя, и му́ки вся́кия.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Благослове́н Госпо́дь, Бог Изра́илев,/ воздви́гнувый рог спасе́ния нам/ в до́му Дави́дове, о́трока Своего́,/ в них же посети́ нас Восто́к с высоты́/ и напра́вил ны е́сть на пу́ть ми́ра.</emphasis>
				</p>
				<p>Ю́же стяжа́л еси́ честно́ю Твое́ю Кро́вию,/ Це́ркве Твоея, Христе́, ча́да утверди́ и напра́ви на пу́ть ми́ра,/ та́ко воздыха́л еси́ к Сы́ну Бо́жию, святи́телю о́тче наш Инноке́нтие,/ Ца́рствия Небе́снаго еще́ на земли́ сын быв.</p>
				<p>Тече́ние восприя́т и пу́ть соверши́,/ зе́млю непло́дну моли́твами твои́ми добропло́дну показа́,/ о принося́щих тебе́ пе́ние сие́, святи́телю Инноке́нтие, Христа́ Бо́га на́шего моли́,/ да принесе́м покая́ния плоды́,/ я́ко да посети́т и нас Восто́к с высоты́/ и напра́вит стопы́ на́ша на пу́ть ми́ра.</p>
				<p>Смотре́нием Бо́жиим и святи́тельским благослове́нием/ руко́ю мое́ю приноси́мое твои́м трудо́м похвале́ние, святи́телю Инноке́нтие, не отри́ни,/ но приими́ и моли́ Христа́ Бо́га,/ да изба́вит мя шу́ияго стоя́ния и напра́вит мя на пу́ть ми́ра.</p>
				<p>
					<style>Богоро́дичен:</style> Я́ко похвалу́ А́нгелов и челове́ков/ восхваля́ем Тя вси, Де́во Мари́е, и ве́рно мо́лимся, Всепе́тая:/ моле́ние на́ше приими́ и проше́ния испо́лни.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Пло́тию усну́в:
				</p>
				<p>Пло́тию, а́ще и почи́л еси́, святи́телю Инноке́нтие,/ но ду́хом жив сый,/ в Ца́рствии невече́рнем со Христо́м ца́рствуеши/ и мо́лишися Ему́ о призыва́ющих тя ве́рою и любо́вию.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Влады́чице, Де́во Чи́стая, изба́ви нас лю́тых всех,/ умоля́ющи на Кресте́ Пригвозди́вшаго грехи́ на́ша,/ и сподо́би нас одесну́ю Его́ ста́ти, егда́ прии́дет во сла́ве Свое́й.</p>
				<p>
					<style>На хвали́тех стихи́ры на 4, глас 8.</style>
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>Благода́ть духо́вная в тя всели́ся от ю́ности,/ и научи́ тя правове́рным смы́слом сия́ти,/ и блиста́ти доброде́телей светлостьми́,/ и озаря́ти ве́рных исполне́ние,/ де́монскую же тьму́ отгоня́ти,/ те́мже я́ко прича́стника тя невече́рнему Све́ту/ ублажа́ем благоче́стно вси,/ досточу́дне о́тче наш, святи́телю Инноке́нтие.</p>
				<p>Благода́тию духо́вною име́я ду́шу обогаще́нну,/ стяжа́л еси́ чист по́мысл и се́рдце бо́дро,/ ве́ру небла́зненну и любо́вь вои́стинну нелицеме́рну,/ от земли́ же преста́вился еси́ к Небе́сным,/ иде́же с ли́ки пра́ведных водворя́ешися,/ те́мже и чтим тя свяще́нными пе́сньми/ и благоче́стно вси сла́вим успе́ние твое́,/ святи́телю Инноке́нтие.</p>
				<p>Благода́тию духо́вною алеу́тская ча́да просвети́в,/ стра́сти и́дольския от душ их отгна́л еси́/ и, Святе́й Тро́ице поклоня́тся научи́в,/ селе́ние Той преочи́щенно соде́лался еси́,/ по сих же, в страну́ свою́ возврати́выйся,/ в первопресто́льнем гра́де до́бре святи́тельствовал еси́,/ ко Го́споду же отше́д,/ во оби́тели Святы́я Тро́ицы с преподо́бным Се́ргием,/ в хра́ме Ду́ха Свята́го ку́пно с наста́вником твои́м/ богому́дрым архипа́стырем Филаре́том почива́еши,/ святи́телю Инноке́нтие, о́тче наш.</p>
				<p>Ни сла́вы, ниже́ бога́тства возжеле́в,/ духо́вное худо́жество взыска́л еси́, святи́телю,/ жела́нием е́же мно́гих просвети́ти/ и ко Христу́ привести́,/ е́же и получи́л еси́./ Те́мже моли́ся ко Го́споду спасти́ вся,/ честну́ю па́мять твою́ почита́ющия.</p>
				<p>
					<style>Сла́ва, глас то́йже:</style>
				</p>
				<p>Прииди́те, ве́рнии,/ просла́вим новоявле́ннаго святи́теля Инноке́нтия,/ я́ко, на Небеси́ водворя́яся,/ с ли́ки А́нгельскими, со святи́тели и апо́столы ликовству́ет,/ к нему́же возопии́м:/ при́сный наш засту́пниче,/ те́плый о нас к Бо́гу моли́твенниче,/ сохрани́ оте́чество на́ше от враг ви́димых и неви́димых,/ умири́ мир ве́сь от мяте́жа страсте́й челове́ческих,/ отыми́ от нас вся́кую зло́бу, вражду́ и злосло́вие,/ вкорени́ в сердца́х на́ших мир, любо́вь и единоду́шие,/ во е́же благоугоди́ти нам Го́споду и Влады́це живота́ на́шего,/ да спасе́т ду́ши на́ша.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли.</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на, пе́сни 3-я и 6-я. Проки́мен, глас 1:</style> Уста́ моя́ возглаго́лют прему́дрость/ и поуче́ние се́рдца моего́ ра́зум. 
					<style>Стих: </style>Услы́шите сия́, вси язы́цы,/ внуши́те, вси, живу́щии по вселе́нней. 
					<style>Апо́стол ко Евре́ем, зача́ло 318. Ева́нгелие от Матфе́я, зача́ло 11. Прича́стен: </style>В па́мять ве́чную бу́дет пра́ведник, от слу́ха зла не убои́тся.
				</p>
				<p>
					<style>Моли́тва</style>
				</p>
				<p>О па́стырю до́брый и учи́телю прему́дрый, о́бразе благонра́вия всем, благоче́стно жи́ти хотя́щим, святи́телю о́тче наш Инноке́нтие! К тебе́, я́ко ча́да ко отцу́, прибега́ем и мо́лимся, помина́я твою́ любо́вь к лю́дем: бу́ди щит несокруши́м Святе́й Це́ркви Правосла́вной и оте́честву на́шему, архиере́и благоле́пием святи́тельства и прему́дростию украси́, па́стырем в служе́нии ре́вность да́руй, мона́шествующия к по́двигом до́браго тече́ния в послуша́нии утверди́, правосла́вным христиа́ном ве́ру святу́ю непоро́чну соблюсти́ умоли́, мир ве́сь предста́тельством твои́м умири́. Те́плый наш моли́твенниче, всеросси́йский свети́льниче, просвети́телю Сиби́ри и Аме́рики, осени́ Го́рним благослове́нием нас, в ско́рбех су́щих, и пода́ждь утеше́ние и избавле́ние от боле́зней душе́вных и теле́сных; испроси́ нам свы́ше дух кро́тости, целому́дрия, смиренному́дрия, терпе́ния и любве́, да про́чее вре́мя жития́ на́шего в ве́ре и покая́нии поживе́м и в жи́зни ве́чней благода́рне восхва́лим просла́вльшаго тя Го́спода — Отца́, и Сы́на, и Свята́го Ду́ха, Тро́ицу Единосу́щную и Неразде́льную, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Святитель Иннокентий (Вениаминов), митрополит Московский и Коломенский</p>
				</title>
				<p>Святитель Иннокентий (Вениаминов), митрополит Московский и Коломенский родился 26 августа 1797 года в селе Ангинском Иркутской епархии в семье бедного причетника. Во святом Крещении он был назван Иоанном. По окончании Иркутской Духовной Семинарии в 1817 году юноша получил посвящение в сан диакона, а в 1821 году — во священника. Три года он проходил священнослужение в Благовещенском храме в Иркутске, проявив себя ревностным и усердным пастырем. В 1824 году будущий святитель, вместе с другими священнослужителями Иркутской епархии, получил от епархиального начальства письменное приглашение на миссионерское служение на Алеутские острова. Вначале он отказался, но затем, вняв призыву Божию потрудиться на ниве духовного просвещения, дал свое согласие. Вместе с женой, тещей и детьми священник Иоанн Вениаминов отправился в семимесячное, весьма опасное путешествие из Иркутска на северо-восток. Шестнадцать лет провел священник Иоанн Вениаминов на Алеутских островах и на острове Ситхе. Он сумел овладеть алеутским языком и различными наречиями местных племен. Переплывая с острова на остров, часто подвергаясь смертельной опасности, претерпевая всякую нужду и лишения, неутомимый миссионер продолжал благовествовать веру Христову. Он крестил тысячи людей, перевел на алеутский язык Евангелие, катехизис и некоторые богослужебные книги. В редкие часы отдыха будущий святитель занимался метеорологическими наблюдениями, вел этнографические записи, описывал быт и нравы местных жителей. Эти труды были изданы в 1840 году в трех томах и назывались «Записки об островах Уналашкинского отдела». В 1833 году святитель Иннокентий написал на алеутском языке одно из лучших творений православного миссионерства — «Указание пути в Царствие Небесное» (см.: Журнал Московской Патриархии, 1975, №3, с. 66—79; №4, с. 69—78; Настольная книга для священнослужителя. Т. 2. М., 1978, с. 679—690).</p>
				<p>В 1840 году священник Иоанн Вениаминов прибыл в Петербург, чтобы напечатать осуществленные им научные труды и переводы Священных Книг на алеутский язык. К этому времени он овдовел. По решению Святейшего Синода он был пострижен в монашество и принял рукоположение во епископа Камчатского и Алеутского. Еще 28 лет святитель Иннокентий трудился на огромных просторах Камчатки и Восточной Сибири, Амурского и Уссурийского краев, просвещая светом веры Христовой коряков и чукчей, тунгусов и якутов, ламут и юкагир, а также другие народности, не приобщенные к христианской культуре и цивилизации. Под непосредственным руководством и при ближайшем участии святителя Иннокентия были осуществлены переводы Евангелия и некоторых других Священных книг на якутский и тунгусский языки, составлены соответствующие словари и грамматика. В 1852 году Якутская область была отчислена к Камчатской епархии и г. Якутск стал резиденцией святителя Иннокентия. Учитывая кочевой образ жизни якутов, он благословил устраивать в населенных пунктах небольшие часовни, а приходских священников снабдил переносными антиминсами, чтобы они могли почаще посещать эти часовни, а в случае необходимости совершать богослужения под открытым небом.</p>
				<p>В 1854 году во время нападения англичан (в связи с Крымской войной) на наши дальневосточные владения, святитель Иннокентий отправился на Амур через Аян, захваченный англичанами, и вел с ними переговоры.</p>
				<p>Известный русский писатель И. А. Гончаров, по завершении кругосветного путешествия на фрегате «Паллада», в сентябре — ноябре 1854 года находился в Якутске, где лично познакомился со святителем Иннокентием и был свидетелем его неустанных переводческих и архипастырских трудов. Он писал о святителе Иннокентии как о приветливом, общительном человеке, отличавшемся высоким трудолюбием, знавшем свой край, заботившемся о просвещении его жителей. И. А. Гончаров назвал святителя Иннокентия «величайшим патриотом». В 1857 году переводческий комитет, трудившийся под руководством святителя Иннокентия в Якутске, закончил свою деятельность. Под его редакцией вышли переводы на якутский язык всех книг Нового Завета (кроме Апокалипсиса); из Ветхого Завета были переведены книги Бытия и Псалтирь; из богослужебных книг — Служебник, Требник, Каноник, Часослов. К лету 1859 года в московской Синодальной типографии были изданы все эти переводы. 19 июля 1859 года святитель Иннокентий совершил первое богослужение на якутском языке.</p>
				<p>Миссионерские заботы архиепископа Иннокентия простирались и на более отдаленные народы, жившие по Амуру и даже за границей Китая, где оказывались люди, слышавшие христианскую проповедь и выражавшие желание креститься. Как человек, преданный своей Родине и близко принимавший к сердцу ее интересы и величие, архиепископ Иннокентий проявил большую заботу о благоприятном для России разрешении Амурского вопроса. Для этого он сам совершил путешествие по Амуру и составил подробную записку «Нечто об Амуре», в которой, на основании личных наблюдений и опросов, решает вопрос о необходимости Амура для России и о возможности как навигации по Амуру, так и заселения его берегов. В качестве миссионера архиепископ Иннокентий назначил в эти места своего сына, священника Гавриила Вениаминова.</p>
				<p>9 мая 1858 года святитель Иннокентий вместе с Н. Н. Муравьевым прибыл в Усть-Зейскую станицу, заложил там храм в честь Благовещения Пресвятой Богородицы. Святитель Иннокентий на этом месте основал г. Благовещенск. Он вдохновил Н. Н. Муравьева-Амурского на великие труды по укреплению и преобразованию дальневосточного края. По обоюдному согласию святителя Иннокентия и Н. Н. Муравьева Благовещенск должен был стать главным городом всего Приамурья. В Благовещенск была перенесена кафедра святителя Иннокентия, и оттуда он решил начать проповедь Евангелия китайцам. Между тем Н. Н. Муравьев отправился в пограничный китайский город Айгун, где в ходе дипломатических переговоров был заключен исторический Айгунский договор, подтверждавший права русских на все течение Амура и Уссурийский край. Айгунский договор создал благоприятные условия для дальнейшего просвещения Приамурья. При посредстве Н. Н. Муравьева и русского комиссара в Китае вице-адмирала графа Е. В. Путятина с Китаем было заключено соглашение, по которому всем христианским миссионерам предоставлялась там полная свобода Евангельской проповеди. Тогда же в Камчатской епархии были открыты два викариатства — в Новоархангельске и Якутске.</p>
				<p>Благодаря неослабным усилиям святителя Иннокентия в 1870 году была учреждена самостоятельная Якутская епархия. В это время святитель Иннокентий был уже митрополитом Московским и Коломенским (с 5 января 1868 года), непосредственным преемником митрополита Филарета (Дроздова; † 19 ноября 1867). Находясь на кафедре Московских святителей, он учредил Православное Миссионерское Общество, которое в течение девяти лет под его председательством достигло замечательных успехов. Много трудов положил святитель Иннокентий и на благоустройство вверенной ему Московской епархии, улучшение преподавания в духовно-учебных заведениях, облегчение нужд духовенства, благотворительность. «Он привлек к себе любовь не только духовенства, но и паствы своей добротой, доступностью, простотой обращения. Он явил в себе образ любвеобильного отцапастыря и своим примером разрушил искусственные преграды, установившиеся между епископами и паствой... Он являлся наружно тем, чем был внутренне: прямым, честным, искренним, любвеобильным и благожелательным пастырем. По нравственному характеру он был человек дела и труда, на подвиг, на лишения и на терпение всегда готовый, к себе неумолимо строгий, неустанно деятельный» (Архиепископ Харьковский Амвросий. Слово при погребении Высокопреосвященного Иннокентия, митрополита Московского и Коломенского).</p>
				<p>Дважды (в 1860 и 1861 гг.) святитель Иннокентий встречался с Апостолом Японии — святителем Николаем (Касаткиным; † 3 февраля 1912), которому передал свой духовный опыт.</p>
				<p>Замечательный проповедник, святитель Иннокентий говорил: «Только тот, кто избыточествует верою и любовью, может иметь уста и премудрость, ей же не возмогут противиться сердца слушающих».</p>
				<p>6 октября (23 сентября ст. ст.) 1977 года определением Священного Синода Русской Православной Церкви (в ответ на просьбу Священного Синода Православной Церкви в Америке от 8 мая 1974 года) митрополит Иннокентий, святитель Московский и апостол Америки и Сибири, был причислен к лику святых. Празднование его памяти установлено дважды в год: 31 марта — в день блаженной кончины († 1879) и 23 сентября — в день его прославления.</p>
				<p>
					<strong>Источники и литература:</strong>
				</p>
				<p>Творения Иннокентия, митрополита Московского. Собраны И. Барсуковым. Кн. 1–3. М., 1886–1888; Письма Иннокентия, митрополита Московского и Коломенского, Кн. 1–3. СПб., 1897. Барсуков И. Иннокентий, митрополит Московский и Коломенский, по его сочинениям, письмам и рассказам современников. М., 1883.</p>
				<p>В. Алексеев. Высокопреосвященный Иннокентий, митрополит Московский. — Журнал Московской Патриархии (дале — ЖМП), 1949, №7, с. 36–44, Архимандрит Евлогий (Смирнов). Жизнь и апостольские труды митрополита Иннокентия (Вениаминова) (1797–1879). — ЖМП, 1975, №3, с. 58–65. Причисление к лику святых апостола Северной Америки и Сибири митрополита Московского и Коломенского Иннокентия (Вениаминова). — ЖМП, 1977, №12, с. 3. Фиалкин В. Святитель Иннокентий, митрополит Московский, и его миссионерская деятельность. — ЖМП, 1979, №3, с 70–71; №4, с. 73–77; №5, с. 73–77; №6, с. 68–77; [Скурат К. Е.], Святитель Иннокентий, митрополит Московский, в последние годы своей жизни. — ЖМП, 1981, №9, с. 68–70; Окладников А. П., академик. От Анги до Уналашки: удивительная судьба Ивана Попова. — Вопросы истории, 1976, №6; 
					<emphasis>Его же.</emphasis> Иннокентий Вениаминов. — В кн.: Первопроходцы, М., 1983, с. 130—161; Демин Л. Семья первопроходцев. — Голос Родины, 1983, №33 (2385).
				</p>
			</section>
			<section>
				<title>
					<p>Преподобнаго и чудотворца Ипатия, епископа Гангрскаго</p>
				</title>
				<p>
					<style>Стихи́ры,</style>
					<style>глас 8</style>.
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>О́тче Богому́дре Ипа́тие,/ воздержа́нием до́бре воспита́вся,/ в пресла́вную доброде́телей вшел еси́ высоту́,/ простира́яся к виде́нию та́йнейшему я́ве,/ Христо́ву добро́ту созерца́я./ Его́же сия́ньми/ ум же и мы́сль озари́в,/ всем облиста́л еси́ чуде́с зари́.</p>
				<p>О́тче отце́в Ипа́тие,/ правосла́вия све́том облиста́в,/ озари́л еси́ мы́сли, преподо́бне,/ ве́рно притека́ющих к тебе́,/ и А́рия зе́ницы омрачи́в,/ отри́нул еси́ от Це́ркве Христо́вы./ Те́мже, свети́льника тя стяжа́вше в си́,/ свяще́нную па́мять твою́/ почита́ем и ублажа́ем.</p>
				<p>О́тче свяще́нне Ипа́тие,/ Царя́ Христа́, Его́же я́сно пропове́дал еси́,/ Отцу́ Единосу́щна,/ име́я в се́рдцы твое́м,/ чуде́сными заря́ми просия́л еси́,/ световодя́ всю подсо́лнечную./ Зми́я уби́л еси́/ и те́плых истече́ние твои́ми моли́твами вод источи́л еси́/ на исцеле́ние страсте́й.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Де́вства сосу́д/ и чи́стое Бо́жие и кра́сное жили́ще,/ молю́ Тя, Всечестна́я:/ ду́шу мою́ уте́ши,/ озло́бленную я́дом змии́ным/ и умерщвле́нную преступле́ньми,/ я́ко да сла́влю Тя,/ ве́рныя вся возвели́чившую,/ Богора́дованная.</p>
				<p>
					<style>Крестобогоро́дичен:</style>
				</p>
				<p>Что зри́мое виде́ние,/ е́же Мои́ма очи́ма ви́дится?/ О Влады́ко,/ содержа́й всю тва́рь,/ на Дре́во воздви́жен быв,/ и умира́еши, всем дая́й жи́знь, —/ Богоро́дица, пла́чущися, глаго́лаше,/ егда́ узре́ на Кресте́ возноси́ма,/ и́же из Нея́ неизрече́нно возсия́вшаго/ Бо́га и Челове́ка.</p>
				<p>
					<style>Тропа́рь, глас 4:</style>
				</p>
				<p>Изволе́нием Боже́ственнаго ра́зума/ впери́в ум свой в Небе́сныя оби́тели/ и ра́вно А́нгелом житие́ пожи́в на земли́,/ сего́ ра́ди муче́ния красоты́ вене́ц на свое́м версе́ утверди́в,/ священному́чениче Ипа́тие,/ моли́ Христа́ Бо́га/ спасти́ся душа́м на́шим.</p>
				<p>
					<style>Кано́н, его́же краегране́сие:</style> Сла́внаго Ипа́тия пе́сньми венча́ю. 
					<style>Творе́ние кир Ио́сифа. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Триста́ты кре́пкия,/ Рожде́йся от Де́вы,/ безстра́стия во глубине́/ души́ трича́стное потопи́, молю́ся,/ да Тебе́, я́ко в тимпа́не,/ во умерщвле́нии телесе́/ побе́дное воспою́ пе́ние.</emphasis>
				</p>
				<p>Боже́ственнаго страда́льца, му́драго святи́теля,/ чуде́с исто́чника, па́стыря до́браго, Це́ркве утвержде́ние/ пе́сньми велегла́сно я́ко свети́льника всеми́рнаго/ вси восхва́лим, ра́дующеся.</p>
				<p>Боже́ственная река́, наводни́вшая, преблаже́нне, чи́стую твою́ ду́шу,/ источи́ нам пречи́сты во́ды, всему́дре, мно́гих чуде́с,/ то́ки изсуша́ющия му́тных страсте́й, Ипа́тие.</p>
				<p>Умертви́в плотски́я сла́сти воздержа́нием,/ жи́знь и́стинную — Христа́, нас ра́ди уме́рша, Ипа́тие,/ име́л еси́, вну́трь в души́ твое́й живу́ща/ и вся твоя́ к Нему́ ше́ствия направля́юща.</p>
				<p>Се́рдце и ду́шу Тро́ицы соде́лал еси́ нескве́рнен храм,/ хра́мы же свяще́нныя Го́споду в хвалу́, преподо́бне священному́чениче, созда́л еси́,/ спаси́телен быв прави́тель ста́ду твоему́.</p>
				<p>
					<style>Богоро́дичен:</style> Спа́са и Бо́га от чи́стых Твои́х крове́й воплоти́ла еси́, Чи́стая,/ показа́вшаго нам му́драго святи́теля Своего́, Пречи́стая,/ спаси́тельна и те́пла засту́пника, чу́днаго вои́стинну Ипатия.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною Му́дростию, Христе́,/ не́сть бо свят, па́че Тебе́, Человеколю́бче.</emphasis>
				</p>
				<p>Всем се́рдцем ко исто́чнику до́брых отлучи́лся еси́/ и отту́ду све́тло богате́йшими сия́я, о́тче свяще́нне,/ Боже́ственными светлостьми́.</p>
				<p>Зако́ны Боже́ственными огражде́н,/ беззако́нных собо́рище си́лою, о́тче, Боже́ственною истреби́л еси́ ересе́й,/ спаса́я ста́до твое́, о́тче Ипа́тие.</p>
				<p>От вы́шния пресве́тлыя свещи́ Ду́ха просвеща́емь, му́дре,/ но́щию преходя́щим свещи́ тя яви́ша, от во́ды озаря́юще.</p>
				<p>Отце́в Боже́ственных лик соисполня́я блаже́нный,/ его́же собра́ Христо́с, Собо́ра Пе́рваго, блаже́нне,/ яви́лся еси́, сдавля́я пребезу́мнаго А́рия.</p>
				<p>
					<style>Богоро́дичен:</style> Изба́ви мя вся́каго прило́га сопроти́внаго змии́на, Ма́ти Де́во Чи́стая,/ и се́рдце мое́ просвети́,/ ве́рою Тя сла́вящаго, Всенепоро́чную.
				</p>
				<p>
					<style>Седа́лен,</style>
					<style>глас 1.</style>
				</p>
				<p>
					<style>Подо́бен:</style> Ка́мени запеча́тану:
				</p>
				<p>Возсия́л еси́ в ми́ре, святи́телю Ипа́тие,/ чудесы́ просвеща́я ве́рно приходя́щия к тебе́;/ пострада́в же кро́вию, му́дре,/ мно́жае присво́ился еси́ Христу́/ и лику́еши со А́нгелы на Небесе́х, о нас моля́ся./ Сла́ва укре́пльшему тя Бо́гу,/ сла́ва Венча́вшему тя,/ сла́ва Де́ющему тобо́ю всем исцеле́ния.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Ру́це Твои́ Боже́ственныя,/ и́миже Созда́теля понесла́ еси́, Де́во Пресвята́я,/ вопло́щшагося благосты́нею, просте́рши,/ умоли́ Его́ изба́вите ны от искуше́ний, и страсте́й, и бед,/ хва́лящия Тя любо́вию и вопию́щия:/ сла́ва Все́льшемуся в Тя,/ сла́ва Проше́дшему из Тебе́,/ сла́ва Изба́вльшему нас рождество́м Твои́м.</p>
				<p>
					<style>Крестобогоро́дичен:</style>
				</p>
				<p>На Кресте́ Тебе́ распе́ншуся от беззако́нных/ и от во́ин, Спа́се, копие́м ре́бром Твои́м прободе́нным,/ Пречи́стая рыда́ше го́рько/ и, мно́гому Твоему́ и стра́шному терпе́нию ужаса́ющися, вопия́ше:/ сла́ва к челове́ком Твое́й любви́,/ сла́ва Твое́й бла́гости,/ сла́ва сме́ртию Твое́ю челове́ки обезсме́ртившему.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спа́се зову́щия:/ сла́ва, Христе́, си́ле Твое́й.</emphasis>
				</p>
				<p>Неле́стно сло́во и уче́ние и́скренно соблюда́я,/ пропове́дал еси́ Сло́во, Отцу́ Соприсносу́щно,/ Ариому́дренную пре́лесть победи́в, священному́чениче, чудотво́рче досточу́дне.</p>
				<p>Горча́йшия от гор теку́щия во́ды/ зна́мением то́кмо цельбоно́сны показа́л еси́,/ во́ду жи́ву стяжа́в в се́рдцы твое́м,/ в ве́чную, о́тче, жи́знь теку́щую.</p>
				<p>Свяще́нствовав преподо́бно и зако́нне пострада́в,/ свяще́нство показа́л еси́ све́тльшее кровьми́,/ излия́нными за любо́вь истощи́вшаго Кро́вь честну́ю за челове́ческое избавле́ние.</p>
				<p>Не укосне́вши благода́ть на тебе́, чудеса́ содева́ющи,/ де́моном го́рьким предаде́ го́рько и безбо́жно умертви́вшия тя,/ всеблаже́нне му́чениче Христо́в свяще́ннейший.</p>
				<p>
					<style>Богоро́дичен:</style> Дарова́ний Твои́х струи́, и исто́чницы исцеле́ний,/ и Боже́ственнаго бога́тства раздая́ния подава́ются от живонача́льныя дла́ни, Богоневе́сто,/ ро́ждшагося от Твоея́ утро́бы Вседержи́теля.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ужасо́шася вся́ческая/ о Боже́ственней сла́ве Твое́й,/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая</emphasis>.
				</p>
				<p>Ума́ превосхо́дит твоея́ благода́ти постиже́ние,/ язы́к изрещи́ не мо́жет твои́х чуде́с безме́рныя пучи́ны,/ му́чениче, святи́телю и па́стырю, га́нгряном удобре́ние и свети́льниче всея́ тва́ри.</p>
				<p>Уби́л еси́ зми́я, огню́ препосла́в,/ показа́л еси́ в тебе́ Боже́ственную благода́ть, богате́йше все́льшуюся/ и тя пред царе́м и все́ми просла́вльшую людьми́, свяще́ннейше.</p>
				<p>Печа́ть и храни́теля сокро́вищу вообрази́, о́тче, ца́рь твою́ ико́ну,/ се́ю почита́я тя и я́ве провозвеща́я,/ я́ко приноси́мая че́сть на первообра́зное прехо́дит, Ипа́тие.</p>
				<p>Вельми́ подвиза́ся, вельми́ и просла́вися,/ чудеса́ соверша́я священнообра́зно,/ неду́ги отгоня́, прогоня́я де́моны, упражня́я сих наве́ты,/ побежда́я ересе́й губи́тельное зломы́слие.</p>
				<p>
					<style>Богоро́дичен:</style> Му́дрость родила́ еси́ Бо́жию Ипоста́сную, Пречи́стая Де́во Богоро́дице,/ святы́я всему́дры показа́вшую,/ те́мже зло́бы мудреца́ паде́ шата́ние и лю́тая злоухищре́ния.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis> Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Возше́л еси́ на высоту́ доброде́телей, Ипа́тие,/ и прибли́жился еси́, блаже́нне, к чисте́йшему исто́чнику Боже́ственных дарова́ний,/ и чуде́с пучи́ну источи́л еси́.</p>
				<p>Вене́ц тебе́ ка́меней мета́ния бы́ша/ и к Небе́сней высоте́ и степе́ни, о́тче, и ле́ствица,/ е́юже возше́д, и Бо́гу присво́ился еси́ ясне́йше.</p>
				<p>Исцеле́ния твоя́ ра́ка источа́ет при́сно,/ благослове́ние же, о́тче, честны́я твоея́ пе́рсти прие́млемо,/ изве́стно, я́ко прах, истлева́ет зло́бу.</p>
				<p>Зако́нне пострада́в и я́ко му́ченик почествова́лся еси́,/ во глубоча́йшей же ста́рости к твои́м преше́л еси́, ра́дуяся, отце́м/ и вене́ц твои́х трудо́в прия́л еси́ от Христа́ досто́йно.</p>
				<p>
					<style>Богоро́дичен:</style> О, чудесе́, всех чуде́с нове́йшаго!/ Я́ко Де́ва во утро́бе вся́ческая Содержа́щаго,/ неискусому́жно заче́нши, не те́сно вмести́.
				</p>
				<p>
					<style>Конда́к, глас 2:</style>
				</p>
				<p>Ри́мскому оте́честву свети́льник,/ Богоза́рными луча́ми концы́ светя́,/ ны́не просвети́ твое́ пра́зднество пою́щия, Ипа́тие,/ прося́ свы́ше ми́ра и грехо́в оставле́ния,/ моли́твами защити́ ны, Ипа́тие многострада́льне.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Спасы́й во огни́ авраа́мския Твоя́ о́троки/ и халде́и уби́в,/ я́же пра́вда пра́ведно уловля́ше,/ препе́тый Го́споди,/ Бо́же оте́ц на́ших, благослове́н еси́.</emphasis>
				</p>
				<p>Уста́ ника́коже на тя отве́рзе по́лзаяй змий,/ раболе́пно же на о́гнь идя́ше,/ повину́яся, приснопа́мятне, стра́шному повеле́нию твоему́,/ оте́ц на́ших, — вопию́щу, — Бо́же, благослове́н еси́.</p>
				<p>Крове́й проли́тием, е́же от слез совоку́пль,/ еди́но от обою́ пи́во, му́дре, соверши́л еси́,/ тебе́ помина́ему пи́щному, досточу́дне, пото́ку во ве́ки, му́чеником похвало́.</p>
				<p>Во цветни́к честны́х боле́зней твои́х входя́ще, блаже́нне,/ благоуха́ем ду́шу, благово́ние тя Христо́во ве́дуще, и вопие́м, Ипа́тие:/ препе́тый Го́споди, Бо́же оте́ц на́ших, благослове́н еси́.</p>
				<p>
					<style>Богоро́дичен:</style> Неискусобра́чная Чи́стая, без се́мене заче́ншая Отцу́ Единосу́щнаго/ и ро́ждшая плотию, Богоневе́сто, от святы́х крове́й Твои́х,/ моля́щи ны́не не преста́й спасти́ вся.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>О́троки благочести́выя в пещи́/ Рождество́ Богоро́дичо спасло́ е́сть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Глас твой, све́ту сраствори́вся и Боже́ственными осия́н светлостьми́,/ тьму́ ересе́й, всему́дре, разори́ и ко дню напра́ви правосла́вия лю́ди, вопию́щия:/ Го́спода по́йте, дела́, и превозноси́те Его́ во вся ве́ки.</p>
				<p>Красне́йший, я́ко тро́сть, я́влься, язы́к твой, всему́дре,/ написа́ зако́н благода́тию,/ вся на дсках ве́тхия погла́ждши о́бразы, Ипа́тие,/ те́мже тя я́ко му́дра кни́жника песносло́вим во вся ве́ки.</p>
				<p>Столп о́гнен Боже́ственный и к высоте́ Небе́сней взе́млемь,/ забра́ло непрекло́нное, стена́ неразори́ма,/ Це́ркве утвержде́ние, святи́телей степе́нь,/ му́чеников кра́сная ле́пота,/ чудоно́сный Ипа́тий да почте́н бу́дет.</p>
				<p>Ви́дети сподо́бился еси́, Его́же жела́л еси́,/ разре́шшимся и́стины въявле́нием и умышле́нием:/ еще́ бо дыха́ющи и те́плей кро́ви ка́плющи,/ к жела́нию после́днему, му́чениче, восте́кл еси́,/ с му́ченическими и преподо́бных ли́ки Боже́ственными лику́я во вся ве́ки.</p>
				<p>
					<style>Богоро́дичен:</style> Мно́гими содержи́маго беда́ми и молво́ю греха́ бе́дствуемаго,/ к безво́лненному стремле́нию тишины́ мя Ду́ха,/ Богороди́тельнице Чи́стая, Влады́чице, ны́не наста́ви,/ приста́нище бо еси́ христиа́н,/ те́мже Тя пое́м во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Е́ва у́бо неду́гом преслуша́ния/ кля́тву всели́ла е́сть,/ Ты же, Де́во Богоро́дице,/ нрозябе́нием чревоноше́ния ми́рови благослове́ние процвела́ еси́,/ тем Тя вси велича́ем.</emphasis>
				</p>
				<p>Я́ко ши́пок, я́ко крин свяще́нный сладково́нен, святи́телю,/ я́ко кипари́с, я́ко ми́ро Боже́ственно и благово́ние,/ ра́ка твоя́ благово́нствует чудесы́,/ злосмра́дныя неду́ги отгоня́щи, священному́чениче всече́стне.</p>
				<p>Собесе́дник яви́лся еси́ проро́ков,/ му́чеников же свяще́нных, кро́вию уже́ до́бре сконча́вшихся,/ святы́х и преподо́бных равностоя́телен/ и всех пра́ведных соприча́стник, су́щих от ве́ка, досточу́дне.</p>
				<p>Па́мять твоя́ дне́сь нам возсия́ светле́йши со́лнца,/ све́том невеще́ственным се́рдца на́ша просвеща́ющая,/ ве́рою тя в ней блажа́щих, Ипа́тие,/ и моле́бно восхваля́ющих тя.</p>
				<p>Све́том твои́м озари́ на́ша, Ипа́тие, помышле́ния,/ соверша́ющих твою́ па́мять Боже́ственную и светоно́сную,/ и изба́ви огня́, и му́ки, и вся́каго искуше́ния мольба́ми твои́ми/ благоче́стно тя блажа́щия.</p>
				<p>
					<style>Богоро́дичен:</style> Возвы́си благода́ть Твою́, Чи́стая,/ возвели́чи мольбу́ и приведи́ чи́ны А́нгельския Влады́це,/ апо́стол же и проро́к ли́ки и вся пра́ведники с му́ченики,/ я́ко да спасе́мся, чту́щии Тя.
				</p>
			</section>
			<section>
				<title>
					<p>И́на слу́жба священному́ченика Ипатия, епи́скопа Га́нгрскаго Творе́ние иеромона́ха Кариона Истомина</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры,</style>
					<style>глас 1.</style>
				</p>
				<p>
					<style>Подо́бен:</style> Небе́сных чино́в:
				</p>
				<p>Боготво́рною твое́ю душе́ю/ ума́ све́тлостию вразуми́вся, преблаже́нне Ипа́тие,/ в тебе́ само́м, творе́нии, Бо́га Всетворца́ позна́в,/ всеусе́рдно Ему́ соедини́лся еси́ доброде́тельми,/ и ны́не с Го́рними чи́ны в Небесе́х ликовству́я,/ моли́ Христа́ Человеколю́бца спасти́ ду́ши на́ша.</p>
				<p>Пребы́в на земли́ в по́двизе,/ кре́пко на вся враги́ Бо́жия и церко́вныя,/ ви́димыя и неви́димыя, вооружи́вся,/ и си́лою Всезри́теля Бо́га уничто́жил еси́ ты́я,/ Ипа́тие преподо́бне,/ наро́ды же вразуми́л еси́ благозна́ти и служи́ти Триипоста́сному Бо́гу любо́вию,/ к Нему́ же приведи́ и нас, в любле́ние Его́.</p>
				<p>Вы́спрь о́ко се́рдца твоего́ име́я,/ ко Всебоже́ственней Тро́ической Вине́/ в стропотнопу́тии стези́ доброхо́дны обре́л еси́, Ипа́тие чудотво́рче,/ Боже́ственная бо благода́ть, такова́ уго́дника своего́/ на вся́ком жи́зни сея́ пути́ храня́щи,/ приведе́ тя ко Христу́ Бо́гу,/ Его́же моли́, благода́тию Его́ спасти́ся нам.</p>
				<p>
					<style>Сла́ва, глас 5:</style>
				</p>
				<p>Блаже́нне о́тче Ипа́тие,/ во всей твое́й жи́зни/ вельми́ потща́лся еси́ благоугожда́ти Бо́гу,/ И́же Сый всю тва́рь в Себе́ содержи́т/ и народоде́тельствует премно́го Свое́ю бла́гостию/ вся́кое су́щих естество́,/ и тя устро́и архиере́я преизя́щна лю́дем Свои́м./ Ты у́бо, о́тче, е́же живя́й в телеси́,/ мно́го по́льзы соде́лав,/ сотвори́л еси́ пресла́вная чудеса́/ и непло́дства супру́гов чадороди́ти/ в произвожде́нии ро́да челове́ча и в насле́дство их/ мольба́ми твои́ми по́дал еси́./ Тем и по сме́рти от свята́го телесе́ твоего́/ о́ная всегда́ содева́ются/ ве́рою чту́щим тя,/ и ны́не, в Небе́сных черто́зех прии́м насле́дство,/ испроси́ у Христа́ Го́спода/ та́яжде дарова́ния и врачева́ния нам получи́ти.</p>
				<p>
					<style>И ны́не, Богоро́дичен:</style>
				</p>
				<p>Обра́дованная, хода́тайствуй Твои́ми моли́твами/ и испроси́ душа́м на́шим мно́жество щедро́т/ и очище́ние мно́гих прегреше́ний, мо́лимся.</p>
				<p>
					<style>На стихо́вне стихи́ры, глас 2.</style>
				</p>
				<p>
					<style>Подо́бен:</style> До́ме Евфра́фов:
				</p>
				<p>Благослове́н еси́, Бо́же,/ в па́мяти Твоего́ иера́рха,/ блаже́ннаго Ипа́тия,/ его́же моли́твами/ спаса́й от нужд честву́ющих Его́.</p>
				<p>
					<style>Стих: </style>Свяще́нницы Твои́ облеку́тся в пра́вду,/ и преподо́бнии Твои́ возра́дуются.
				</p>
				<p>Богоно́се святи́телю,/ Тро́ицы Боже́ственныя был еси́ оби́тель,/ Ю́же пропове́дав,/ благода́тнаго Тоя́ на нас призре́ния/ сподо́би, Ипа́тие, хода́тайством твои́м.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Со́лнца тверде́льнаго светле́е/ твоя́ уче́ния,/ освяти́вшая концы́ ми́ра,/ о́тче Ипа́тие,/ в Богоугожде́нии просвети́ ны.</p>
				<p>
					<style>Сла́ва, глас 8:</style>
				</p>
				<p>Прииди́те, благослове́ннии христиа́не,/ все благочести́вое сосло́вие,/ восхва́лим Богоно́снаго отца́ Ипа́тия чудотво́рца,/ архиере́я пресла́внаго,/ Богоуго́дных доброде́телей о́браз духотво́рный,/ па́стыря Богому́драго,/ Це́ркве Бо́жия благоукраси́теля,/ больны́х и ско́рбных врача́ безме́зднаго,/ гре́шных в покая́ние спасе́ния наста́вника благоприя́тнаго/ и ко Христу́ Го́споду в ра́дость ве́чную/ таковы́х вселюбе́знаго представи́теля,/ и́же о всем ми́ре Вседержи́теля Бо́га мо́лит/ спасти́ вся благочести́выя/ во всера́достное Небе́сное блаже́нство.</p>
				<p>
					<style>И ны́не, Богоро́дичен:</style>
				</p>
				<p>Небе́сная пою́т Тя, Обра́дованная Ма́ти Безневе́стная,/ и мы славосло́вим неизсле́дованное Твое́ рождество́, Богоро́дице,/ моли́ спасти́ся душа́м на́шим.</p>
				<p>
					<style>Тропа́рь пи́сан на вели́цей вече́рни.</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры,</style>
					<style>глас 8</style>:
				</p>
				<p>Пре́жде век Сый, Бо́же,/ ве́ки сотвори́вый/ и вся в му́дрости Твое́й устро́ивый,/ многоразли́чною Твое́ю благода́тию/ возблагоде́тельствовал еси́ Твоя́ лю́ди,/ дарова́в свети́льника ми́ру,/ иера́рха Ипа́тия чудотвори́теля,/ в его́же дне́сь па́мяти/ всесвято́е И́мя Твое́ сла́вим.</p>
				<p>От ве́ка и до ве́ка/ Ты еси́, Царю́ Го́споди,/ Пресу́щественное Существо́,/ вожделева́ти тя при́сно по́дал еси́/ Богому́дрому Твоему́ священнонача́льнику Ипа́тию,/ и́же в су́щих Су́щаго/ челове́ки зна́ти научи́л е́сть,/ его́же моли́твами/ виде́ния Твоего́ сподо́би ны, Человеколю́бче.</p>
				<p>Триипоста́сный Влады́ко,/ О́тче, Сы́не и Душе́ Святы́й,/ Еди́но Пребоже́ственное Божество́,/ девятогу́бною иера́рхиею/ преми́рных а́нгельских чино́в воспева́емый,/ приими́ и от нас, бре́нных, тебе́ воспева́ние/ и мольба́ми уго́дника Твоего́,/ Богоно́снаго отца́ Ипа́тия/ пода́ждь нам пе́ти Тя во ве́ки.</p>
				<p>
					<style>Сла́ва, глас 5:</style>
				</p>
				<p>Пренача́льнаго Нача́ла в Тро́ице Бо́га на́шего/ неизрече́нная бла́гость излия́ся:/ от небы́тности бо Им в бы́тность созда́ся/ умнослове́сный ве́сь челове́ческий род./ Ему́же, Всетворцу́ на́шему,/ вси благове́рнии лю́дие, хвалу́ возопии́м: аллилу́ия —/ и че́сть воздади́м всеблаже́нному чудотво́рцу Ипа́тию,/ его́же Госпо́дь дарова́нии чуде́сными просла́ви,/ я́ко в свое́й он жи́зни/ о́браз душе́внаго благоро́дия своего́ соблюде́ невреди́мо/ и подо́бие в ми́лости,/ во вся ми́ра концы́ дела́ показа́в,/ страда́в бо за ве́ру Бо́жию кре́пце,/ злочести́вых царе́й и мучи́телей посрами́/ и в ве́ру Иису́с Христо́ву мно́гия наро́ды обрати́./ В Собо́ре Пе́рвом святы́х оте́ц столп Правосла́вия бы́сть и́стинен,/ ерети́чествующих злове́рия мглу разгна́,/ во вся́ких ско́рбех и боле́знех/ ве́рным лю́дем помо́щник и врач чудесото́чный яви́лся,/ прося́щих его́ ве́рно вся́кая проше́ния исполня́ет./ К нему́же возопии́м:/ ра́дуйся, о́тче Ипа́тие,/ чудотво́рче, па́стырю и сострада́телю наш,/ и моли́ о нас Человеколю́бца Бо́га/ насле́дити всем Небе́сных красо́т ве́чное блаже́нство.</p>
				<p>
					<style>И ны́не, Богоро́дичен:</style> В Чермне́м мо́ри:
				</p>
				<p>
					<style>Вход, проки́мен дне и чте́ния святи́тельская 
						<emphasis>(зри выше).</emphasis>
					</style>
				</p>
				<p>
					<style>На лити́и стихи́ры, глас 5:</style>
				</p>
				<p>Прииди́те, благослове́ннии христиа́не,/ восхва́лим пе́сненно блаже́ннаго во святы́х Ипа́тия чудотво́рца,/ иера́рха Га́нгрскаго,/ му́жа духо́внаго,/ не по пло́ти, но по ду́ху вре́мя жи́зни проше́дшаго/ и Небе́сное доброде́телей бога́тство стяжа́вшаго,/ не временноувя́дным, но вечнонеувя́дным душе́вныя чистоты́ цве́том/ чистолюби́ву свою́ ду́шу удобри́вшаго,/ не до́льняго, но Го́рняго оте́чества,/ Ца́рства Небе́снаго, взыска́вшего,/ его́же во Христе́ Иису́се получи́,/ иде́же мо́лит Всесвяту́ю Тро́ицу Боже́ственную/ о ве́рою соверша́ющих па́мять его́.</p>
				<p>
					<style>Глас 3:</style> Пропове́дниче всечестне́йший и́стиннаго на́шего благоче́стия,/ Ипа́тие прему́дре,/ во пло́ти бо Христа́ Иису́са Бо́га,/ прише́дша гре́шныя лю́ди спасти́,/ во ве́сь мир благовести́л еси́/ и, чудесы́ пресла́вными в си́ле, Богодарова́нней тебе́,/ мно́гия удиви́в,/ в ско́рбех, печа́лех, благода́тно исцели́л еси́,/ те́мже мо́лим тя, святи́телю:/ моли́ Христа́ Го́спода/ от вся́ких зде злоключе́ний сохраня́ти ны/ и Небе́снаго блаже́нства сподо́бити.
				</p>
				<p>
					<style>Глас 2:</style> Боже́ственней любви́ всем се́рдцем и душе́ю соедини́лся еси́,/ иера́рше Ипа́тие,/ вре́менная бо вся презре́в,/ злоче́стие же и́дольское и ерети́ческое суетносло́вие искоренева́я,/ утвержда́л еси́ наро́ды/ во и́стинном пребыва́ти благоче́стии,/ да в зде́шнем житии́ ева́нгельскою пра́вдою поживе́м/ и оте́чество Го́рнее насле́дствуим,/ сего́ ра́ди, я́ко Богоуго́дник чудесото́чный/ и и́стиннаго Сло́ва Бо́жия Богопропове́дник,/ моли́ся за ны,/ да в человеколю́бии Христа́ Го́спода/ и в предста́тельстве Присноде́вы Богоро́дицы Мари́и/ даст нам в ско́рбех утеше́ние, и исправле́ние жи́зни,/ и всера́достнаго ве́ка насле́дие.
				</p>
				<p>
					<style>Сла́ва, глас 6:</style>
				</p>
				<p>Я́ко на небе́сней тве́рди/ свети́ло вели́кое сия́ет,/ та́ко в тве́рди Церко́вней непреста́нно све́тится/ мы́сленное со́лнце — свяще́нный оте́ц наш Ипа́тий,/ иера́рх пресла́вный и Богоуго́дный/ па́стырь Христо́вы Це́ркве,/ Богому́дрыми бо уче́ньми свои́ми/ мно́гия лю́ди просвети́в в ра́зум и́стинный,/ в благове́рие к Бо́гу жи́ву и и́стинну ты́я приведе́,/ воплоти́вшагося Сы́на Бо́жия,/ Единосу́щна Бо́гу Отцу́/ ив Трие́х Ипоста́сех Бо́га Еди́на,/ Творца́ и Прави́теля всея́ тва́ри,/ громогла́сно испове́да пред цари́ и кня́зи идолочти́выми,/ Богопропове́дник и́стинен бы́сть,/ де́монския полки́ от челове́к прогна́,/ сконча́ жи́знь от злоде́йственных уби́йц,/ пострада́в за Христа́,/ прише́л е́сть в ве́чныя оби́тели./ В его́же све́тлей па́мяти дне́сь, ве́рнии,/ сла́вим Всетворца́ на́шего Бо́га,/ да предста́тельством его́ спасе́т души́ на́ша.</p>
				<p>
					<style>И ны́не, Богоро́дичен:</style> Творе́ц и Изба́витель:
				</p>
				<p>
					<style>На стихо́вне стихи́ры, глас 4.</style>
				</p>
				<p>
					<style>Подо́бен:</style> Дал еси́ зна́мение:
				</p>
				<p>В по́двизе мно́зе быв,/ преподо́бне о́тче Ипа́тие,/ егда́ мучи́тели злобо́жники на тя вооружи́шася/ и преда́ша тя го́рьким му́кам,/ ты же, разже́гся любо́вию Христо́вою,/ терпели́вно вра́жия ко́зни победи́л еси́/ и венце́м страда́ния увяза́лся еси́,/ ве́чно со Христо́м ца́рствуеши.</p>
				<p>
					<style>Стих: </style>Свяще́нницы Твои́ облеку́тся в пра́вду,/ и преподо́бнии Твои́ возра́дуются.
				</p>
				<p>Богому́дрым смы́слом/ ева́нгельскаго пропове́дания се́яв словеса́,/ Ипа́тие блаже́нне,/ возрасти́л еси́ плоды́, ве́рныя христиа́ны,/ пребыва́ти в доброплодоноше́нии доброде́телей/ и содержа́ти кре́пко/ оте́ческую Богопре́данную ве́ру,/ ю́же собо́рне утверди́шася,/ возрасти́ и в нас плоды́ в любо́вь Бо́жию.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Неизрече́нное Бо́жие смотре́ние/ бы́сть в тебе́, иера́рше всечестны́й,/ я́ко бо сосу́д всезлаты́й,/ Ду́хом Бо́жиим испо́лнен,/ нося́й благово́ние всем челове́ком,/ милосе́рдствовал еси́ мно́гия,/ разли́чными прия́тствы целе́б ре́ки источи́в,/ и ны́не, зря Всемогу́щаго Бо́га,/ моли́ о всех, па́мять твою́ соверша́ющих.</p>
				<p>
					<style>Сла́ва, глас 2:</style>
				</p>
				<p>Возсия́ дне́сь па́мять/ страда́льца и чудотво́рца, Боже́ственнаго Ипа́тия,/ просвеща́ющая и вразумля́ющая благочести́вых собра́ние,/ и́же во всем житии́ бы́сть непоколе́бленный столп благоче́стия,/ Богозда́нный ве́ры степе́нь,/ преосвяще́нная глава́, благокрасо́тство Церко́вное,/ неисчерпа́емая Боже́ственных чуде́с пучи́на,/ корми́тель ни́щих,/ сиро́т и вдови́ц благоро́дный призира́тель,/ непло́дным супру́гом деторо́дие мольба́ми испроша́я у Бо́га/ в размноже́ние славосло́вия Всетворя́щия Вины́,/ Пренача́льныя, Святы́я, Боже́ственныя Тро́ицы,/ Е́юже живодви́жимся и есмы́ зде состоя́нием./ Те́мже в моле́бней отца́ свята́го па́мяти/ Богонача́льному Существу́ благопоко́рственно возопии́м:/ Бо́же наш Триипоста́сный,/ спаси́ души́ на́ша благоволе́нием Твои́м,/ я́ко хо́щеши и и́миже ве́си
					<a type="note" xlink:href="#note52">52</a> судьба́ми во ве́ки.
				</p>
				<p>
					<style>И ны́не, Богоро́дичен:</style> О, чудесе́ но́ваго:
				</p>
				<p>
					<style>На благослове́нии хле́бов тропа́рь свята́го, два́жды, и</style> Богоро́дице Де́во: 
					<style>еди́ножды.</style>
				</p>
				<p>
					<style>Тропа́рь свята́го, глас 3:</style>
				</p>
				<p>В прекра́сном Це́ркве апо́стольский вертогра́де/ из ю́на во́зраста всеси́льною десни́цею Бо́жиею насади́лся еси́,/ Богоблаже́нне о́тче Ипа́тие,/ и в ней, я́ко ве́рен первосвяще́нник,/ ве́рно Богонача́льное и Всетворя́щее Тро́ическое Еди́нство/ пропове́дал еси́ во Вселе́нском Собра́нии,/ Ду́ха же Свята́го в доброде́телех испо́лнен быв,/ ве́лия чудеса́ сотвори́в,/ муче́нием за ве́ру Христо́ву сконча́вся,/ прише́л еси́ в Небе́сный град,/ иде́же Триипоста́снаго Бо́га зря,/ моли́ о честву́ющих тя,/ да в Го́рнем Иерусали́ме со святы́ми жи́ти сподо́бимся.</p>
				<p>
					<style>Ин тропа́рь, глас 4:</style>
				</p>
				<p>Богови́дное досточу́дных доброде́телей зерца́ло,/ Богоправи́мое Правосла́вныя ве́ры пра́вило/ и утвержде́ние Це́ркве Христо́вы,/ за ню́же и страда́л еси́, всечу́дне о́тче Ипа́тие,/ чудесы́, Богодарова́нными тебе́, ве́сь мир удиви́в,/ душеспаси́тельныя по́льзы сотвори́л еси́,/ и ны́не ве́рно призыва́ющим тя во вся́ких беда́х и напа́стех/ испроси́ нам у Го́спода Бо́га/ по́мощь и спасе́ние ве́чное душа́м.</p>
				<p>
					<style>НА У́ТРЕНИ</style>
				</p>
				<p>
					<style>На</style> Бог Госпо́дь: 
					<style>тропа́рь свята́го, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен,</style>
					<style>глас 1.</style>
				</p>
				<p>
					<style>Подо́бен:</style> Гроб Твой, Спа́се:
				</p>
				<p>Адама́нтный терпе́ния сто́лпе незы́блемый, досточу́дне Ипа́тие,/ не боя́лся у́бо ко́зней вра́жиих,/ му́жески става́я пред мучи́тели злочести́выми,/ ве́ровати в Бо́га Жи́ва и И́стинна учи́л еси́, Богому́дренне, вся наро́ды./ Те́мже сподо́бився Небе́снаго утеше́ния/ и та́мо моли́ о нас Христа́ Го́спода, спасти́ души́ на́ша.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Богоневе́сто Де́во, Богоро́дице Мари́е,/ превозше́дшая Го́рния а́нгельския чи́ны,/ Тебе́, Цари́це Небе́сней и Предста́тельнице на́шей, сицева́я прино́сим:/ ра́дуйся, престо́ле огнезра́чный Бо́жий,/ седа́лище Богоца́рское, о́дре, преиспещре́нно устла́нный,/ златопорфи́рный черто́же, хлами́до
					<a type="note" xlink:href="#note53">53</a> червленосве́тлая,/ моли́ Сы́на Твоего́ изба́вити ны от вра́жиих наве́тов.
				</p>
				<p>
					<style>По 2-м стихосло́вии седа́лен,</style>
					<style>глас 3</style>.
				</p>
				<p>
					<style>Подо́бен:</style> Красоте́ де́вства:
				</p>
				<p>Христо́вы любве́ и всего́ зако́на блюсти́тель и учи́тель пра́вый быв,/ всеблаже́нне Ипа́тие, о́тче наш,/ на земли́ живя́й, небозри́тельная твоя́ очеса́/ воздвиза́л еси́ к живу́щему в Небесе́х Неботворцу́ Бо́гу./ Ему́же ны́не в Небесе́х предстоя́,/ испроси́ всем мир и ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Златоте́чная Бо́жия реко́,/ Небе́сными наводне́нная даро́в Ду́ха Всесвята́го вода́ми,/ Пречи́стая Богома́ти Влады́чице,/ неботе́чную ра́дости Небе́сныя струю́ источа́й на скорбя́щия на́ша души́,/ враги́ же пятоугрыза́тельныя вся́кими прило́ги отжени́ от нас/ и спасе́ние Твое́ нам да́руй.</p>
				<p>
					<style>По полиеле́и седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Богосозда́нна себе́ разуме́в,/ богови́дно душе́ю твое́ю ко Бо́гу Творцу́ устреми́лся еси́,/ не приложь се́рдца твоего́ к веще́м су́етным,/ Боже́ственная дарова́ния сподо́бился еси́ прия́ти,/ вся́кия неду́ги и боле́зни врачевству́я в лю́дех,/ первобы́тным ты са́ном, Ипа́тие чудотво́рче, не то́кмо де́монов от челове́к,/ но и престра́шных змие́в изгна́л еси́,/ за напа́стующия тебе́ и бию́щия ти лю́ди моли́лся еси́ Го́споду,/ о избавле́нии от грехо́в их,/ Его́же и ны́не о нас моли́,/ оставле́ние грехо́в на́ших дарова́ти честву́ющим всесвяту́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Ку́ю Тебе́, Влады́чице, принесе́м пе́снь?/ Ко́е хвале́ние?/ О Тебе́ бо ра́дуется вся́кая тва́рь,/ а́нгельская вся чинонача́лия и челове́ческа ро́да все благове́рное состоя́ние,/ оба́че при́зри и услы́ши ны, Госпоже́:/ ра́дуйся, Мари́е Богома́ти,/ дванадесятосте́нный гра́де, златокова́нная две́рь,/ Богоукраше́нная ски́ние, светлопозлаще́нная трапе́зо,/ благоуха́нное кади́ло, неусыпогоря́щая лампа́до,/ Богоде́ланная кни́го, воста́ние па́дших,/ безме́здное врачевство́, ско́рое предста́тельство,/ лю́бящих чистоту́ некра́домое храни́лище,/ ра́дуйся, всех христиа́нских душ спасе́ние.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются. 
					<style>Стих: </style>Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Иоа́нна, зача́ло 51.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Боже́ственный священнонача́льниче Ипа́тие о́тче,/ благови́дною архиере́йских исправле́ний красото́ю/ Богопоста́вленный престо́л твой боголе́пно укра́сивый,/ ве́сь мир Го́рний и до́льний/ превосхо́дными твои́ми добротворе́ньми чудесодарова́нными/ сла́дце удиви́л еси́./ Безпло́тнии бо Небе́снии чи́ни,/ на Богоуго́дника тя зря́ще, веселя́тся,/ благове́рнии же лю́дие вси,/ не то́кмо прие́мшии врачевство́ в не́мощех свои́х,/ но и ны́не во вся́ких проше́ниих исполне́ния тре́бующии,/ ве́лие воздаю́т благодаре́ние Бо́гу/ и тебе́, святи́теля, мо́лят спасти́ вся христиа́ны,/ во всера́дование со святы́ми жития́ несконча́емаго.</p>
				<p>
					<style>Кано́н, глас 3, в не́мже нача́льная письмена́ в стиха́х, кроме́ ирмосо́в, с нача́ла до 9-я пе́сни сице́ глася́т:</style> Бо́га Царя́ пе́ти, Чудопода́теля, несе́ Карио́н.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Ди́вно, сла́вно творя́й чудеса́/ Ты еси́, Бо́же,/ бе́здну оземлени́вый, и колесни́цы потопи́вый,/ и лю́ди спасы́й, пою́щия Тебе́,/ я́ко Царю́ на́шему и Бо́гу.</emphasis>
				</p>
				<p>Бо́га Тя Всетворца́ разуме́в вседу́шно, возлюби́л е́сть измла́да,/ доброде́тельми обогати́ся всеблаже́нный Ипа́тий, иера́рх чудоде́льный, Твое́ю благода́тию,/ его́же мольба́ми спаси́ пою́щия Тебе́.</p>
				<p>О́гнь любве́ Бо́жия в чистолю́бном се́рдце твое́м объя́в,/ де́монскаго злостра́стия пагубоно́сное те́рние попали́л еси́, блаже́нне о́тче./ Те́мже вся благочести́выя научи́л еси́ пе́ти Царя́ Небе́снаго, Бо́га.</p>
				<p>Глаго́лом Ева́нгельским научи́вся,/ после́довал еси́ Боговоплоти́вшемуся Сы́ну Бо́жию Иису́су,/ кре́пко бо от злочести́вых за Него́ пострада́в, иера́рше Ипа́тие,/ ны́не в Небесе́х Его́ зря,/ моли́ изба́вити ны от бед, пою́щия Ему́.</p>
				<p>
					<style>Богоро́дичен:</style> А́нгельское все чинонача́лие удиви́ся,/ зря в Тебе́, Пречи́стая, Бо́га Сло́ва все́льшася,/ Его́же, Преблагослове́нная Де́во Мари́е, преесте́ственно родила́ еси́./ В Небе́снем блаже́нстве су́щи,/ предста́тельствуй о нас, пою́щих Тя.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Непло́дная душе́ и безча́дная,/ стяжи́ плод благосла́вный,/ веселя́щися, возопи́й:/ утверди́хся Тобо́ю, Бо́же,/ не́сть свят, не́сть пра́веден,/ па́че Тебе́, Го́споди</emphasis>.
				</p>
				<p>Ца́рствующаго все́ми Го́спода, Единосу́щна Отцу́,/ пропове́дал еси́ Сы́на Предве́чнаго, в собо́рном ли́ке святы́х оте́ц/ богому́дренно, о́тче, утвержде́ние сотво́рь, пое́ши:/ не́сть свят, па́че Бо́га Триипоста́сна.</p>
				<p>А́нгела преудо́бренна в церко́вней иера́рхии тя, досточу́дне Ипа́тие, иму́ще, мо́лим:/ в плодоноше́ние утверди́ души́ на́ша,/ духоро́дне пе́ти в Тро́ице Всесвята́го и Пра́веднаго Го́спода.</p>
				<p>Росо́ю Боже́ственнаго Ду́ха преизоби́льно напои́вся,/ разли́чна чудотворе́ния во сла́ву Пра́веднаго Бо́га/ в по́мощь ве́рным лю́дем показа́л еси́, блаже́нне,/ и́миже стяжа́ти да́руй и нам плод Его́ хвале́ния.</p>
				<p>
					<style>Богоро́дичен:</style> Язы́к всяк не возмо́жет по достоя́нию хвали́ти Тя, Богома́ти Мари́е,/ Тро́ичная бо Ипоста́сь — Бог Сло́во —/ всели́ся в чре́во Твое́, пожи́в с челове́ки Тобо́ю,/ в Богоразу́мие наста́вль, пе́ти Человеколю́бца Го́спода.
				</p>
				<p>
					<style>Седа́лен,</style>
					<style>глас 8</style>.
				</p>
				<p>
					<style>Подо́бен:</style> Прему́дрости:
				</p>
				<p>Богоукрепле́нный столп Правосла́вия,/ ерети́чествующих со́нмищ ариа́нскаго неду́га
					<a type="note" xlink:href="#note54">54</a> и Нова́та
					<a type="note" xlink:href="#note55">55</a> злоде́йства искорени́тель,/ Богоблаже́нне о́тче Ипа́тие,/ во утвержде́ние Христо́вы Це́ркве яви́лся еси́./ За ню же от враго́в, церквоненави́стных новатиа́н,/ в проездоте́сном пути́ неча́янно бие́ние, ра́ны и сме́рть прие́мь,/ возше́л еси́ душе́ю ко Христу́ Бо́гу в Небе́сную оби́тель./ Но и уби́йцам твои́м, му́чимым де́монами, проще́ние дарова́/ и мно́гая от неду́г свободи́л еси́./ Те́мже Христу́ Бо́гу моли́ся о воспева́ющих па́мять твою́,/ дарова́ти всем ве́лию ми́лость.
				</p>
				<p>
					<style>Сла́ва, и ны́не, Богоро́дичен:</style>
				</p>
				<p>Все А́нгельское Го́рнее священнонача́лие превозшла́ еси́, Богоневе́сто Де́во Мари́е,/ Бог у́бо Сый престо́л Себе́ Тя соде́ла,/ во пречи́стом чре́ве Твое́м заи́мствова от крове́й Твои́х пло́ть,/ в не́йже се́де одесну́ю Бо́га Отца́, я́ко Единосу́щный,/ па́дшее на́ше челове́ческое естество́ возста́ви/ и соедини́ Себе́ ве́рующия в Него́ и велича́ющия Тя./ Те́мже блажа́т Тя, Госпоже́, вси ро́ди:/ на Небесе́х — вся Небе́сныя си́лы,/ на земли́ — правове́рующия лю́ди./ Пода́ждь всем нам безконе́чное ра́дование.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Приосене́нную го́ру Авваку́м прозря́ше,/ пречи́стую Твою́ утро́бу, Чи́стая./ Тем взыва́ше:/ от ю́га прии́дет Бог/ и Святы́й от го́ры приосене́нныя ча́щи.</emphasis>
				</p>
				<p>Призре́ Госпо́дь свы́ше на твое́ Боголюби́вое се́рдце/ и осени́ тя, избра́ннаго Своего́ иера́рха,/ благода́тию Свое́ю в прославле́ние И́мене Своего́ свята́го,/ Его́же возгласи́л еси́:/ прии́де Бог спасти́ челове́ка.</p>
				<p>Е́здяй на у́мных и безпло́тных колесни́цах А́нгельских сил/ и всели́выйся носи́тися в утро́бу Пречи́стыя Де́вы,/ из Нея́же воплоти́ся Бог Сый,/ пропове́дан быв тобо́ю, о́тче, во спасе́ние.</p>
				<p>Твое́, блаже́нне о́тче Ипа́тие, рачи́тельство/ ко Всетворцу́ Бо́гу неусы́пное бы́сть,/ вся бо сладостра́стия ми́ра вмени́в уме́ты/ и на верх горы́ доброде́тели возше́д,/ присеня́й
					<a type="note" xlink:href="#note56">56</a> нас, моля́щих тя, благода́тне.
				</p>
				<p>
					<style>Богоро́дичен:</style> Изоби́льно благода́ть Свою́ Присносу́щный Бог/ излия́ на Тя, Богома́ти Пречи́стая,/ очи́стив бо Ду́хом, селе́ние Невмести́мый Себе́ во Твое́й утро́бе сотвори́,/ Его́же моли́ спасти́ ны.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́том Твои́м Невече́рним, Христе́,/ озари́, Бо́же, смире́нную мою́ ду́шу/ и наста́ви на страх Твой,/ зане́ свет повеле́ния Твоя́.</emphasis>
				</p>
				<p>Че́стно ше́ствие честно́му тебе́ иера́рху бы́сть от Го́спода,/ и́бо в труднохожде́нии нощи́ свет Боже́ственный от во́ды, я́ко свещу́, возжже́,/ безбе́ден пу́ть восприя́л еси́./ Те́мже и нам озари́тися моли́.</p>
				<p>Удиви́шася наро́ди живу́щей в тебе́, о́тче, благода́ти Бо́жией,/ я́ко го́рькия и непи́тныя во́ды в сла́дость претвори́л еси́,/ и, на́ша у́бо горькоро́дныя страсти́ истреби́в,/ благода́тными напо́й вода́ми.</p>
				<p>Ду́ха Свята́го си́лою/ богоде́йственно в цельбу́ ве́рным христолю́бцам исто́чник те́плых вод изве́д,/ изведи́ ны от грехо́вныя тьмы́/ ко врачу́ющему вся Исто́чнику — Христу́.</p>
				<p>
					<style>Богоро́дичен:</style> О́блак дожделию́щий премно́гих дарова́ний/ во утоле́ние жа́жды от зно́я стра́стного порабоще́нным яви́лася еси́, Пречи́стая Де́во,/ моли́ Сы́на Твоего́,/ да вспоко́ит
					<a type="note" xlink:href="#note57">57</a> ны в воде́ милосе́рдия Его́, чту́щия Тя.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Возведи́ от тли мя, Го́споди Бо́же мой,/ Ио́на вопия́ше;/ и аз вопию́ Ти:/ из глубины́ изба́ви мя, Спа́се, мно́гих мои́х зол/ и к све́ту Твоему́, молю́ся, наста́ви.</emphasis>
				</p>
				<p>Призыва́емь о́тче Ипа́тие, ве́рующими Христу́ Бо́гу,/ скороше́ствовав во вся́ких ско́рбех и напа́стех,/ тем безме́здно врачевство́ дарова́л еси́./ Те́мже от смертоно́сныя тли нас изба́ви.</p>
				<p>О́браз Бо́жий, вои́стинну в человекотво́рстве Небеснора́йский, блаже́нне, показа́лся еси́:/ сла́вим бо благотворе́ньми Бо́га,/ от тли ерети́ческих злочти́лищ к све́ту благоче́стия мно́гия лю́ди наста́вил еси́.</p>
				<p>Доброде́тельное Богоподо́бие стяжа́в,/ изря́ден па́стырь Га́нгрския Це́ркве был еси́, всече́стне./ Таковы́я подо́бство и свобо́дство от мно́гих на́ших зол пода́ждь нам, мо́лимся.</p>
				<p>
					<style>Богоро́дичен:</style> Ааро́нов жезл процве́тший/ богозна́менно Тя прообрази́ Браконеиску́сную Де́ву:/ Цве́та бо, Све́та всего́ ми́ра, Богочелове́ка Христа́ израсти́вши,/ всем спасе́ние подае́ши ми́лостивно.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен:</style> В моли́твах Неусыпа́ющую:
				</p>
				<p>Оби́тель Триипоста́снаго Божества́,/ достоблаже́нне о́тче Ипа́тие, быв,/ во вселе́нную Всетворца́ Бо́га воскли́кнул еси́./ Благода́рственне же чудоде́йствуя,/ вшел еси́ в Небе́сныя оби́тели,/ та́мо моли́ Всесвяту́ю Тро́ицу, мо́лим тя,/ исцели́ти телеса́ и души́ на́ша/ в Богосозда́нную на́шу красоту́.</p>
				<p>
					<style>Ин конда́к, глас 4:</style>
				</p>
				<p>О всеблаже́нный чудотво́рче Ипа́тие,/ предстоя́й в Небесе́х Всетворя́щей Боже́ственней Тро́ице,/ с ли́ки Го́рними богоприя́тне и всера́достне возно́сиши хвалы́./ Приими́ от нас сие́ тебе́ хвалорадостносло́вие./ И моли́ Го́спода изба́вити ны от вся́ких грехо́в, напа́стей же и боле́зней/ и дарова́ти Ца́рствие Небе́сное всю́ду пою́щим:/ аллилу́ия.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Трие́ о́троцы в пещи́, Тро́ицу прообрази́вше,/ преще́ние о́гненное попра́ша/ и, пою́ще, вопия́ху:/ благослове́н еси́, Бо́же оте́ц на́ших.</emphasis>
				</p>
				<p>Те́плаго моли́твенника и Богому́драго тя архиере́я самоде́ржец слы́шав,/ на отгна́ние стра́шнаго зми́я призва́ из па́ствы твоея́,/ прише́дша же, ра́достне чествова́,/ благословя́ Бо́га оте́ц на́ших.</p>
				<p>Естествови́дный вели́кий змий, ца́рская сокро́вища обдержа́вший,/ не сме́яше на тя зи́нути
					<a type="note" xlink:href="#note58">58</a>, о́тче,/ я́ко и де́моны го́нятся
					<a type="note" xlink:href="#note59">59</a> тобо́ю,/ первоада́мовым бо Богода́нным де́йством в поко́рстве тебе́ сожже́ся той.
				</p>
				<p>Лю́дие новори́мстии и сам ца́рь,/ ви́дяще, о всеблаже́нне, такова́го стра́шна шестодесятоло́котнаго зми́я,/ от <style>Тебе</style>́ пресла́вно исчезнове́нна,/ тя же в благода́ти Бо́жией неврежде́нна,/ сла́дце вопия́ху:/ отце́в Бо́же, благослове́н еси́.</p>
				<p>
					<style>Богоро́дичен:</style> Языкосло́вие провозгласи́ ца́рствующий проро́к,/ Дще́рь Царе́ву Тя, Боговлады́чице, бы́ти./ Мы же, ви́девше Тя и Ма́терь Царя́ Небе́снаго, всеусе́рдно вопие́м:/ я́ко Всемо́щная, сохрани́ нас от зми́я а́дскаго,/ Чи́стая Благослове́нная.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>А́нгелами немо́лчно в Вы́шних сла́вимаго Бо́га,/ Небеса́ небе́с, земля́, и го́ры, и хо́лми, и глубина́,/ и ве́сь род челове́ческий,/ пе́сньми Того́, я́ко Созда́теля и Изба́вителя, благослови́те/ и превозноси́те во вся ве́ки.</emphasis>
				</p>
				<p>Наде́жду крепча́йшую во Всеще́дром Творце́ на́шем Бо́зе положи́в,/ на ерети́ческая собо́рища всеусе́рдно стал еси́, Богому́дре Ипа́тие,/ посрами́в же ариа́нское вредосла́вие,/ Христа́ возсла́вил еси́.</p>
				<p>Единоро́днаго Сы́на Бо́жия, Еди́ну Тро́ичну Ипоста́сь,/ пло́ть и ду́шу у́мную всечелове́чество прии́мшаго,/ я́сно во ве́сь мир возгласи́л еси́, чудотво́рче,/ вся ве́рныя научи́в благослови́ти Его́ во ве́ки.</p>
				<p>Се́мя сло́ва Ева́нгельскаго/ непреста́нно в се́рдце христиа́н правосла́вных се́ял еси́, блаже́нне,/ не то́кмо бо правове́рныя угобзи́в на ни́ве благоче́стия,/ но и от ерети́ческих со́нмищ многопло́дство сотвори́л еси́/ хвали́ти Бога́тых во ве́ки.</p>
				<p>
					<style>Богоро́дичен:</style> Еди́ну во всем творе́нии Свое́м/ Бог Сло́во избра́ Тя, Богоневе́сто, селе́ние Себе́,/ из Тебе́ роди́ся пло́тию преесте́ственне, я́ко ве́сть Сам,/ Его́же, Преблагослове́нная, моли́ па́дшия ны возроди́ти благода́тию,/ пе́ти Его́ и Тя во ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Купино́ю и огне́м пропи́санную в Сина́и/ законополо́жнику Моисе́ю/ и Бо́жий во чре́ве неопа́льно заче́ншую О́гнь,/ Всесве́тлую и Негаси́мую Свещу́,/ су́щую Богоро́дицу пе́сньми чту́ще, велича́ем.</emphasis>
				</p>
				<p>А́нгел земны́й и челове́к Небе́сный вои́стинну был еси́, уго́дниче Христо́в, Ипа́тие,/ твои́ми бо труды́ и Богому́дрыми зри́тельствы Це́рковь благоукраси́ся/ и люде́м душеспаси́тельныя по́льзы мно́ги сотвори́шася.</p>
				<p>Ра́зумом соверше́нным и Богоподо́бными де́лы/ в чудотворе́ниих всему́ ми́ру возсия́л еси́,/ я́ко со́лнце, о́тче досточу́дне,/ исцеле́ния разли́чна пода́в и де́моны от стра́ждущих челове́к отгоня́я,/ к Со́лнцу Пра́вды возше́л еси́,/ отню́дуже ны призира́й.</p>
				<p>Ерети́чествующия вражде́бники подви́же на тя, Богоно́се, дре́вний змий диа́вол,/ и́же в путеше́ствии твое́м, ра́ди Правосла́вия твоего́, окая́нный умертви́ша,/ но бо́лее тя и по сме́рти Госпо́дь Бог просла́ви,/ Его́же моли́ от враго́в изба́витися нам.</p>
				<p>Объя́т вели́кий страх и де́монское муче́ние уби́йцы твоя́, свя́те,/ Бо́жиим бо гне́вом вси возбесне́ша
					<a type="note" xlink:href="#note60">60</a>./ Ты же, милосе́рдствуя, о́ныя исцели́в, проще́ние дарова́л еси́,/ и мно́гия у гро́ба твоего́ цельбы́ да́ждь нам ми́лостивно.
				</p>
				<p>
					<style>Богоро́дичен:</style> Назира́й свы́ше христиа́нское сосло́вие, Богороди́тельнице Де́во Чи́стая,/ и в достоя́ние ве́чнаго блаже́нства упра́ви и от скорбе́й и бед,/ мы́сленных страсте́й избавля́ющи ны,/ да, пе́сньми чту́ще, Тя велича́ем.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Жены́, услы́шите:
				</p>
				<p>Небе́сною Богоприя́тныя моли́твы цельбо́ю/ теле́сныя челове́ков не́мощи преесте́ственно исцели́вый/ и пресла́вная чудеса́ Богодарова́нною си́лою сотвори́вый,/ досточу́дный Ипа́тие, моли́ о нас Христа́ Бо́га,/ да в век всера́достный цельбу́ нам да́рует.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Богоблаже́нная Цари́це, Пречи́стая Ма́рие Деви́це,/ Предста́тельнице Боголюбе́зна к Боже́ственней Тро́ице,/ о ве́рно Тя взыва́ющих и благоче́стно сла́вящих,/ моли́ся вы́ну спасти́ ду́ши на́ша.</p>
				<p>
					<style>Стихи́ры на хвали́тех, глас 2:</style>
				</p>
				<p>Ки́ими похвала́ми/ в доброде́телех воспое́м иера́рха тя сла́вна/ и чудоде́льнаго врача́, Ипа́тия всеблаже́ннаго?/ Небе́сною бо благоприя́тныя моли́твы цельбо́ю/ мно́жество боле́знующих преесте́ственно исцели́л еси́,/ Богодарова́нным у́бо ты человеколю́бием/ гото́вый всем призыва́ющим тя в по́мощь,/ те́мже моли́ Человеколю́бца Бо́га/ дарова́ти нам ве́лию ми́лость.</p>
				<p>Ки́ими добропе́сненными ле́потами/ восхва́лим благови́дную архиере́йских исправле́ний красоту́,/ столпа́ Це́ркве неподви́жима,/ досточу́днаго Ипа́тия, Га́нгрскаго первоседа́теля,/ свети́ло, вселе́нную просвеща́ющее?/ Богоподража́тельным бо свои́м житие́м/ всего́ ми́ра удиви́в концы́./ Его́же просла́ви всю́ду Христо́с Бог наш,/ да́руяй нам ве́лию ми́лость.</p>
				<p>Ки́ими благоглаго́ливыми слове́с устна́ми/ восприве́тствуем святи́теля, Богоно́снаго отца́ Ипа́тия?/ За Христа́ кре́пкаго страда́льца,/ Богопропове́дника благочести́выя ве́ры,/ ересе́й мглы разгоня́ющего,/ чудеса́ пресла́вно сотвори́вшаго,/ коне́чное насле́дие в Небесе́х восприя́вшаго,/ и отту́ду прося́щим его́/ в по́льзу исполня́ет проше́ния от Христа́ Бо́га,/ иму́щаго ве́лию ми́лость.</p>
				<p>
					<style>Сла́ва, глас 5:</style>
				</p>
				<p>Прииди́те, вси лю́дие,/ ве́сь круг земны́й населя́ющий,/ Богому́дренным смы́слом к Бо́гу Творцу́ вознеси́теся/ и всеусе́рдно Его́ просла́вите,/ я́ко дарова́л в мир безме́зднаго врача́/ во исцеле́ние ве́рных,/ в тве́рдость, предста́тельство от враго́в злосла́вных,/ всепреподо́бнаго отца́ Ипа́тия,/ архипа́стыря всему́драго,/ Ду́ха Бо́жия трубу́ всезлату́ю,/ воструби́вшаго и́стинное благоче́стие,/ основа́тися Трисо́лнечным Божество́м,/ е́же сла́вити О́но/ и пе́рваго достоя́ния в Небе́сном Ца́рстве всем сподо́битися./ К такову́ всече́стну архиере́ю возопии́м:/ Богозда́нный Правосла́вия щи́те,/ правосла́вных от вся́ких бед защити́,/ на вся враги́ побе́ды да́руй,/ архиере́ем блаже́нным в благоле́пное це́рквей Бо́жиих благострое́ние/ да́ждь свы́ше Небе́сную по́мощь/ и всем лю́дем ве́чное спасе́ние испроси́/ у Жизнопода́теля Христа́ Го́спода,/ спаса́ющего род челове́ческий.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый, сте́ну необори́мую,/ тве́рдую Предста́тельницу/ и Прибе́жище душ на́ших.</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ</style>́
					<style>И</style>
				</p>
				<p>
					<style>Блаже́нны от кано́на свята́го пе́сни 3-я и 6-я. Проки́мен, глас 1:</style> Уста́ моя́ возглаго́лют прему́дрость/ и поуче́ние се́рдца моего́ ра́зум. 
					<style>Стих: </style>Услы́шите сия́, вси язы́цы, внуши́те, вси, живу́щий по вселе́нней.
					<style> Апо́стол ко Евре́ем, зача́ло 311. </style>Аллилу́ия,
					<style> глас 2: </style>Уста́ пра́веднаго поуча́тся прему́дрости, и язы́к его́ возглаго́лет суд. 
					<style>Стих: </style>Зако́н Бо́га его́ в се́рдце его́, и не за́пнутся стопы́ его́. 
					<style>Ева́нгелие от Луки́, зача́ло 67. Прича́стен: </style>В па́мять ве́чную:
				</p>
				<p>
					<style>Моли́тва благода́рственная свято́му равноапо́стольному священному́ченику Ипа</style>́
					<style>тию</style>
				</p>
				<p>Трисо́лнечнаго Све́та светоза́рная звездо́, вводя́щая в мир Трисо́лнечный Свет апо́стольскими твои́ми, Богоева́нгельскаго пропове́дания священноуче́нии, священному́чениче, иера́рше Христо́в, Богоблаже́нне Ипа́тие. Ты прия́л еси́ от Святы́я Тро́ицы равноапо́стольную благода́ть, серафи́мскую в горе́честии
					<a type="note" xlink:href="#note61">61</a> к Бо́гу любо́вь, я́коже верхо́внейший апо́столов Петр, и херуви́мскую многоочи́тую во уче́нии прему́дрость, я́коже вторы́й Па́вел. Просвети́вый прему́дрым твои́м благоче́стия уче́нием тьмочи́сленныя наро́ды, присноусе́рдно подража́я всеме́рнаго Учи́теля, Го́спода Бо́га и Спа́са на́шего Иису́са Христа́. Его́же ра́ди всесмире́нно молю́ богоподража́тельное оте́ческое твое́ благоутро́бие: при́зри ми́лостивно богосве́тлыма твои́ма на су́щее недосто́инство мое́, я́ко всечадолюби́вый по Бо́зе оте́ц, и присноусе́рдный на́шего спасе́ния наста́вник, и всех в Го́рних правонеизме́нный строи́тель, адама́нтная Правосла́вию стена́ и пресве́тлый столп, вводя́щий второно́ваго Изра́иля во всепресветле́йший Го́рний Сио́н. Потщи́ся вско́ре помоществова́ти на бра́нех во́инству на́шему. Проси́ же при́сно у Святы́я Тро́ицы всем правосла́вным христиа́ном ми́ра и тишины́, душе́внаго спасе́ния и многоле́тняго в телеси́ здра́вия, возду́ха благорастворе́ния, земли́ благопло́дие, непло́дствующим благоча́дие, и в зако́не Госпо́днем воспита́ния, и всех благи́х умноже́ния. А по́сле жития́ коему́ждо жи́зни сея́ сподо́би святы́ми твои́ми моли́твами улучи́ти христиа́нскую кончи́ну бла́гу, непосты́дну и ми́рну, со всепредобре́йшим испове́данием и со прича́стием Святы́х Безсме́ртных Небе́сных и Животворя́щих Христо́вых Та́ин, и с молитвома́слием
					<a type="note" xlink:href="#note62">62</a> безпрепя́тное возду́шных мыта́рств преше́ствие, насле́дие со святы́ми всера́достныя присносу́щныя жи́зни, в не́йже ку́пно со А́нгельскими чи́нми непреста́нныя хвалы́ вознесе́м Безнача́льному Отцу́ со Единоро́дным Его́ Сыно́м и с Пресвяты́м, Благи́м и Животворя́щим Его́ Ду́хом, и тебе́, вели́кое твое́ оте́ческое ми́лостивое заступле́ние, ны́не, и при́сно, и во ве́ки веко́в. Ами́нь.
				</p>
				<p>
					<style>Извеще́ние о сочине</style>́
					<style>нии слу́жбы сия́</style>
				</p>
				<p>Благоволе́нием Всетворя́щия Вины́, Бо́га Отца́ и Сы́на и Свята́го Ду́ха, во сла́ву Его́ Боже́ственную, в че́сть же Преблагослове́нныя Пречи́стыя Де́вы Богоро́дицы Мари́и и в похвалу́ свята́го отца́ на́шего Ипа́тия чудотво́рца, епи́скопа Га́нгрскаго, слу́жба сия́ вся, какова́ зде обрета́ется: стихи́ры и кано́н, кондаки́ и и́косы, счини́ся и написа́ся но́во, всем Боголюби́вым душа́м в по́льзу, и́же хотя́т твори́ти плод доброде́телей и ражда́ти дух спасе́ния своего́, спе́ющий в жи́знь ве́чнаго и всера́достнаго блаже́нства, и́бо честву́ющий сего́ отца́ Ипа́тия ве́рою в проше́ниях свои́х не погреша́т наде́жды своя́. В ца́рствующем гра́де Москве́, во пречестне́й и вели́кой оби́тели Арха́нгела Михаи́ла и во святы́х отца́ на́шего Алекси́я, Всеросси́йскаго митрополи́та и чудотво́рца, в монастыре́ Чу́дове. Мирозда́ния 7215 ле́то, Рождества́ же во пло́ти Го́спода Иису́са Христа́ 1707, в ме́сяце ма́рте, трудоде́йствова в сей святе́й оби́тели, обита́лся ху́ждший иеромона́х Карио́н Исто́мин, смотри́тель бы́вший ца́рственныя типогра́фии.</p>
			</section>
			<section>
				<title>
					<p>Священному́ченик Ипатий, епископ Гангрский</p>
				</title>
				<p>Священномученик Ипатий, епископ Гангрский был епископом города Гангры в Пафлагонии (область в Малой Азии). Принимал участие в I Вселенском Соборе, собранном в 325 году в городе Никее для обличения арианской ереси. Вместе с другими поборниками Православия святой Ипатий исповедал на Соборе Единосущие Сына Божия Богу Отцу, подписал принятые Собором семь членов Символа веры в той форме, которая сохраняется и доныне. Святой Ипатий получил от Господа великий дар чудотворения: он изгонял бесов и исцелял различные недуги, так, например, «жены кровоточивый и безчадныя не мало чадородны показа, и оны суха сосцы имущия, и безкормны, млеко точити сотвори». В одном селении он претворил источник горькой воды в пригодный для питья. По преданию, нашедшему отражение в церковной иконографии, он вывел страшного змея из сокровищницы императора Констанция (337–361), сына Константина Великого, употребив силу святительского жезла. В благодарность за это император приказал сделать на доске изображение лица священномученика Ипатия и поставил это изображение в своей сокровищнице на прогнание бесов.</p>
				<p>Когда в 326 году святой Ипатий возвращался из Константинополя в Гангры, на него напали недоброжелатели и враги, последователи раскольников Новата и Фелициссима. Сильно израненный мечами и кольями святой Ипатий молился за насильников: «Господи, не постави им греха сего». Он скончался от удара камнем по голове. Убийцы спрятали тело священномученика в пещере и поспешили уйти, но не смогли скрыться от Божьего наказания, и у них помутился разум. Женщина-арианка, нанесшая святому последний удар, непрестанно била себя в грудь тем самым камнем...</p>
				<p>Между тем, некий крестьянин, хранивший в пещере солому, придя за ней, услышал в пещере голоса поющих ангелов и несказанно удивился. Обнаружив израненное тело убиенного святого, он побежал к своим односельчанам, а те рассказали об этом в городе. С великим плачем пришли жители города Гангры за останками святого отца и любимого пастыря своего и, взяв честное тело святого Ипатия, погребли его с великой честью. Когда тело святого было погребено, женщина, бившая себя камнем в грудь, исцелилась от беснования. Другие убийцы, принеся покаяние, также исцелились при гробе святого, который по незлобию своему и по смерти благодетельствовал своим врагам.</p>
				<p>Священномученик Ипатий с древних пор особо чтится в Русской земле. В 1330 году в Костроме был воздвигнут Ипатьевский монастырь, на месте явления Божией Матери с Предвечным Младенцем Иисусом и предстоящими святыми — апостолом Филиппом и священномучеником Ипатием, епископом Гангрским. Древние списки Жития святого Ипатия были широко распространены на Руси, один из них вошел в состав Великих Четьих Миней Митрополита Всероссийского Макария (1542–1564). В этом Житии повествуется о явлении Христа Спасителя святому Ипатию накануне его мученической кончины.</p>
				<p>Помимо службы святому, написанной в древности преподобным Иосифом Студитом, в России в XVII веке служилась особая полиелейная служба на вторую память святого, 16 ноября. На память преставления, 31 марта, иеромонах Карион Истомин в 1707 году составил новую бденную службу.</p>
				<p>Чтимая частица с мощами святого Ипатия, епископа Гангрского, имеется в московском храме во имя святого Феодора Стратилата при Антиохийском подворье.</p>
			</section>
			<section>
				<title>
					<p>Святи́теля Ио́ны Митрополи́та, Моско́вскаго и всея́ Росси́и чудотво́рца</p>
				</title>
				<p>
					<emphasis>
						<style>(Слу́жбу зри 15 ию́ня)</style>
					</emphasis>
				</p>
				<p>
					<style>Тропа́рь, глас 3:</style>
				</p>
				<p>Яре́м Госпо́день измла́да восприи́м,/ и Того́ стопа́м невозвра́тным жела́нием после́довал еси́,/ и освяще́ннаго по́двига дости́гл,/ святи́тельства па́ству прии́м и чуде́с от Бо́га да́ры прия́т,/ с ве́рою приходя́щим к ра́це моще́й твои́х/ подае́ши разли́чным неду́гом исцеле́ние неоску́дно,/ о́тче наш Ио́но, святи́телю Христо́в,/ моли́ Христа́ Бо́га дарова́ти нам ве́лию ми́лость.</p>
				<p>
					<style>Ин тропа́рь, глас то́йже:</style>
				</p>
				<p>Боже́ственною благода́тию просвети́вся/ и по сме́рти показу́я све́тлость жития́ твоего́,/ источа́еши ми́рови благоуха́ния,/ притека́ющим к ра́це моще́й твои́х,/ и наро́ди Моско́встии наста́вил еси́ ко све́ту богоразу́мия,/ Ио́но, о́тче наш,/ моли́ Христа́ Бо́га/ дарова́ти нам ве́лию ми́лость.</p>
				<p>
					<style>Конда́к, глас 8:</style>
				</p>
				<p>Жела́нием духо́вным по́стническое житие́ соверши́в/ и святи́тельства па́ству прии́м,/ чистоты́ ра́ди теле́сныя и те́ло твое́ Влады́ка Христо́с соблюде́ нетле́нно/ и Петру́ чудотво́рцу насле́дника тя соде́ла,/ и того́ нра́ву после́довал еси́,/ и учи́теля тя Христо́с Своему́ ста́ду дарова́,/ иде́же лежа́т целе́бныя мо́щи твоя́,/ благоуха́ют, я́ко от кади́ла благово́нна,/ и подаю́т исцеле́ния немощны́м, ве́рою приходя́щим,/ святи́телю Ио́но, моли́ Христа́ Бо́га непреста́нно о всех нас.</p>
			</section>
			<section>
				<title>
					<p>Святитель Иона Митрополит, Московский и всея России чудотворец</p>
				</title>
				<p>Святитель Иона Митрополит, Московский и всея России чудотворец родился в селе Одноушове, находившемся в 9 верстах от города Солигалич на реке Костроме. Отцом его был местный вотчинник Феодор Одноуш. Двенадцати лет будущий святитель Иона постригся в одном из монастырей Галицкой области. Впоследствии он перешел в московский Симонов монастырь, основанный в 1370 году (при великом князе Димитрии Донском) учеником и племянником Преподобного Сергия Радонежского святым Феодором, по благословению святого митрополита Алексия. В этой обители подвизались тогда старцы: эконом Варфоломей, Иоанн Златый и Игнатий иконописец, люди благочестивой и строгой жизни, которые не боялись и другим сказать правду. Под их руководством воспитывался Иона и пребывал в непрерывных духовных трудах, посте, молитве и чтении Священного Писания. Ко времени пребывания его в Симоновом монастыре относится следующее пророчество о нем святителя Фотия, Митрополита Киевского и всея Руси. Однажды святитель Фотий, посетивший Симонов монастырь, отслужил молебен и преподал благословение архимандриту и братии, после чего пожелал благословить и тех братии, которые трудились на послушаниях. Он обнаружил молодого инока Иону спящим в монастырской пекарне, на лице его видны были изнурение и усталость, а правую руку держал он на главе «согбену, яко благословляше ею». Святитель не стал будить его и сказал окружающим: «Знайте, дети, сей инок будет великим святителем земли Русской, приведет многих неверных к Истинному Богу и поставлен будет пастырем и учителем царствующему граду Москве».</p>
				<p>Прошло несколько лет. По Божию изволению и по избранию освященного Собора блаженный Иона был поставлен епископом Рязани и Мурома. Немало потрудился он, обращая к Истинному Богу племена мещеры, мордвы и муромы, проживавшие в пределах его весьма обширной епархии. Когда скончался святитель Фотий (†2 июля 1431), великий князь московский Василий Васильевич созвал архиепископов и епископов, и по согласию и желанию всех освященный Собор избрал на престол Российской Митрополии епископа Рязанского Иону. Но не скоро исполнилось решение быть Ионе Митрополитом по целому ряду препятствий. Его успел упредить епископ Смоленский Герасим. Уже в 1432 году он был поставлен в Константинополе митрополитом не только Литвы, но и всей Руси, согласно свидетельству некоторых памятников, однако жил недолго (был сожжен литовским князем 26 июля 1435 года). Тяжелое было тогда время для великого князя Московского и всей Русской Церкви. Звенигородский князь Юрий дважды изгонял племянника своего князя Василия из Москвы, пока, наконец, сам не сошел в могилу. Великому князю Василию пришлось продолжать борьбу с сыновьями его, особенно одним из них — Димитрием Шемякой. После смерти Герасима святитель Иона отправился для посвящения в Константинополь, но опять запоздал: тем временем Патриарх Иосиф посвятил на русскую Митрополию Исидора († 1462, в Риме), по всей видимости, грека или болгарина, впоследствии униата, который в 1438 году подписал решения Флорентийского собора и за это был низложен паствой с Московского престола.</p>
				<p>В 1448 году Собор русских епископов на основании 1 Апостольского правила и 4 правила Никейского Собора, по примеру времен князей Киевских Ярослава и Изяслава, определил посвятить Иону в Митрополита всея Руси. 15 декабря на святителя Иону возложили митрополичий омофор и вручили ему посох святителя Московского Петра. Новопоставленный митрополит счел нужным объяснить законность своего поставления и составил соответствующие послания ко всем православным русским христианам, к киевскому князю Александру Владимировичу и ко «всему купно литовско-галицкому христолюбивому людству», убеждая содействовать воссоединению Русской Митрополии под властью одного Митрополита. Старания святителя Ионы увенчались успехом, хотя и не вполне; король польский и великий князь литовский Казимир (согласившийся на избрание Ионы еще в 1448 году) вручил ему в 1451 году «столец Киевский и всея Руси», сохранив независимой от него галицкую половину Киевской митрополии. Получив в 1451 году грамоту от короля, святитель Иона поставил наместником в Киеве старца Михаила, но и сам неоднократно посещал западную половину своей Митрополии.</p>
				<p>После падения Константинополя (1453) колебания греков в сторону унии с Римом прекратились, так что святитель Иона вступил в дружественные сношения с Патриархом Константинопольским Геннадием Схоларием.</p>
				<p>Святитель Иона был ревностным архипастырем, старавшимся всемерно насаждать в пастве своей глубокое и искреннее благочестие, искоренять пережитки язычества и дурные нравы.</p>
				<p>К новгородцам, например, после того, как предложил наставление о пагубе вражды (убеждая их прекратить заведенные у них кулачные и палочные бои), святитель Иона писал: «Как сладко, дети мои, покаяние! Оно — корень жизни. Сладкий и незлобивый, благий и щедрый, человеколюбивый Бог и строитель спасения нашего веселится о слезах кающегося и радуется исповеди нашей».</p>
				<p>В 1451 году к Москве подступил сын хана Седнахмета с ногайской ордой. Великий князь выехал из столицы собрать войско и вверил охранение ее святителю Ионе и боярам. Враг зажег предместья 2 июля. Жители были в страшном унынии. Чтобы ободрить их надеждой на помощь Божию, святитель с клиром, весь в облаках дыма, совершил крестный ход по стенам Кремля. Инок Чудова монастыря старец Антоний, любимый святителем Ионой за строгость благочестивой жизни, сказал, обращаясь к святителю Ионе: «Город и все православные христиане будут спасены по молитвам твоим», — и пал тотчас, пробитый татарской стрелой. Предсказание старца сбылось: непонятное смятение возникло в рядах татар, и они бежали в страхе и ужасе. Святитель Иона сам совершил погребение павшего инока. В тот же день, 2 июля, в праздник Положения ризы Пресвятой Богородицы, святитель Иона заложил у западных врат Успенского храма «палату каменну» с церковью в честь Положения Ризы Богоматери. Важным церковно-общественным делом святителя Ионы было торжественное причтение к лику святых Митрополита Московского Алексия, мощи которого были обретены нетленными при перестройке Чудова монастыря в 1431 году, в последний год правления митрополита Фотия. Епископу Пермскому Питириму, который до епископства был архимандритом чудовским, было поручено написать Житие святителя Алексия и Службу ему; после соборного одобрения последней установлена была память — 12 февраля, в день преставления, и 20 мая, в день обретения мощей святителя Алексия.</p>
				<p>Жизнеописатель святителя Ионы указывает несколько случаев чудотворений, совершенных святителем Ионой еще при жизни.</p>
				<p>Вот одно из них. Малолетняя дочь великого князя Василия, Анна, впоследствии супруга Рязанского князя Василия Ивановича, была при смерти принесена в келью святителя, и его молитвы возвратили ей жизнь и здоровье. Нашелся человек, который говорил, что девушка выздоровела сама собою. Святитель Иона, призвав его, сказал: «Страшна хула на Святого Духа, здоровье возвращено больной Господом по вере родителей». Тот же продолжал насмешки. «Да заградятся уста нечестивого», — сказал святитель. Человек тот онемел...</p>
				<p>О своей близкой кончине святитель Иона извещен был свыше. Ночью сторож Успенского собора увидел освещение в храме и услышал голоса поющих. Обнаружив, что двери открыты, в страхе поспешил он к ключарю собора иерею Иакову. Иаков пошел к храму, но нашел его запертым, увидал горящие свечи и услышал голос: «Передай рабу Моему Митрополиту Ионе, что по молитве его откроется знамение на ноге его — болезнь; устроив должное о себе и пастве, переселится он в жизнь вечную». Смущенный иерей не смел явиться к святителю, но святитель сам призвал его и обличил за непослушание повелению небесному. Предвещение о кончине святителя вскоре исполнилось. Боль в ноге открылась, но святитель не переставал посещать храм, готовясь к кончине. Блаженная кончина его последовала 31 марта 1461 года, во вторник на Страстной неделе. Современник святителя свидетельствует о его кончине следующее: «Лицо его было не как у мертвеца, но как бы спал он; это от высокой жизни его, какую, как слышали мы, проводил он с юности по примеру святых отцов...»</p>
				<p>Вскоре святые мощи святителя Ионы были прославлены чудесными знамениями милости Божией, главным образом исцелениями. Не прошло и года после его кончины, как друг святителя Ионы, соименный ему архиепископ Новгородский Иона поручил известному агиографу иеромонаху Пахомию Логофету (Сербу) написать канон почившему. В 1472 году мощи святителя Ионы были обретены нетленными и положены в Успенском соборе Кремля (память перенесения святых мощей — 27 мая), В 1547 году на Московском Соборе при митрополите Макарии было установлено повсеместное празднование памяти святителя Ионы в день преставления — 31 марта. Поскольку этот день приходится на период Великого поста, святителю Ионе впоследствии была установлена также память на 15 июня. В 1596 году Патриарх Иов установил празднование святителю Ионе также в Соборе Московских святителей — 5 октября.</p>
				<p>Церковное предание свидетельствует, что во время Отечественной войны 1812 года страшное видение ужаснуло французов у гробницы святителя Ионы: чудотворец был обретен с поднятою, как бы грозящею рукой. Поэтому его серебряная рака и при ней подсвечник остались неприкосновенными.</p>
				<p>Архиепископ Августин несколько дней спустя после удаления неприятеля вошел в Успенский собор с робостью, опасаясь взрыва. И первое, что открылось его взорам, была уцелевшая рака, с почивающим в ней святителем Ионой, посреди общего запустения. Около стен собора стояли горны для плавки металлов; вместо огромного серебряного паникадила спускались со свода огромные весы; ободранные иконы были разбросаны по полу... И посреди ужасов святотатства серебряная рака святителя Ионы и подсвечник остались невредимыми. «Да воскреснет Бог, и расточатся врази Его»,— воскликнул архиепископ Августин и со слезами припал к чудотворным мощам святителя Ионы. Это событие явилось знамением, что и по преставлении к Богу святитель Иона ограждает град Москву и всю страну от посягательства врагов.</p>
			</section>
			<section>
				<title>
					<p>Преподо́бнаго Ипатия Целе́бника, в Да́льних пеще́рах почива́ющаго</p>
				</title>
				<p>
					<style>Тропа́рь, глас 1:</style>
				</p>
				<p>Безнача́льнаго о́наго и ти́хаго ме́ста,/ иде́же не́сть печа́ли, ни воздыха́ния,/ дости́гнути, преподо́бне, жела́я,/ не дал еси́ себе́ зде поко́я нима́ло,/ но при́сно де́нь и но́щь в де́лех вся́ких/ и жесто́ком жити́и трудолю́бно подвиза́яся, пребыва́еши,/ тем жела́емаго получи́л уже́, Ипа́тие,/ моли́ся о душа́х на́ших.</p>
				<p>
					<style>Конда́к, глас 3:</style>
				</p>
				<p>Труды́ ко трудо́м вы́ну ра́ди Го́спода прилага́я,/ никогда́же обре́лся еси́ пра́зден, Ипа́тие./ Те́мже и в ле́поту трудолюби́в нарече́ся,/ зва́ние прие́мь от дел.</p>
			</section>
			<section>
				<title>
					<p>Преподобный Ипатий Целебник</p>
				</title>
				<p>Преподобный Ипатий Целебник подвизался в Киево-Печерской Лавре в XIV веке. После нашествия полчищ хана Батыя в 1240 году «древний Киев исчез и на века, — по словам автора «Истории Государства Российского» Н. М. Карамзина, — ибо сия, некогда знаменитая столица, мать градов Российских, в четырнадцатом и пятнадцатом веке представляла еще развалины». Подверглась жестокому разрушению и святая Киево-Печерская обитель. Дикие орды завоевателей не пощадили ни каменных монастырских стен, ни церкви Пресвятой Богородицы Печерской, ни людей: кого убили, кого увели в плен, «весь монастырь со всеми украшениями и каменными стенами до основания искорениша и разметаша».</p>
				<p>Но свет, по пророчеству святого Андрея Первозванного, воссиявший на Киевских горах, уже нельзя было погасить. По словам «Синопсиса» Иннокентия Гизеля: «Если от злочестивого Батыя и в конечное разорение святая обитель Печерская пришла, и небу подобная церковь Успения Пресвятой Богородицы чрез многие лета пребывала в запустении, но в некоем приделе, уцелевшем от поганых, Божественныя службы страха ради совершались втайне. Черноризцы же по лесам и вертепам скитались...</p>
				<p>Преподобный Ипатий Целебник непрестанно весь день трудился в послушании монастырском, ему было поручено ухаживать за больными, а ночи он стоял на молитве, мало когда принимая сна. Вкушал он только хлеб и воду, и то в малом количестве. При усердном служении отцам в их болезнях, сподобился преподобный Ипатий благодатного дара исцелять болезни возложением рук на болящих. Страдавшие от разных недугов получали исцеление, прибегая к молитвенному заступничеству преподобного Ипатия. На нем исполнились слова преподобного Пимена Многоболезненного: «Равную награду будут иметь болящий и служащий тому». Нетленные мощи преподобного Ипатия, врача и целебника, почивают в Феодосиевых (Дальних) пещерах. Память его чтится также 28 августа (с Собором преподобных Киево-Печерских, почивающих в Дальних пещерах), и во 2-ю неделю Великого поста (с Собором всех преподобных Киево-Печерских).</p>
				<p/>
			</section>
		</section>
	</body>
	<body name="notes">
		<section id="note1">
			<title>
				<p>1</p>
			</title>
			<p>хвра́стие — хворост.</p>
		</section>
		<section id="note2">
			<title>
				<p>2</p>
			</title>
			<p>поро́да яви́ся — явилась плодородная.</p>
		</section>
		<section id="note3">
			<title>
				<p>3</p>
			</title>
			<p>окри́н — чаша.</p>
		</section>
		<section id="note4">
			<title>
				<p>4</p>
			</title>
			<p>стру́пием — ранами.</p>
		</section>
		<section id="note5">
			<title>
				<p>5</p>
			</title>
			<p>глежню́ — пята.</p>
		</section>
		<section id="note6">
			<title>
				<p>6</p>
			</title>
			<p>окова́нныя — связанные, утеснесненные.</p>
		</section>
		<section id="note7">
			<title>
				<p>7</p>
			</title>
			<p>вознепщева́х — подумал.</p>
		</section>
		<section id="note8">
			<title>
				<p>8</p>
			</title>
			<p>ю́дуже — где.</p>
		</section>
		<section id="note9">
			<title>
				<p>9</p>
			</title>
			<p>преиму́щи — превыше, превосходнее.</p>
		</section>
		<section id="note10">
			<title>
				<p>10</p>
			</title>
			<p>несосу́дным сосужде́нием — несмешенным смешением.</p>
		</section>
		<section id="note11">
			<title>
				<p>11</p>
			</title>
			<p>тьма́ми тем — великим множеством.</p>
		</section>
		<section id="note12">
			<title>
				<p>12</p>
			</title>
			<p>наведе́ния — нападения.</p>
		</section>
		<section id="note13">
			<title>
				<p>13</p>
			</title>
			<p>десна́го пути́ от ю́ности е́мься — шествовал от юности правым путем.</p>
		</section>
		<section id="note14">
			<title>
				<p>14</p>
			</title>
			<p>ошаявся — уклоняться.</p>
		</section>
		<section id="note15">
			<title>
				<p>15</p>
			</title>
			<p>ре́снотив — истинен.</p>
		</section>
		<section id="note16">
			<title>
				<p>16</p>
			</title>
			<p>ста́кти – ладан, благовонная древесная смола.</p>
		</section>
		<section id="note17">
			<title>
				<p>17</p>
			</title>
			<p>неуста́внаго — буйственного, беспорядочного.</p>
		</section>
		<section id="note18">
			<title>
				<p>18</p>
			</title>
			<p>премину́л — перешел.</p>
		</section>
		<section id="note19">
			<title>
				<p>19</p>
			</title>
			<p>ра́мень — сильно.</p>
		</section>
		<section id="note20">
			<title>
				<p>20</p>
			</title>
			<p>зажи́тниче — заготовляющий питание.</p>
		</section>
		<section id="note21">
			<title>
				<p>21</p>
			</title>
			<p>скраниа́ма — щеки, виски.</p>
		</section>
		<section id="note22">
			<title>
				<p>22</p>
			</title>
			<p>ту́не — без оснований.</p>
		</section>
		<section id="note23">
			<title>
				<p>23</p>
			</title>
			<p>о́тай — тайно.</p>
		</section>
		<section id="note24">
			<title>
				<p>24</p>
			</title>
			<p>угонза́я — избегая, убегая.</p>
		</section>
		<section id="note25">
			<title>
				<p>25</p>
			</title>
			<p>обуя́ — сделалось глупым, потеряло силу.</p>
		</section>
		<section id="note26">
			<title>
				<p>26</p>
			</title>
			<p>См. также ЖМП №№9–12, 1977; №№1–3, 1978.</p>
		</section>
		<section id="note27">
			<title>
				<p>27</p>
			</title>
			<p>веще́ственным — деятельным.</p>
		</section>
		<section id="note28">
			<title>
				<p>28</p>
			</title>
			<p>священноде́йствующу ти Бо́гу — когда ты совершал священную литургию Богу.</p>
		</section>
		<section id="note29">
			<title>
				<p>29</p>
			</title>
			<p>Всесли́чное - совершенно стройное, всесоставное, гармоническое.</p>
		</section>
		<section id="note30">
			<title>
				<p>30</p>
			</title>
			<p>сове́т — воля, замысел.</p>
		</section>
		<section id="note31">
			<title>
				<p>31</p>
			</title>
			<p>ого́рлицы — ожерелье.</p>
		</section>
		<section id="note32">
			<title>
				<p>32</p>
			</title>
			<p>гри́вны — кольца, ожерелья.</p>
		</section>
		<section id="note33">
			<title>
				<p>33</p>
			</title>
			<p>ушеря́зи — серьги.</p>
		</section>
		<section id="note34">
			<title>
				<p>34</p>
			</title>
			<p>анки́ру — якорь.</p>
		</section>
		<section id="note35">
			<title>
				<p>35</p>
			</title>
			<p>вообрази́вшу гнев — возвести гнев, изобразив грядущее бедствие.</p>
		</section>
		<section id="note36">
			<title>
				<p>36</p>
			</title>
			<p>ца́рский град — царьград, Константинополь.</p>
		</section>
		<section id="note37">
			<title>
				<p>37</p>
			</title>
			<p>сли́ковен — принадлежащий к лику.</p>
		</section>
		<section id="note38">
			<title>
				<p>38</p>
			</title>
			<p>по́том — трудом, подвигом.</p>
		</section>
		<section id="note39">
			<title>
				<p>39</p>
			</title>
			<p>премене́ние — изменение, прекращение, искупление.</p>
		</section>
		<section id="note40">
			<title>
				<p>40</p>
			</title>
			<p>хвра́стную — из хвороста.</p>
		</section>
		<section id="note41">
			<title>
				<p>41</p>
			</title>
			<p>вы́ю — шею.</p>
		</section>
		<section id="note42">
			<title>
				<p>42</p>
			</title>
			<p>главотя́жей — головная повязка.</p>
		</section>
		<section id="note43">
			<title>
				<p>43</p>
			</title>
			<p>убру́сцев — плат, полотно.</p>
		</section>
		<section id="note44">
			<title>
				<p>44</p>
			</title>
			<p>О рождестве Пресвятой Богородицы (8 сентября) и о Введении во храм Пресвятой Богородицы (21 ноября) помещены соответсвующие статьи в Минеях сентябрьской и ноябрьской.</p>
		</section>
		<section id="note45">
			<title>
				<p>45</p>
			</title>
			<p>го́де  — угодно.</p>
		</section>
		<section id="note46">
			<title>
				<p>46</p>
			</title>
			<p>зако́нный па́схи —  т.е. ветхозаветной.</p>
		</section>
		<section id="note47">
			<title>
				<p>47</p>
			</title>
			<p>шата́тися  — неиствовать, дышать злобой.</p>
		</section>
		<section id="note48">
			<title>
				<p>48</p>
			</title>
			<p>первая цифра в скобках означает номер слова, вторая – стиха.</p>
		</section>
		<section id="note49">
			<title>
				<p>49</p>
			</title>
			<p>или потому что, предпринимается самонадеянно и дерзновенно, или выше сил и возможностей.</p>
		</section>
		<section id="note50">
			<title>
				<p>50</p>
			</title>
			<p>плинфоде́ланию — изготовление кирпичей.</p>
		</section>
		<section id="note51">
			<title>
				<p>51</p>
			</title>
			<p>истни́л — изнурил.</p>
		</section>
		<section id="note52">
			<title>
				<p>52</p>
			</title>
			<p>ве́си — ведаешь, знаешь.</p>
		</section>
		<section id="note53">
			<title>
				<p>53</p>
			</title>
			<p>хлами́до — плащ, багряница.</p>
		</section>
		<section id="note54">
			<title>
				<p>54</p>
			</title>
			<p>ариа́нскаго неду́га — т.е. арианской ереси.</p>
		</section>
		<section id="note55">
			<title>
				<p>55</p>
			</title>
			<p>Нова́та — раскольник.</p>
		</section>
		<section id="note56">
			<title>
				<p>56</p>
			</title>
			<p>присеня́й — покрывай.</p>
		</section>
		<section id="note57">
			<title>
				<p>57</p>
			</title>
			<p>вспоко́ит — успокоит.</p>
		</section>
		<section id="note58">
			<title>
				<p>58</p>
			</title>
			<p>зи́нути — раскрыть пасть.</p>
		</section>
		<section id="note59">
			<title>
				<p>59</p>
			</title>
			<p>го́нятся — прогоняются.</p>
		</section>
		<section id="note60">
			<title>
				<p>60</p>
			</title>
			<p>возбесне́ша — прийти в бешенство, взбеситься.</p>
		</section>
		<section id="note61">
			<title>
				<p>61</p>
			</title>
			<p>в горе́честии — в почитании вышняго.</p>
		</section>
		<section id="note62">
			<title>
				<p>62</p>
			</title>
			<p>молитвома́слием — елеосвящением.</p>
		</section>
	</body>
</FictionBook>
