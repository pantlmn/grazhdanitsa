<?xml version="1.0" encoding="UTF-8"?>
<FictionBook xmlns="http://www.gribuser.ru/xml/fictionbook/2.0" xmlns:xlink="http://www.w3.org/1999/xlink">
	<stylesheet type="text/css">.hr{display: block; border:1px solid;}</stylesheet>
	<description>
		<title-info>
			<genre>religion_rel</genre>
			<author>
				<nickname>&#13;</nickname>
			</author>
			<book-title>Минея. Апрель</book-title>
			<lang>ru</lang>
		</title-info>
		<document-info>
			<date>04.05.18</date>
			<src-url/>
			<id>4bef652469d2b65a5dfee7d5bf9a6d75-AAAA-0fe143dd7e845879f69406de5549df9a</id>
			<version>1.0</version>
		</document-info>
		<publish-info>
			<book-name/>
		</publish-info>
		<custom-info info-type="source"/>
	</description>
	<body name="contents">
		<section>
			<section>
			<p>Име́яй дней 30</p>
				<p>Содержание</p>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
				<section>
			</section>
		</section>
	</body>
	<body>
		<title>
			<p>Минея. Апрель</p>
		</title>
		<section>
			<title>
				<p>в 1-й де́нь</p>
			</title>
			<section>
				<title>
					<p>Преподо́бныя ма́тере на́шей Мари́и Еги́птяныни</p>
				</title>
				<p>
					<style>НА ВЕЧЕ́РНИ </style>
				</p>
				<p>
					<style>На</style> Го́споди, воззва́х: 
					<style>стихи́ры преподо́бныя, глас 6.</style>
				</p>
				<p>
					<style>Подо́бен:</style> Всю отложи́вше:
				</p>
				<p>Тебе́ у́бо возбраня́ше/ честны́х взира́ния/ скверн пре́жде привлече́нное скверне́ние;/ твое́ же чу́вство/ и твоя́, Богому́драя, соде́янных со́весть/ к лу́чшим тебе́ обраще́ние соде́яша./ На ико́ну бо воззре́вши/ благослове́нныя Богоотрокови́цы,/ всех пока́явшися прегреше́ний твои́х,/ всехва́льная, пре́жних,/ со дерзнове́нием Честно́му Дре́ву поклони́лася еси́.</p>
				<p>Место́м поклони́вшися/ ра́достно святы́м,/ доброде́тели напу́тное, спаси́тельнейшее отсю́ду прия́ла еси́,/ и зело́ потекла́ еси́ до́брое ше́ствие,/ и, струю́ преве́зшися Иорда́нскую,/ в Крести́телеве обита́лищи/ усе́рдно всели́лася еси́,/ и страсте́й свере́пство жи́тельством омрачи́ла еси́,/ истончава́ющи те́ла воздержа́нием,/ приснопа́мятная ма́ти,/ плотска́я стремле́ния.</p>
				<p>В пусты́ню всели́вшися,/ твои́х страсте́й о́бразы благоче́стно истреби́ла еси́,/ Богови́днейшее изображе́ние в души́ написа́вши,/ доброде́телей ви́ды,/ и толи́ко просия́ла еси́,/ я́ко и на вода́х легко́ преходи́ти стопа́ми,/ и над земле́ю взима́тися/ во твои́х к Бо́гу моле́ниих./ И ны́не со дерзнове́нием,/ пресла́вная Мари́е,/ Христу́ предстоя́щи,/ моли́ся о душа́х на́ших.</p>
				<p>
					<style>Сла́ва, глас 2. Самогла́сен:</style>
				</p>
				<p>Душе́вная ловле́ния,/ и стра́сти плотски́я мече́м воздержа́ния посе́кла еси́,/ и мы́сленная согреше́ния молча́нием поста́ удави́ла еси́,/ и струя́ми слез твои́х пусты́ню всю напои́ла еси́,/ и прозябла́ еси́ нам покая́ния плоды́./ Те́мже твою́ па́мять, преподо́бная, пра́зднуем.</p>
				<p>
					<style>И ны́не, Богоро́дичен, или́ Крестобогоро́дичен:</style>
				</p>
				<p>Дре́ву кре́стному Тя, Иису́се, пригвожде́на/ зря́щи, Неискусобра́чная, пла́чущи, глаго́лаше:/ Ча́до сла́дкое, почто́ оста́вил еси́ Мя,/ ро́ждшую Тя, еди́ну,/ Све́те непристу́пный, Пребезнача́льнаго Отца́?/ Потщи́ся и просла́вися,/ я́ко да сла́ву получа́т Боже́ственную/ и́же Боже́ственныя стра́сти Твоя́ сла́вящии.</p>
				<p>
					<style>Тропа́рь, глас 8:</style>
				</p>
				<p>В тебе́, ма́ти, изве́стно спасе́ся, е́же по о́бразу,/ прии́мши бо крест, после́довала еси́ Христу́/ и, де́ющи, учи́ла еси́ презира́ти у́бо пло́ть, прехо́дит бо/ прилежа́ти же о души́ ве́щи безсме́ртней./ Те́мже и со А́нгелы сра́дуется, преподо́бная Мари́е, дух твой.</p>
				<p>
					<style>Кано́н, глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Скве́рну прегреше́ний очи́сти смире́нныя моея́ души́, Твое́ю ми́лостию, Христе́,/ мглу и омраче́ние страсте́й отжени́ моли́твами преподо́бныя Твоея́.</p>
				<p>Страстьми́ плотски́ми оскверни́вши душе́вное благоро́дие,/ воздержа́нием па́ки, о честна́я, твой ум просвети́ла еси́,/ туча́ми слез твои́х ду́шу уясни́вши.</p>
				<p>Еги́пта страсте́й избе́гла еси́, я́ко от грехо́вна исто́чника,/ и, фарао́на изба́вльшися лю́таго оскверне́ния, безстра́стия ны́не зе́млю насле́довала еси́,/ и со А́нгелы лику́еши при́сно.</p>
				<p>
					<style>Богоро́дичен:</style> Зря́щи Твою́ ико́ну, Влады́чице, Богороди́тельнице Чи́стая,/ и ро́ждшагося Сло́ва от Твоея́ пречи́стыя, Де́во, утро́бы,/ и пору́чницу Тя к Сему́ те́пле про́сит пресла́вная.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Возсмерде́шася душе́вныя и согни́шася твоя́ ра́ны,/ но исто́чником слез твои́х сия́ омы́ла еси́ те́пле.</p>
				<p>Побежде́ни бы́ша тобо́ю де́монстии полцы́,/ и страстна́я взыгра́ния слеза́ми ура́нила еси́.</p>
				<p>Я́ко у́тренний о́блак и я́коже ка́пля, ка́плющи, была́ еси́/ всем, пролива́ющи во́ды покая́ния спаси́тельнаго.</p>
				<p>Богоро́дичен: Тя Предста́тельницу, Чи́стая, и спасе́ние, и кре́пость иму́щи,/ Креста́ свята́го дре́ву, честна́я, поклони́ся.</p>
				<p>
					<style>Ин конда́к, глас 3:</style>
				</p>
				<p>Блуда́ми пе́рвее преиспо́лнена вся́ческими,/ Христо́ва неве́ста дне́сь покая́нием яви́ся,/ а́нгельское жи́тельство подража́ющи,/ де́мона креста́ ору́жием погубля́ет./ Сего́ ра́ди Ца́рствия неве́ста яви́лася еси́, Мари́е пресла́вная.</p>
				<p>
					<style>Седа́лен, глас 8. </style>
				</p>
				<p>
					<style>Подо́бен:</style> Прему́дрости:
				</p>
				<p>Взыгра́ния вся плотска́я обузда́вши боле́зньми по́стническими,/ му́жественное показа́ла еси́ души́ твоея́ мудрова́ние,/ Креста́ бо возжеле́вши о́браз ви́дети, себе́, приснопа́мятная, ми́ру распя́ла еси́,/ отону́дуже и к ре́вности жития́ непоро́чнаго усе́рдно воздви́гла еси́ себе́,/ всеблаже́нная, Мари́е пресла́вная./ Моли́ Христа́ Бо́га грехо́в оставле́ние пода́ти/ честву́ющим любо́вию святу́ю па́мять твою́.</p>
				<p>
					<style>Богоро́дичен:</style>
				</p>
				<p>Я́ко Де́ву и еди́ну в жена́х,/ Тя, без се́мене ро́ждшую Бо́га пло́тию, вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца млеко́м пита́еши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мляй Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Удали́лася еси́, бежа́вши, су́щих в ми́ре и сла́дких всех,/ еди́на же Еди́ному чи́сто приобщи́лася еси́/ кра́йним воздержа́нием и терпе́нием дел твои́х.</p>
				<p>Теле́сная движе́ния и разжже́ния воздержа́нием пои́стинне изсуши́ла еси́,/ отону́дуже ду́шу украси́ла еси́, Мари́е всесла́вная,/ Боже́ственными виде́нии и де́тельми.</p>
				<p>Доброде́тельною твое́ю си́лою, слеза́ми и посто́м кра́йним,/ моли́твою же и ва́ром, зимо́ю и нагото́ю/ прия́телище была́ еси́ Свята́го Ду́ха че́стно.</p>
				<p>
					<style>Богоро́дичен:</style> К Твое́й ико́не прибе́гши, и из Тебе́ Рожде́ннаго, Мари́е Де́во,/ Тобо́ю ны́не обре́те жи́знь безсме́ртную, в раи́ лику́ющи.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой свет/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>В след Христа́ после́довала еси́, ра́дующися,/ нося́щи крест свой на ра́ме, Мари́е,/ и де́моны ура́нила еси́.</p>
				<p>Показа́ла еси́ нам покая́ния лечбу́,/ показа́ла еси́ и стезю́,/ веду́щую па́ки к жи́зни неги́блющей.</p>
				<p>Ты бу́ди ми, честна́я, засту́пница непобеди́ма/ и изба́ви страсте́й мя, боле́зни же вся́кия/ мольба́ми твои́ми ко Го́споду.</p>
				<p>
					<style>Богоро́дичен:</style> На Твою́, Влады́чице Чи́стая, ико́ну взира́ше,/ Тебе́ всегда́ моля́щися,/ страсте́й напа́дания преподо́бная посрамля́ше.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>По́том грехо́вную скве́рну омы́ла еси́,/ к нетле́нней же сла́ве твое́ю мы́слию смотря́ющи,/ ны́не обрела́ еси́ благопло́дие боле́зней твои́м, сла́вная.</p>
				<p>Всем гре́шником, Мари́е, житие́ твое́ о́браз показа́ся,/ безме́рно согреши́вшим,/ в житии́ воста́ти и скве́рну очи́стити слеза́ми.</p>
				<p>Уще́дри смире́нную мою́ ду́шу, Человеколю́бче,/ ю́же оскверни́х, де́я нечи́стая хоте́ния пло́ти моея́,/ но Ты мя преподо́бныя моли́твами поми́луй.</p>
				<p>
					<style>Богоро́дичен:</style> Все́ю твое́ю душе́ю и се́рдцем возлюби́ла еси́ от Де́вы рожде́ннаго Бо́га Сло́ва,/ Жива́го и воплоще́нна,/ глас тебе́, преподо́бная, прине́сша.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен:</style> Вознесы́йся:
				</p>
				<p>Греха́ мглы избежа́вши,/ покая́ния све́том озари́вши твое́ се́рдце, сла́вная,/ пришла́ еси́ ко Христу́,/ Сего́ Всенепоро́чную и святу́ю Ма́терь/ Моли́твенницу ми́лостивную принесла́ еси́./ Отону́дуже и прегреше́ний обрела́ еси́ оставле́ние/ и со А́нгелы при́сно сра́дуешися.</p>
				<p>
					<style>И́кос:</style> Зми́я, дре́вле во Еде́ме запе́ншаго Е́ве пре́лестию дре́ва,/ низве́ргла еси́ в ров Дре́вом Кре́стным, сла́вная Мари́е,/ и, отбе́гши сла́сти, чистоты́ возжела́ла еси́,/ отону́дуже и с де́вами сподо́билася еси́ вну́трь черто́га вни́ти твоего́ Влады́ки,/ с си́ми наслади́тися досто́йно./ Того́ у́бо приле́жно моли́,/ я́ко да мно́гих грехо́в разреше́ние пода́ст/ и Своея́ жи́зни нас сподо́бит со А́нгелы при́сно ра́доватися.  
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В пещи́ Авраа́мстии о́троцы перси́дстей,/ любо́вию благоче́стия па́че,/ не́жели пла́менем опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Ско́рбную и те́сную ше́ствовавши стезю́ я́ве,/ добро́тою доброде́телей уясни́вши ду́шу,/ Небе́сную дости́гла еси́ жи́знь неконча́емую,/ иде́же Свет безконе́чный е́сть Христо́с.</p>
				<p>Я́же в ми́ре попра́вши вре́менная вся,/ ны́не лику́еши со все́ми во́инствы А́нгельскими, воспева́ющи:/ благослове́н еси́ в хра́ме сла́вы Твоея́, Го́споди.</p>
				<p>Кова́рства вра́жия и ору́жия оскуде́ша вся/ кре́пким посто́м и моли́твою твое́ю, преподо́бная, и слеза́ми,/ и ны́не у́бо отго́нятся и страсте́й настоя́ния, Мари́е честна́я.</p>
				<p>
					<style>Богоро́дичен: </style>Неискусобра́чно я́же Бо́га безпло́тна поро́ждши вои́стинну/ и Де́ва пребы́вши пои́стинне,/ Твое́ю си́лою, Всечестна́я, отгна́ла еси́ страсте́й и де́монов во́инства.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ру́це распросте́р, Дании́л/ льво́в зия́ния в ро́ве затче́:/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Ве́сь сия́нием доброде́телей озари́вши ум, Мари́е сла́вная, Бо́гу бесе́довавши,/ пло́ть бо истни́вши посто́м мно́гим и по́мыслом благочести́вым, пе́ла еси́, ра́дующися:/ благослови́те, вся дела́ Госпо́дня, Го́спода.</p>
				<p>Креста́ зна́мением себе́ огради́вши,/ Иорда́нския нога́ми немо́кренными твои́ми во́ды преплы́вши, Мари́е, ве́рно/ и Небе́снаго Христа́, Те́лу и Кро́ви Его́, прича́щшися, —/ ны́не отпуща́еши рабу́ Твою́, —/ рекла́ еси́.</p>
				<p>Свяще́нник Боже́ственный Зоси́ма, таи́нник благода́ти,/ быстрину́ я́ко ви́де тя Иорда́нскую, сла́вная, преше́дшу немо́кренными нога́ми,/ стра́хом и тре́петом одержи́мь быв, ра́дуяся, поя́ше:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен:</style> Тобо́ю, Пренескве́рная, тлю и скве́рну всю оттрясе́,/ и облече́ся, Влады́чице, в ри́зу безсме́ртну,/ и Тобо́ю Твоему́ Сы́ну преподо́бная вопия́ше:/ благослови́те, вся дела́ Госпо́дня, Го́спода.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́,/ тем, веселя́щеся, Тя, Богоро́дице, велича́ем.</emphasis>
				</p>
				<p>Ны́не нетле́нною и Боже́ственною вои́стинну пи́щею насыща́ема/ и Све́том наслажда́ющися мы́сленным и Невече́рним в Небе́сных се́лех,/ иде́же А́нгельстии чи́ни о нас Бо́га мо́лят.</p>
				<p>Сла́вы теку́щия и тле́нныя же возгнуша́вшися, Мари́е,/ сла́ву и жи́знь насле́довала еси́ блаже́нную./ Христа́ моли́ о соверша́ющих твою́ всесвяту́ю па́мять всегда́.</p>
				<p>Ви́ждь мою́ ско́рбь, преподо́бная, и стена́ние се́рдца,/ ви́ждь тесноту́ жи́зни моея́,/ спаси́ мя от греха́ моего́/ и ду́шу мою́ уще́дри твои́ми хода́тайствы ко Го́споду.</p>
				<p>
					<style>Богоро́дичен:</style> Влады́чице Чи́стая Богоро́дице, гре́шников спасе́ние,/ приими́ мольбу́ сию́,/ изба́ви мя от грех мои́х,/ Твоему́ Сы́ну прибега́юща,/ моли́твами преподо́бныя Твоея́.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Све́те неизме́нный:
				</p>
				<p>О́браз покая́ния нам даде́ся, Мари́е,/ твои́м бо те́плым умиле́нием возврати́ побежде́ние,/ Засту́пницу стяжа́вши Богоро́дицу Мари́ю,/ с Не́юже о нас помоли́ся.</p>
				<p>
					<style>Богоро́дичен:</style>
				</p>
				<p>Свет возсия́вший безле́тный от Отца́ пре́жде век/ в ле́то ны́не напосле́док из Тебе́, Де́во, яви́ся на спасе́ние ми́ра,/ к Нему́же не преста́й о лю́дех Твои́х моля́щися.</p>
				<p>
					<style>Моли́тва</style>
				</p>
				<p>О вели́кая Христо́ва уго́днице, преподо́бная Мари́е! На Небеси́ Престо́лу Бо́жию предстоя́щи, на земли́ же ду́хом любве́ с на́ми пребыва́ющи, име́ющи дерзнове́ние ко Го́споду, моли́ спасти́ рабы́ Его́, к тебе́ с любо́вию притека́ющия. Испроси́ нам у Великоми́лостиваго Влады́ки и Го́спода ве́ры непоро́чное соблюде́ние, градо́в и ве́сей на́ших утвержде́ние, от гла́да и па́губы избавле́ние, скорбя́щим — утеше́ние, неду́гующим — исцеле́ние, па́дшим — возста́ние, заблу́ждщим — укрепле́ние, в дела́х благи́х преспе́яние и благослове́ние, сирота́м и вдови́цам — заступле́ние и отше́дшим от сего́ жития́ — ве́чное упокое́ние, всем же нам в де́нь стра́шнаго Суда́ одесну́ю страны́ о́бщники бы́ти и блаже́нный глас Судии́ ми́ра услы́шати: прииди́те, благослове́ннии Отца́ Моего́, насле́дуйте угото́ванное вам Ца́рствие от сложе́ния ми́ра, и та́мо пребыва́ния во ве́ки получи́ти. Ами́нь.</p>
			</section>
			<section>
				<title>
					<p>Житие́ преподо́бной Мари́и Еги́петской</p>
				</title>
				<p>В одном палестинском монастыре в окрестностях Кесарии жил преподобный инок Зосима. Отданный в монастырь с самого детства, он подвизался в нем до 53 лет, когда был смущен помыслом: «Найдется ли и в самой дальней пустыне святой муж, превзошедший меня в трезвении и делании?» Лишь только он помыслил так, ему явился Ангел Господень и сказал: «Ты, Зосима, по человеческой мере неплохо подвизался, но из людей нет праведного ни одного (<a xlink:href="https://azbyka.ru/biblia/?Rom.3:10&amp;c~r&amp;rus">Рим. 3:10</a>). Чтобы ты уразумел, сколько есть еще иных и высших образов спасения, выйди из этой обители, как Авраам из дома отца своего (<a xlink:href="https://azbyka.ru/biblia/?Gen.12:1&amp;c~r&amp;rus">Быт. 12:1</a>), и иди в монастырь, расположенный при Иордане». Тотчас авва Зосима вышел из монастыря и вслед за Ангелом пришел в Иорданский монастырь и поселился в нем. Здесь увидел он старцев, истинно просиявших в подвигах. Авва Зосима стал подражать святым инокам в духовном делании.</p>
				<p>Так прошло много времени, и приблизилась святая Четыредесятница. В монастыре существовал обычай, ради которого и привел сюда Бог преподобного Зосиму. В первое воскресенье Великого поста игумен совершал Божественную литургию, все причащались Пречистых Тела и Крови Христовых, вкушали затем малую трапезу и снова собирались в церкви. Сотворив молитву и положенное число поклонов, старцы, испросив друг у друга прощения, брали благословение у игумена и при общем пении псалма «Господь просвещение мое и Спаситель мой: кого убоюся? Господь Защититель живота моего: от кого устрашуся?» (<a xlink:href="https://azbyka.ru/biblia/?Ps.26:1&amp;c~r&amp;rus">Пс. 26:1</a>) открывали монастырские ворота и уходили в пустыню. Каждый из них брал с собой в пустыню умеренное количество пищи, кто в чем нуждался, некоторые же и вовсе ничего не брали и питались кореньями. Иноки переходили за Иордан и расходились как можно дальше, чтобы не видеть, как кто постится и подвизается. Когда заканчивался Великий пост, иноки возвращались в монастырь на Вербное воскресенье с плодом своего делания (<a xlink:href="https://azbyka.ru/biblia/?Rom.6:21-22&amp;c~r&amp;rus">Рим. 6:21–22</a>), испытав свою совесть (<a xlink:href="https://azbyka.ru/biblia/?1Pet.3:16&amp;c~r&amp;rus">1Пет. 3:16</a>). При этом никто ни у кого не спрашивал, как он трудился и совершал свой подвиг. В тот год и авва Зосима, по монастырскому обычаю, перешел реку Иордан. Ему хотелось глубже зайти в пустыню, чтобы встретить кого-нибудь из святых и великих старцев, спасавшихся там и молившихся за мир. Он шел по пустыне 20 дней и однажды во время пения псалмов 6-го часа и совершения обычных молитв вдруг справа от него показалась как бы тень человеческого тела. Он ужаснулся, думая, что видит бесовское привидение, но, перекрестившись, отложил страх и, окончив молитву, обратился в сторону тени и увидел шедшего по пустыне обнаженного человека, тело которого было черно от солнечного зноя, а выгоревшие короткие волосы побелели, как агнчее руно. Авва Зосима обрадовался, так как за эти дни не видел ни одного живого существа, и тотчас направился в его сторону. Но лишь только нагой пустынник увидел приближавшегося к нему Зосиму, тотчас стал от него убегать. Авва Зосима, забыв свою старческую немощь и усталость, ускорил шаг. Но вскоре он в изнеможении остановился у высохшего ручья и стал слезно умолять удалявшегося подвижника: «Что ты бежишь от меня, грешного и недостойного, и подай мне твою святую молитву и благословение, ради Господа, не гнушавшегося никогда никем». Неизвестный, не оборачиваясь, крикнул ему: «Прости, авва Зосима, не могу, обратившись, явиться лицу твоему: я ведь женщина, и нет на мне, как видишь, никакой одежды для прикрытия телесной наготы. Но если хочешь помолиться обо мне, великой и окаянной грешнице, брось мне покрыться свой плащ, тогда смогу подойти к тебе под благословение». «Не знала бы она меня по имени, если бы святостью и неведомыми подвигами не стяжала дара прозорливости от Господа»,— подумал авва Зосима и поспешил исполнить сказанное ему. Прикрывшись плащом, подвижница обратилась к Зосиме: «Что вздумалось тебе, авва Зосима, говорить со мной, женщиной грешной и немудрой? Чему желаешь ты у меня научиться и, не жалея сил, потратил столько трудов?» Он же, преклонив колена, просил у нее благословения. Так же точно и она преклонилась пред ним, и долго оба один другого просили: «Благослови». Наконец подвижница сказала: «Авва Зосима, тебе подобает благословить и молитву сотворить, так как ты почтен саном пресвитерским и многие годы, предстоя Христову алтарю, приносишь Господу Святые Дары». Эти слова еще больше устрашили преподобного Зосиму. С глубоким вздохом он отвечал ей: «О, мать духовная! Явно, что ты из нас двоих больше приблизилась к Богу и умерла для мира. Ты меня по имени узнала и пресвитером назвала, никогда меня прежде не видев. Твоей мере надлежит и благословить меня, Господа ради». Уступив, наконец, мольбам Зосимы, преподобная сказала: «Благословен Бог, хотящий спасения всем человекам». Авва Зосима ответил «Аминь», и они встали с земли. Подвижница снова сказала старцу: «Чего ради пришел ты, отче, ко мне, грешнице, лишенной всякой добродетели? Впрочем, видно, благодать Духа Святого наставила тебя сослужить одну службу, потребную моей душе. Скажи мне прежде, авва, как живут ныне христиане, как растут и благоденствуют святые Божии Церкви?» Авва Зосима отвечал ей: «Вашими святыми молитвами Бог даровал Церкви и нам всем совершенный мир. Но внемли и ты мольбе недостойного старца, мать моя, помолись, ради Бога, за весь мир и за меня, грешного, да не будет мне бесплодным это пустынное хождение». Святая подвижница сказала: «Тебе скорее надлежит, авва Зосима, имея священный чин, за меня и за всех молиться. На то тебе и сан дан. Впрочем, все поведенное мне тобою охотно исполню ради послушания Истине и от чистого сердца». Сказав так, святая обратилась на восток и, возведя очи и подняв руки к небу, начала шепотом молиться. Старец увидел, как она поднялась в воздухе на локоть от земли. От этого чудного видения Зосима повергся ниц, усердно молясь и не смея произнести ничего, кроме слов: «Господи, помилуй!» Ему пришел в душу помысл — не привидение ли это вводит его в соблазн? Преподобная подвижница, обернувшись, подняла его с земли и сказала: «Что тебя, авва Зосима, так смущают помыслы? Не привидение я. Я — женщина грешная и недостойная, хотя и ограждена святым Крещением». Сказав это, она осенила себя крестным знамением. Видя и слыша это, старец пал со слезами к ногам подвижницы: «Умоляю тебя Христом, Богом нашим, не таи от меня своей подвижнической жизни, но расскажи ее всю, чтобы сделать явным для всех величие Божие. Ибо верую Господу Богу моему, Им же и ты живешь, что для того и был я послан в эту пустыню, чтобы все твои постнические деяния сделал Бог явными для мира». И святая подвижница сказала: «Смущаюсь, отче, рассказывать тебе о бесстыдных моих делах. Ибо должен будешь тогда бежать от меня, закрыв глаза и уши, как бегут от ядовитой змеи. Но все же скажу тебе, отче, не умолчав ни о чем из моих грехов, ты же, заклинаю тебя, не преставай молиться обо мне, грешной, да обрящу дерзновение в День Суда».</p>
				<p>Родилась я в Египте и еще при жизни родителей, двенадцати лет от роду, покинула их и ушла в Александрию. Там лишилась я своего целомудрия и предалась безудержному и ненасытному любодеянию. Более семнадцати лет невозбранно предавалась я греху и совершала все безвозмездно. Я не брала денег не потому, что была богата. Я жила в нищете и зарабатывала пряжей. Думала я, что весь смысл жизни состоит в утолении плотской похоти. Проводя такую жизнь, я однажды увидела множество народа, из Ливии и Египта шедшего к морю, чтобы плыть в Иерусалим на праздник Воздвижения Святого Креста. Захотелось и мне плыть с ними. Но не ради Иерусалима и не ради праздника, а — прости, отче, — чтобы было больше с кем предаваться разврату. Так села я на корабль. Теперь, отче, поверь мне, я сама удивляюсь, как море стерпело мое распутство и любодеяние, как земля не разверзла своих уст и не свела меня заживо в ад, прельстившую и погубившую столько душ... Но, видно, Бог желал моего покаяния, не хотя смерти грешника и с долготерпением ожидая обращения. Так прибыла я в Иерусалим и во все дни до праздника, как и на корабле, занималась скверными делами. Когда наступил святой праздник Воздвижения Честного Креста Господня, я по-прежнему ходила, уловляя души юных в грех. Увидев, что все очень рано пошли в <a href="https://azbyka.ru/1/tserkov" xlink:href="">церковь</a>, в которой находилось Животворящее Древо, я пошла вместе со всеми и вошла в церковный притвор. Когда настал час Святого Воздвижения, я хотела войти со всем народом в церковь. С большим трудом пробравшись к двери, я, окаянная, пыталась пройти внутрь. Но едва я ступила на порог, как меня остановила некая Божия сила, не давая войти, и отбросила далеко от дверей, между тем как все люди шли беспрепятственно. Я думала, что, может быть, по женскому слабосилию не могла протиснуться в толпе, и опять попыталась локтями расталкивать народ и пробираться к двери. Сколько я ни трудилась — войти не смогла. Как только моя нога касалась церковного порога, я останавливалась. Всех принимала <a href="https://azbyka.ru/1/tserkov" xlink:href="">церковь</a>, никому не возбраняла войти, а меня, окаянную, не пускала. Так было три или четыре раза. Силы мои иссякли. Я отошла и встала в углу церковной паперти. Тут я почувствовала, что это грехи мои возбраняют мне видеть Животворящее Древо, сердца моего коснулась благодать Господня, я зарыдала и стала в покаянии бить себя в грудь. Вознося Господу воздыхания из глубины сердца, я увидела пред собой икону Пресвятой Богородицы и обратилась к ней с молитвой: «О Дево, Владычице, родившая плотию Бога Слово! Знаю, что недостойна я смотреть на Твою икону. Праведно мне, блуднице ненавидимой, быть отвергнутой от Твоей чистоты и быть для Тебя мерзостью, но знаю и то, что для того Бог и стал человеком, чтобы призвать грешных на покаяние. Помоги мне, Пречистая, да будет мне позволено войти в церковь. Не возбрани мне видеть Древо, на котором плотию был распят Господь, проливший Свою неповинную Кровь и за меня, грешную, за избавление мое от греха. Повели, Владычице, да отверзутся и мне двери святого поклонения Крестного. Ты мне будь доблестной Поручительницей к Родившемуся от Тебя. Обещаю Тебе с этого времени уже не осквернять себя более никакой плотской скверной, но как только увижу Древо Креста Сына Твоего, отрекусь от мира и тотчас уйду туда, куда Ты как Поручительница наставишь меня». И когда я так помолилась, почувствовала вдруг, что молитва моя услышана. В умилении веры, надеясь на Милосердную Богородицу, я опять присоединилась к входившим в храм, и никто не оттеснил меня и не возбранил мне войти. Я шла в страхе и трепете, пока не дошла до двери и сподобилась видеть Животворящий Крест Господень. Так познала я тайны Божии и что Бог готов принять кающихся. Пала я на землю, помолилась, облобызала святыни и вышла из храма, спеша вновь предстать пред моей Поручительницей, где дано было мной обещание. Преклонив колени пред иконой, так молилась я пред ней: «О Влаголюбивая Владычице наша, Богородице! Ты не возгнушалась молитвы моей недостойной. Слава Богу, приемлющему Тобой покаяние грешных. Настало мне время исполнить обещание, в котором Ты была Поручительницей. Ныне, Владычице, направь меня на путь покаяния». И вот, не кончив еще своей молитвы, слышу голос, как бы говорящий издалека: «Если перейдешь за Иордан, то обретешь блаженный покой». Я тотчас уверовала, что этот голос был ради меня и, плача, воскликнула к Богородице: «Госпоже Владычице, не оставь меня, грешницы скверной, но помоги мне»,— и тотчас вышла из церковного притвора и пошла прочь. Один человек дал мне три медные монеты. На них я купила себе три хлеба и у продавца узнала путь на Иордан. На закате я дошла до церкви святого Иоанна Крестителя, близ Иордана. Поклонившись прежде всего в церкви, я тотчас спустилась к Иордану и омыла его святою водой лицо и руки. Затем я причастилась в храме святого Иоанна Предтечи Пречистых и Животворящих Таин Христовых, съела половину от одного из своих хлебов, запила его святой иорданской водой и проспала ту ночь на земле у храма. Наутро же, найдя невдалеке небольшой челн, я переправилась в нем через реку на другой берег и опять горячо молилась Наставнице моей, чтобы Она направила меня, как Ей Самой будет угодно. Сразу же после того я и пришла в эту пустыню». Авва Зосима спросил у преподобной: «Сколько же лет, мать моя, прошло с того времени, как ты поселилась в этой пустыне?» «Думаю, — отвечала она, — 47 лет прошло, как вышла я из Святого Града». Авва Зосима вновь спросил: «Что имеешь или что находишь ты себе в пищу здесь, мать моя?» И она отвечала: «Было со мной два с половиной хлеба, когда я перешла Иордан, потихоньку они иссохли и окаменели, и, вкушая понемногу, многие годы я питалась от них». Опять спросил авва Зосима: «Неужели без болезней пребыла ты столько лет? И никаких искушений не принимала от внезапных прилогов и соблазнов?» — «Верь мне, авва Зосима, — отвечала преподобная,—17 лет я провела в этой пустыне, словно с лютыми зверями борясь со своими помыслами. Когда я начинала вкушать пивцу, тотчас приходил помысл о мясе и рыбе, к которым я привыкла в Египте. Хотелось мне и вина, потому что я много пила его, когда была в миру. Здесь же, не имея часто простой воды и пищи, я люто страдала от жажды и голода. Терпела я и более сильные бедствия: мной овладевало желание любодейных песен, они будто слышались мне, смущая сердце и слух. Плача и бия себя в грудь, я вспоминала тогда обеты, которые давала, идя в пустыню, пред иконой Святой Богородицы, Поручницы моей, и плакала, моля отогнать терзавшие душу помыслы. Когда в меру молитвы и плача совершалось покаяние, я видела отовсюду мне сиявший Свет, и тогда вместо бури меня обступала великая тишина. Блудные же помыслы, прости, авва, как исповедаю тебе? Страстный огнь разгорался внутри моего сердца и всю опалял меня, возбуждая похоть. Я же при появлении окаянных помыслов повергалась на землю и словно видела, что предо мной стоит Сама Пресвятая Поручительница и судит меня, преступившую данное обещание. Так не вставала я, лежа ниц день и ночь на земле, пока вновь не совершалось покаяние, и меня не окружал тот же блаженный Свет, отгонявший злые смущения и помышления. Так жила я в этой пустыне первые семнадцать лет. Тьма за тьмой, беда за напастью обстояли меня, грешную. Но с того времени и доныне Богородица, Помощница моя, во всем руководствует мною». Авва Зосима опять спрашивал: «Неужели тебе не потребовалось здесь ни пищи, ни одеяния?» Она же отвечала: «Хлебы мои кончились, как я сказала, в эти семнадцать лет. После того я стала питаться кореньями и тем, что могла обрести в пустыне. Платье, которое было на мне, когда перешла Иордан, давно разодралось и истлело, и мне много потом пришлось терпеть и бедствовать и от зноя, когда меня палила жара, и от зимы, когда я тряслась от холода. Сколько раз я падала на землю, как мертвая. Сколько раз в безмерном борении пребывала с различными напастями, бедами и искушениями. Но с того времени и до нынешнего дня сила Божия неведомо и многообразно соблюдала мою грешную душу и смиренное тело. Питалась и покрывалась я глаголом Божиим, все содержащим (<a xlink:href="https://azbyka.ru/biblia/?Deut.8:3&amp;c~r&amp;rus">Втор. 8:3</a>), ибо не о хлебе едином жив будет человек, но о всяком глаголе Божием (<a xlink:href="https://azbyka.ru/biblia/?Mt.4:4&amp;c~r&amp;rus">Мф. 4:4</a>; <a xlink:href="https://azbyka.ru/biblia/?Lk.4:4&amp;c~r&amp;rus">Лк. 4:4</a>), и не имеющие покрова камением облекутся (<a xlink:href="https://azbyka.ru/biblia/?Job.24:8&amp;c~r&amp;rus">Иов. 24:8</a>), если совлекутся греховного одеяния (<a xlink:href="https://azbyka.ru/biblia/?Col.3:9&amp;c~r&amp;rus">Кол. 3:9</a>). Как вспомнила, от сколького зла и каких грехов избавил меня Господь, в том находила я пищу неистощимую». Когда авва Зосима услышал, что и от Священного Писания говорит на память святая подвижница — от книг пророков Моисея и Иова и от псалмов Давидовых,— тогда спросил преподобную: «Где, мать моя, научилась ты псалмам и иным Книгам?» Она улыбнулась, выслушав этот вопрос, и отвечала так: «Поверь мне, человек Божий, ни единого не видела человека, кроме тебя, с тех пор, как перешла Иордан. Книгам и раньше никогда не училась, ни пения церковного не слышала, ни Божественного чтения. Разве что Само Слово Божие, живое и всетворческое, учит человека всякому разуму (<a xlink:href="https://azbyka.ru/biblia/?Col.3:16&amp;c~r&amp;rus">Кол. 3:16</a>; <a xlink:href="https://azbyka.ru/biblia/?2Pet.1:21&amp;c~r&amp;rus">2Пет. 1:21</a>; <a xlink:href="https://azbyka.ru/biblia/?1Thes.2:13&amp;c~r&amp;rus">1Фес. 2:13</a>). Впрочем, довольно, уже всю жизнь мою я исповедала тебе, но с чего начинала, тем и кончаю: заклинаю тебя воплощением Бога Слова — молись, святой авва, за меня, великую грешницу. И еще заклинаю тебя Спасителем, Господом нашим Иисусом Христом — все то, что слышал ты от меня, не сказывай ни единому до тех пор, пока Бог не возьмет меня от земли. И исполни то, о чем я сейчас скажу тебе. Будущим годом, в Великий пост, не ходи за Иордан, как ваш иноческий обычай повелевает». Опять удивился авва Зосима, что и чин их монастырский известен святой подвижнице, хотя он пред нею не обмолвился о том ни одним словом. «Пребудь же, авва, — продолжала преподобная, — в монастыре. Впрочем, если и захочешь выйти из монастыря, ты не сможешь... А когда наступит святой Великий Четверг Тайной Вечери Господней, вложи в святой сосуд Животворящего Тела и Крови Христа, Бога нашего, и принеси мне. Жди же меня на той стороне Иордана, у края пустыни, чтобы мне, придя, причаститься Святых Таин. А авве Иоанну, игумену вашей обители, так скажи: внимай себе и стаду своему (<a xlink:href="https://azbyka.ru/biblia/?Act.20:23&amp;c~r&amp;rus">Деян. 20:23</a>; <a xlink:href="https://azbyka.ru/biblia/?1Tim.4:16&amp;c~r&amp;rus">1Тим. 4:16</a>). Впрочем, не хочу, чтобы ты теперь сказал ему это, но когда укажет Господь». Сказав так и испросив еще раз молитв, преподобная повернулась и ушла в глубину пустыни. Весь год старец Зосима пребыл в молчании, никому не смея открыть явленное ему Господом, и прилежно молился, чтобы Господь сподобил его еще раз увидеть святую подвижницу. Когда же вновь наступила первая седмица святого Великого поста, преподобный Зосима из-за болезни должен был остаться в монастыре. Тогда он вспомнил пророческие слова преподобной о том, что не сможет выйти из монастыря. По прошествии нескольких дней преподобный Зосима исцелился от недуга, но все же остался до Страстной седмицы в монастыре.</p>
				<p>Приблизился день воспоминания Тайной Вечери. Тогда авва Зосима исполнил поведенное ему — поздним вечером вышел из монастыря к Иордану и сел на берегу в ожидании. Святая медлила, и авва Зосима молил Бога, чтобы Он не лишил его встречи с подвижницей. Наконец преподобная пришла и стала по ту сторону реки. Радуясь, преподобный Зосима поднялся и славил Бога. Ему пришла мысль: как она сможет без лодки перебраться через Иордан? Но преподобная, крестным знамением осенив Иордан, быстро пошла по воде. Когда же старец хотел поклониться ей, она запретила ему, крикнув с середины реки: «Что творишь, авва? Ведь ты — иерей, носитель великих Таин Божиих». Перейдя реку, преподобная сказала авве Зосиме: «Благослови, отче». Он же отвечал ей с трепетом, ужаснувшись о дивном видении: «Воистину неложен Бог, обещавший уподобить Себе всех очищающихся, насколько это возможно смертным. Слава Тебе, Христе Боже наш, показавшему мне через святую рабу Свою, как далеко отстою от меры совершенства». После этого преподобная просила его прочитать «Верую» и «Отче наш». По окончании молитвы она, причастившись Святых Страшных Христовых Таин, простерла руки к небу и со слезами и трепетом произнесла молитву святого Симеона Богоприимца: «Ныне отпущаеши рабу Твою, Владыко, по глаголу Твоему с миром, яко видеста очи мои спасение Твое». Затем вновь преподобная обратилась к старцу и сказала: «Прости, авва, еще исполни и другое мое желание. Иди теперь в свой монастырь, а на следующий год приходи к тому иссохшему потоку, где мы первый раз говорили с тобой». «Если бы возможно мне было,— отвечал авва Зосима,— непрестанно за тобой ходить, чтобы лицезреть твою святость!» Преподобная снова просила старца: «Молись, Господа ради, молись за меня и вспоминай мое окаянство». И, крестным знамением осенив Иордан, она, как прежде, прошла по водам и скрылась во тьме пустыни. А старец Зосима возвратился в монастырь в духовном ликовании и трепете и в одном укорял себя, что не спросил имени преподобной. Но он надеялся на следующий год узнать, наконец, и ее имя. Прошел год, и авва Зосима снова отправился в пустыню. Молясь, он дошел до иссохшего потока, на восточной стороне которого увидел святую подвижницу Она лежала мертвая, со сложенными, как подобает, на груди руками, лицом обращенная к Востоку. Авва Зосима омыл слезами ее стопы, не дерзая касаться тела, долго плакал над усопшей подвижницей и стал петь псалмы, подобающие скорби о кончине праведных, и читать погребальные молитвы. Но он сомневался, угодно ли будет преподобной, если он погребет ее. Только он это помыслил, как увидел, что у главы ее начертано: «Погреби, авва Зосима, на этом месте тело смиренной Марии. Воздай персть персти. Моли Господа за меня, преставльшуюся месяца апреля в первый день, в самую ночь спасительных страданий Христовых, по причащении Божественной Тайной Вечери». Прочитав эту надпись, авва Зосима удивился сначала, кто мог сделать ее, ибо сама подвижница не знала грамоты. Но он был рад, наконец, узнать ее имя. Понял авва Зосима, что преподобная Мария, причастившись Святых Таин на Иордане из его рук, во мгновение прошла свой дальнейший пустынный путь, которым он, Зосима, шествовал двадцать дней, и тотчас отошла ко Господу. Прославив Бога и омочив слезами землю и тело преподобной Марии, авва Зосима сказал себе: «Пора уже тебе, старец Зосима, совершить поведенное тебе. Но как сумеешь ты, окаянный, ископать могилу, ничего не имея в руках?» Сказав это, он увидел невдалеке в пустыне лежавшее поверженное дерево, взял его и начал копать. Но слишком суха была земля, сколько ни копал он, обливаясь потом, ничего не мог сделать. Распрямившись, авва Зосима увидел у тела преподобной Марии огромного льва, который лизал ее стопы. Старца объял страх, но он осенил себя крестным знамением, веруя, что останется невредим молитвами святой подвижницы. Тогда лев начал ласкаться к старцу, и авва Зосима, возгораясь духом, приказал льву ископать могилу, чтобы предать земле тело святой Марии. По его слову лев лапами ископал ров, в котором и было погребено тело преподобной. Исполнив завещанное, каждый пошел своей дорогой: лев — в пустыню, а авва Зосима — в монастырь, благословляя и хваля Христа, Бога нашего. Придя в обитель, авва Зосима поведал монахам и игумену, что видел и слышал от преподобной Марии. Все дивились, слушая о величии Божием, и со страхом, верой и любовью установили творить память преподобной Марии и почитать день ее преставления. Авва Иоанн, игумен обители, по слову преподобной, с Божией помощью исправил в обители то, что надлежало. Авва Зосима, пожив еще богоугодно в том же монастыре и немного не дожив до ста лет, окончил здесь свою временную жизнь, перейдя в жизнь вечную. Так передали нам повесть о житии преподобной Марии Египетской древние подвижники славной обители во имя святого веехвального Предтечи Господня Иоанна, расположенной на Иордане. Повесть эта первоначально не была ими записана, но передавалась благоговейно святыми старцами от наставников к ученикам. Я же, говорит святитель Софроний, архиепископ Иерусалимский (память 11 марта), первый списатель Жития, что принял в свой черед от святых отцов, все предал письменной повести. Бог, творящий великие чудеса и великими дарованиями воздающий всем, с верою к Нему обращающимся, да вознаградит и читающих, и слущающих, и передавших нам эту повесть и сподобит нас благой части с блаженной Марией Египетской и со всеми святыми, богомыслием и трудами своими угодившими Богу от века.</p>
				<p>Дади́м же и мы сла́ву Бо́гу Царю́ ве́чному, да и нас сподо́бит ми́лость обрести́ в Де́нь Су́дный о Христе́ Иису́се, Го́споде на́шем, Ему́ же подоба́ет вся́кая сла́ва, че́сть, и держа́ва, и поклоне́ние со Отце́м, и Пресвяты́м и Животворя́щим Ду́хом, ны́не и при́сно и во ве́ки веко́в, ами́нь.</p>
			</section>
			<section>
				<title>
					<p>Преподо́бнаго и Богоно́снаго отца́ на́шего архимандри́та Евфи́мия, Су́ждальскаго чудотво́рца</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 4, те же, что и на хвали́тех 
						<emphasis>(зри ниже́)</emphasis>
					</style>
				</p>
				<p>
					<style>Сла́ва, глас 6:</style>
				</p>
				<p>Преподо́бне о́тче,/ во всю зе́млю изы́де веща́ние исправле́ний твои́х./ Тем на Небесе́х обре́л еси́ мзду трудо́в твои́х,/ де́монския погуби́л еси́ полки́/ и А́нгельския дости́гл еси́ чи́ны,/ и́хже житию́ безпоро́чно поревнова́л еси́,/ дерзнове́ние име́я ко Христу́ Бо́гу,/ мир испроси́ душа́м на́шим.</p>
				<p>
					<style>И ны́не, Богоро́дичен, или́ пра́здника.</style>
				</p>
				<p>
					<style>На стихо́вне стихи́ры, глас 2.</style>
				</p>
				<p>
					<style>Подо́бен:</style> До́ме Евфра́фов:
				</p>
				<p>Мона́хов наста́вниче,/ о́тче Евфи́мие,/ украси́вся доброде́тельми,/ Влады́це твоему́ предстои́ши,/ просвети́ пою́щия тя.</p>
				<p>
					<style>Стих:</style> Честна́ пред Го́сподем/ сме́рть преподо́бных Его́.
				</p>
				<p>Яви́лся еси́/ сосу́д избра́н/ и Бо́гу освяще́н,/ наста́вниче о́тче наш Евфи́мие,/ моли́ о пою́щих тя.</p>
				<p>
					<style>Стих: </style>Что возда́м Го́сподеви о всех,/ я́же воздаде́ ми?
				</p>
				<p>Дом доброде́тели/ све́тлостию, преподо́бне,/ ду́шу твою́/ Бо́гу соверши́л еси́,/ о́тче Евфи́мие.</p>
				<p>
					<style>Сла́ва, глас 8:</style>
				</p>
				<p>Преподо́бне о́тче,/ ми́ра красоты́ и пи́щи вре́менныя отню́д возненави́дев,/ мона́шеское житие́ па́че возлюби́л еси́,/ и А́нгелом собесе́дник бы́ти сподо́бился еси́,/ и, свети́льник многосве́тлый Росси́йския земли́,/ чудесы́, я́ко второ́е со́лнце, сия́еши./ Но всех нас помина́й,/ соверша́ющих свяще́нную па́мять твою́,/ мы бо ча́да твоя́,/ и о́вцы слове́сных твои́х уче́ний,/ и тя на по́мощь призыва́ем,/ прося́ще тобо́ю прия́ти мир и ве́лию ми́лость.</p>
				<p>
					<style>И ны́не, Богоро́дичен или́ пра́здника.</style>
				</p>
				<p>
					<style>Тропа́рь пи́сан на вели́цей вече́рни.</style>
				</p>
				<p>
					<style>Сла́ва, и ны́не, Богоро́дичен.</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На </style>Го́споди, воззва́х: 
					<style>стихи́ры, глас 5.</style>
				</p>
				<p>
					<style>Подо́бен: </style>Преподо́бне о́тче:
				</p>
				<p>Преподо́бне о́тче, всеблаже́нне Евфи́мие,/ благода́ть прие́м Пресвята́го Ду́ха,/ от млады́х ногте́й Бо́га возлюби́л еси́/ и де́монов полки́ погуби́л еси́,/ те́сный пу́ть ше́ствовав,/ по́стником ты был еси́ похвала́/ и Боже́ственнаго Ду́ха орга́н./ Того́ у́бо моли́, Тому́ помоли́ся, преподо́бне,/ дарова́ти душа́м на́шим мир и ве́лию ми́лость.</p>
				<p>Преподо́бне о́тче, Богоно́се Евфи́мие,/ я́ко светоза́рная звезда́, преше́л еси́ от восто́ка на за́пад,/ от земли́ изше́д Ни́жняго Нова́града,/ присе́льник был еси́ гра́ду Су́ждалю,/ и Бо́га узре́л еси́ мы́сленными очесы́,/ обещава́юща ти возда́ние бога́тно./ Того́ у́бо моли́, Тому́ помоли́ся, преподо́бне,/ дарова́ти душа́м на́шим мир и ве́лию ми́лость.</p>
				<p>Преподо́бне о́тче, Богоно́се Евфи́мие,/ в незаходи́мая вшел еси́,/ и Свято́му Ду́ху прекра́сна оби́тель яви́лся еси́,/ ми́ра красоты́ отню́д возненави́дев,/ высо́кия черто́ги доброде́тельми предугото́вив,/ и, чуде́с дар прие́м от Бо́га,/ был еси́ о Христе́ собесе́дник/ и спо́стник преподо́бному Се́ргию./ С ни́мже моли́ Христа́ Бо́га/ дарова́ти душа́м на́шим мир и ве́лию ми́лость.</p>
				<p>
					<style>И́ны стихи́ры, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Те́сный пу́ть ше́ствовал еси́,/ неукло́нным ду́хом,/ к животу́ веду́щим, препла́вая,/ по́стником ты был еси́ похвала́, Евфи́мие,/ кре́пко низложи́в де́монская наве́тования./ Тем получи́л еси́/ Небе́снаго Ца́рствия насле́дник бы́ти/ и непрестаю́щия наслажда́ешися красоты́.</p>
				<p>Пресве́тлое житие́ твое́ А́нгелы удиви́/ и де́монская шата́ния я́ве устраши́,/ ве́рных же собра́ния све́тло украси́,/ к Небе́сному Христо́ву жили́щу/ повелева́я ше́ствовати всегда́./ Его́же моли́, от тли и бед изба́витися/ ве́рою творя́щим всечестну́ю па́мять твою́.</p>
				<p>Пе́ние и похвалу́ Христу́/ приноси́л еси́ на всяк де́нь, о́тче,/ в пусты́ни жи́тельствуя,/ еди́ному Бо́гу возложи́в ду́шу и помышле́ние,/ я́ко вели́кий Моисе́й, в незаходи́мая вшел еси́./ Тем победи́л еси́ неви́димаго врага́/ и был еси́ чи́стое прия́телище,/ Боже́ственнаго Ду́ха орга́н.</p>
				<p>
					<style>Сла́ва, глас 6:</style>
				</p>
				<p>Мирски́й мяте́ж оста́вив/ и взем крест, после́довал еси́ Христу́ невозвра́тным по́мыслом,/ преподо́бнаго Диони́сия учени́к,/ любо́вию Христо́вою утверди́вся,/ ве́сь от ю́ности Бо́гу освяти́лся еси́,/ к Нему́ доброде́тельми приближа́яся,/ тле́нная бо земна́я небре́гл еси́,/ Небе́сное же обре́л еси́ бога́тство, ра́дуяся./ Кто испове́сть труды́ твоя́ и боле́зни?/ Или́ кий язы́к изрече́т жесто́кое твое́ житие́,/ бде́ние же и сухояде́ние,/ е́же на земли́ лега́ние,/ ума́ смире́ние и усте́н безмо́лвие,/ моле́ние непреста́нное и разсужде́ние доброразсу́дное,/ ху́дость ри́зную, па́мять сме́ртную?/ Ты врач, Богому́дре, был еси́,/ источа́я исцеле́ния душа́м и телесе́м челове́ческим,/ о́тче Евфи́мие,/ моли́ Христа́ Бо́га/ дарова́ти нам ве́лию ми́лость.</p>
				<p>
					<style>И ны́не, Богоро́дичен:</style> Кто Тебе́ не ублажи́т:
				</p>
				<p>
					<style>Вход. Проки́мен дне. Чте́ния 3 
						<emphasis>(зри ниже́).</emphasis>
					</style>
				</p>
				<p>
					<style>На лити́и стихи́ры, глас 2:</style>
				</p>
				<p>Воспое́м, ве́рнии,/ Боже́ственнаго и пречестна́го Христо́ва во́ина,/ преподо́бнаго Евфи́мия,/ на стра́сти бо вельми́ подвиза́ся в жи́зни вре́менней,/ в пе́ниих и поще́ниих о́браз быв свои́м ученико́м./ Того́ и Христо́с да́ром обогати́,/ Ему́же воззове́м:/ помина́й нас, чту́щих пресве́тлую па́мять твою́.</p>
				<p>Исправле́ние ве́ры и о́браз кро́тости/ яви́ тя ста́ду Своему́/ пра́вды Со́лнце мы́сленное, Христо́с Бог,/ преподо́бне Евфи́мие,/ и́бо во гра́де Су́ждале благоуха́еши,/ иде́же сия́ют све́тло Боже́ственная твоя́ исправле́ния./ Тем мо́лимся тебе́:/ моли́ непреста́нно спасти́ ду́ши на́ша.</p>
				<p>
					<style>Глас 5:</style> Богому́дре о́тче, сла́вне Евфи́мие,/ по́стников ты был еси́ похвала́,/ ми́ра красоты́ отню́д возненави́дев от ю́ности,/ Бо́га возлюби́л еси́/ и те́сный пу́ть ше́ствовал еси́./ Су́ждальский пресве́тлый свети́льниче/ и всея́ Росси́и те́плый засту́пниче,/ моли́ся о нас ко Го́споду,/ да спасе́т тебе́ ра́ди ду́ши на́ша.
				</p>
				<p>
					<style>Глас 6:</style> Любо́вию Христо́вою, Богому́дре, просвеща́емь,/ душетле́нныя стра́сти победи́в,/ и я́ко па́стырь и́стинный упа́сл еси́ слове́сное ста́до,/ ко отце́м преста́вился еси́ в до́брей ста́рости/ и Бо́гу со А́нгелы, Евфи́мие, предстои́ши./ Того́ моли́ поми́ловати ду́ши на́ша.
				</p>
				<p>
					<style>Сла́ва, глас 6:</style>
				</p>
				<p>Дне́сь созыва́ет нас преподо́бнаго всеми́рное торжество́./ Прииди́те у́бо, празднолю́бцы,/ све́тло пра́зднуем в па́мять его́, глаго́люще:/ ра́дуйся, свети́льниче многосве́тлый,/ возводя́ ко Христу́ мона́хов мно́жества;/ ра́дуйся, гра́да Су́ждаля похвала́ и удобре́ние,/ и всех ве́рных благоути́шное приста́нище,/ и очище́ние боля́щих во гресе́х;/ ра́дуйся, Небе́сных чино́в сия́ние ви́дети сподо́бився,/ с ни́миже ны́не ра́дуешися, во сла́ве предстоя́ Христу́,/ Его́же моли́, преподо́бных удобре́ние, Евфи́мие,/ изба́вити ны от ви́димых и неви́димых враг/ и спасти́ ду́ши на́ша.</p>
				<p>
					<style>И ны́не, Богоро́дичен или́ пра́здника.</style>
				</p>
				<p>
					<style>На стихо́вне стихи́ры, глас 6:</style>
				</p>
				<p>Преподо́бне о́тче Евфи́мие,/ земны́х маловре́меннаго жития́ избе́гл еси́,/ мона́шеское житие́ возлюби́в,/ и, А́нгелом собесе́дник и преподо́бным быв сожи́тель,/ де́монская погуби́л еси́ ополче́ния,/ мы бо пра́вый пу́ть тобо́ю ходи́ти уве́дехом/ и тя на по́мощь призыва́ем,/ прося́ще тобо́ю прия́ти мир и ве́лию ми́лость.</p>
				<p>
					<style>Стих:</style> Честна́ пред Го́сподем/ сме́рть преподо́бных Его́.
				</p>
				<p>Преподо́бне о́тче Евфи́мие,/ свети́льниче многосве́тлый Росси́йския земли́,/ чудесы́ во гра́де Су́ждале,/ я́коже второ́е со́лнце, сия́я,/ но всех нас помина́й,/ соверша́ющих па́мять твою́./ Мы бо ча́да твоя́/ и твою́ па́мять све́тло пра́зднуем,/ о́тче преподо́бне,/ моли́ Христа́ Бо́га,/ да спасе́т ду́ши на́ша.</p>
				<p>
					<style>Стих:</style> Что возда́м Го́сподеви о всех,/ я́же воздаде́ ми?
				</p>
				<p>Преподо́бне о́тче Евфи́мие,/ ду́шу твою́ с те́лом очи́стив,/ и Свята́го Ду́ха прекра́сная оби́тель яви́лся еси́,/ И́же сла́вна тя конца́м, преблаже́нне, соде́я,/ в чудеса́х же вели́каго свети́льника,/ просвети́вша во мра́це су́щия,/ я́ко наста́вника мона́хов,/ соше́дшеся, велему́дренно ублажа́ем.</p>
				<p>
					<style>Сла́ва, глас 8:</style>
				</p>
				<p>Мона́хов мно́жества/ наста́вника тя почита́ем о́тче наш Евфи́мие,/ твое́ю бо стезе́ю вои́стинну пра́во ходи́ти позна́хом./ Блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче, преподо́бных соприча́стниче и пра́ведных,/ с ни́миже моли́ся Го́сподеви/ поми́ловатися душа́м на́шим.</p>
				<p>
					<style>И ны́не, Богоро́дичен или́ пра́здника.</style>
				</p>
				<p>
					<style>Тропа́рь, глас 3:</style>
				</p>
				<p>Я́ко светоза́рная звезда́,/ прише́л еси́ от восто́ка на за́пад,/ оста́вив оте́чество твое́, Ни́жний Но́вград,/ и, доше́д Богоспаса́емаго гра́да Су́ждаля,/ в нем оби́тель сотвори́л еси́,/ и собра́л еси́ мона́хов мно́жества,/ и, прие́м дар чуде́с от Бо́га, о́тче Евфи́мие,/ был еси́ о Христе́ собесе́дник/ и спо́стник преподо́бному Се́ргию./ С ни́мже у Христа́ Бо́га испроси́ нам здра́вие, и спасе́ние,/ и душа́м на́шим ве́лию ми́лость.</p>
				<p>
					<style>И ны́не, Богоро́дичен или́ пра́здника.</style>
				</p>
				<p>
					<style>НА У́ТРЕНИ</style>
				</p>
				<p>
					<style>По 1-й стихоло́гии седа́лен, глас 8:</style>
				</p>
				<p>Мно́гим воздержа́нием, преподо́бне, житие́ украси́в,/ пу́ть показа́в, веду́щ в жи́знь доброде́тели смире́нием,/ ми́ра бо отве́ргся, и вся, я́же в ми́ре кра́сная, преоби́дев,/ Ева́нгельским уче́нием после́довал еси́,/ жесто́ким же житие́м пло́ть твою́ изнуря́я,/ го́рдаго зми́я воздержа́нием смири́л еси́./ Те́мже на Небесе́х водворя́ешися, Трисо́лнечному Божеству́ предстоя́./ Богогла́се Евфи́мие, моли́ Христа́ Бо́га/ согреше́ний оставле́ние дарова́ти/ чту́щим святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Небе́сную две́рь и киво́т, пресвяту́ю го́ру,/ све́тлый о́блак воспои́м, неопали́мую купину́, слове́сный рай,/ Е́вы воззва́ние, вселе́нныя всея́ вели́кое сокро́вище,/ я́ко спасе́ние в Ней соде́лася ми́рови и оставле́ние дре́вних согреше́ний./ Сего́ ра́ди вопие́м Ей: моли́ся Сы́ну Твоему́ прегреше́ний оставле́ние дарова́ти/ благоче́стно покланя́ющимся всесвято́му рождеству́ Твоему́.</p>
				<p>
					<style>По 2-й стихоло́гии седа́лен, глас 4:</style>
				</p>
				<p>
					<style>Подо́бен:</style> Ско́ро предвари́:
				</p>
				<p>Посто́м украси́вшуся тебе́, и чистото́ю душе́вною,/ я́ко луча́ми пресве́тлыми, просвеща́еши ве́рныя, Евфи́мие блаже́нне./ Тем, твой святы́й светоно́сный де́нь ве́рою соверша́юще, благоче́стно вопие́м:/ я́ко име́я дерзнове́ние к Бо́гу, моли́ спасти́ся нам.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Обнови́ла еси́, Чи́стая, Боже́ственным рождество́м Твои́м/ истле́вшее во страсте́х земноро́дных ме́ртвенное существо́/ и воздви́гла еси́ вся от сме́рти к жи́зни нетле́ния./ Те́мже Тя по до́лгу блажи́м вси, Де́во препросла́вленная,/ я́коже прорекла́ еси́.</p>
				<p>
					<style>По полиеле́и седа́лен, глас 1.</style>
				</p>
				<p>
					<style>Подо́бен:</style> Ка́мени запеча́тану:
				</p>
				<p>Просвеща́емь светолу́чными заря́ми, преблаже́нне Евфи́мие,/ наслажде́ние Небе́сное прия́л еси́, ра́дуяся,/ я́ко вои́стинну чисте́йший хлеб Творцу́ был еси́,/ душе́вный ра́зум к вы́шним впери́в, сла́вне./ Сла́ва Да́вшему ти терпе́ние,/ сла́ва Венча́вшему тя,/ сла́ва Даю́щему тобо́ю всем исцеле́ние.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Гаврии́лу веща́вшу Тебе́, Де́во,— ра́дуйся!/ со гла́сом воплоща́шеся всех Влады́ка/ в Тебе́, святе́м киво́те,/ я́коже рече́ пра́ведный Дави́д:/ яви́лася еси́, ши́ршая Небе́с,/ поноси́вши Зижди́теля Твоего́./ Сла́ва Все́льшемуся в Тя,/ сла́ва Проше́дшему из Тебе́,/ сла́ва Свободи́вшему нас рождество́м Твои́м.</p>
				<p>
					<style>Степе́нна, 1-й антифо́н 4-го гла́са. Проки́мен: </style>Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 8:</style>
				</p>
				<p>Пое́м в пе́снех и све́тлостех,/ па́мять твою́ почита́юще, о́тче Евфи́мие,/ я́ко бо многосве́тлая звезда́ возсия́л еси́ от восто́ка/ и озари́л еси́ за́падную страну́./ От ю́ности, прему́дре, мирски́й мяте́ж оста́вил еси́/ и на ра́мо и́го ле́гкое восприя́л еси́,/ я́ко преоби́дев тле́нная и до́лу влеку́щая мудрова́ния/ и к вы́шнему тече́нию, преблаже́нне, ра́достно устреми́вся,/ в незаходи́мая всели́лся еси́ богосия́нно,/ наш па́стырю и́стинный,/ моли́ Христа́ Бо́га спасти́ся душа́м на́шим.</p>
				<p>
					<style>Кано́н преподо́бнаго Евфи́мия, его́же краегране́сие:</style> Ра́дуйся, Боже́ственная мона́шествующих сла́ва. 
					<style>Глас 2.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ и́же изведе́ из рабо́ты еги́петския,/ я́ко просла́вися.</emphasis>
				</p>
				<p>Ра́дуйся, исто́чниче, точа́щий струю́ оби́льную,/ от нея́же почерпа́ем целе́б благода́ть, прегреше́ний избавля́емся,/ любо́вию приходя́щии к тебе́, приснопа́мятне.</p>
				<p>Святы́ню прие́м от Христа́ Бо́га от утро́бы, сла́вне,/ и яви́лся еси́ избра́нный сосу́д,/ духо́вную благода́ть всю прие́мый.</p>
				<p>Да жи́зни прича́стник нетле́нныя яви́шися,/ привре́менная, о́тче му́дре, пренебре́гл еси́/ и, к Бо́гу преше́д, непреста́нно мо́лиши спасти́ся всем нам.</p>
				<p>
					<style>Богоро́дичен: </style>Словесе́м прему́дрым Твои́х усте́н после́дующе,/ ра́дующеся, Пренепоро́чная, Тя ублажа́ем,/ бы́вшую нам вину́ неизрече́ннаго блаже́нства.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>На ка́мени мя ве́ры утверди́в,/ разшири́л еси́ уста́ моя́ на враги́ моя́,/ возвесели́ бо ся дух мой, внегда́ пе́ти:/ не́сть свят, я́коже Бог наш,/ и не́сть пра́веден, па́че Тебе́, Го́споди. </emphasis>
				</p>
				<p>Всесве́тлый, Богому́дре, показа́лся еси́ столп, путево́ждствуя чи́ны мона́хов,/ о́блак же, осеня́ющ жре́бий Бо́жий и ли́ца неви́димых враг помрача́ющ/ благода́тию всех Царя́.</p>
				<p>Стои́ши пред лице́м твоего́ Влады́ки, неосла́бным манове́нием моля́ся/ изба́витися ста́ду твоему́ от рабо́ты тьмы́, преподо́бне, и мучи́тельства страсте́й,/ твои́х бо моли́тв послу́шает Бог.</p>
				<p>Пло́ти твоея́ двиза́ния умертви́в кре́пким поще́нием, Богоглаго́льниче,/ был еси́ оби́телище Влады́чне,/ Его́же умоли́ изба́витися скорбе́й и страсте́й смуще́ния/ к тебе́ прибега́ющим.</p>
				<p>
					<style>Богоро́дичен:</style> Сви́ток Тя прови́де Иса́ия, в не́мже пло́тски Сло́во зна́менася,/ раздра́в рукописа́ние первозда́ннаго, е́же преступле́нием подписа́,/ и подаде́ оставле́ние рабо́ты нам.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Отре́кся пло́ти Христа́ ра́ди и духо́вный яви́вся лю́дем води́тель,/ услы́шал еси́ словеса́ Боже́ственных та́йных уче́ний,/ мона́хов же яви́лся еси́ пра́вило пра́вости/ и стра́сти вся кре́пко попра́л еси́./ Тем и де́монская кова́рства до конца́ изгуби́л еси́,/ ко Христу́ зря всегда́, Богоно́се Евфи́мие,/ Его́же моли́ грехо́в оставле́ние пода́ти/ честву́ющим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Со́лнца о́блаче разу́мнаго,/ Боже́ственнаго Све́та свети́льниче златокова́нный,/ нескве́рная, небла́зная, всенепоро́чная Влады́чице,/ омраче́нную ду́шу мою́ ослепле́нием страсте́й/ безстра́стия заре́ю просвети́, молю́ся,/ и оскверне́ное ми се́рдце омы́й пото́ки умиле́ния, покая́ния же слеза́ми,/ и от тиме́ния мя очи́сти дел мои́х, да любо́вию зову́ Ти:/ Богоро́дице Присноде́во,/ моли́ Христа́ Бо́га прегреше́ний оставле́ние пода́ти ми,/ Тебе́ бо име́ю наде́жду, раб Твой.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Пою́ Тя, слу́хом бо, Го́споди, услы́шах и ужасо́хся:/ до мене́ бо и́деши, мене́ ища́, заблу́ждшаго./ Тем мно́гое Твое́ снизхожде́ние, е́же на мя,/ прославля́ю, Многоми́лостиве.</emphasis>
				</p>
				<p>Жела́нием Боже́ственным распали́вся,/ разгре́яв твое́ се́рдце, жела́нная пости́гл еси́ до конца́, Богому́дре о́тче,/ оста́вив землены́х пристра́стие,/ единосе́льник Вы́шних был еси́ служи́телей.</p>
				<p>Ласка́ния све́рстников, преподо́бне, попра́л еси́ всеобра́зно,/ вни́де бо раче́ние Соде́теля в тя, Богому́дре, те́пле,/ и до́льних мра́чная жела́ния до конца́ отри́нул еси́.</p>
				<p>На па́жить чи́сту возгна́в воздержа́ния ста́до твое́, о́тче,/ ко исто́чнику приве́л еси́ нему́тному безстра́стия,/ разу́мныя зве́ри побежда́я,/ е́же ны́не моли́твами твои́ми спаса́й.</p>
				<p>
					<style>Богоро́дичен:</style> Се Тя ро́ди сла́вят родо́в, я́коже прорекла́ еси́, Отрокови́це:/ Созда́теля бо была́ еси́ пала́та и Боже́ственный храм,/ в не́мже всели́ся Высоча́йший, пло́тию обло́жся да спасе́т нас.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Просвеще́ние во тьме́ лежа́щих,/ спасе́ние отча́янных, Христе́ Спа́се мой,/ к Тебе́ у́тренюю, Царю́ ми́ра,/ просвети́ мя сия́нием Твои́м:/ ино́го бо, ра́зве Тебе́, бо́га не зна́ю. </emphasis>
				</p>
				<p>Ве́сь Бо́гу прилежа́, о́тче, в пусты́нях мраз зи́мный терпе́л еси́ до́блественно, и ле́тний нося́ вар,/ и был еси́ дом му́дрости Бо́жия,/ доброде́тельным сия́нием многообра́зно украша́емь.</p>
				<p>Му́жески наступи́л еси́ на поще́ние, чревонеи́стовства зми́я не прие́м сове́тника, о́тче,/ но а́лчбою, и моли́твами непреста́нными, и чистото́ю соедини́вся Бо́гу,/ прича́стник был еси́ пи́щи безсме́ртныя.</p>
				<p>Доброде́телей вшед во о́блак,/ скрижа́ли прия́л еси́, блаже́нне, я́ко Моисе́й, Богоначерта́нныя:/ мона́шествующих мно́жества научи́л еси́ от веще́ственных всех ошаява́тися,/ возводя́ на го́ру Боже́ственнаго зна́ния.</p>
				<p>
					<style>Богоро́дичен:</style> Яви́ся, Чи́стая, пра́отцу ле́ствица, Небе́с вы́шши,/ иму́щи тве́рдое водруже́ние:/ из Тебе́ бо Бог, вопло́щся, показа́ся и совокупи́ разстоя́щаяся пре́жде./ Тем Тя, Богоро́дицу, ве́рнии, сла́вим.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Ко Го́споду от ки́та Ио́на возопи́:/ Ты мя возведи́ из глубины́ а́да, молю́ся,/ да я́ко Изба́вителю во гла́се хвале́ния,/ и́стины же ду́хом пожру́ Тебе́.</emphasis>
				</p>
				<p>Пострека́емь Влады́чнею любо́вию, оста́вил еси́ вся до́льная/ и Тому́ после́довал еси́, на ра́мо и́го ле́гкое взем му́жески,/ благоду́шия тезоимени́те.</p>
				<p>Нака́зан неизрече́нных ра́зуму, блаже́нне,/ науча́л еси́ твое́ ста́до Небе́сная разумева́ти/ и страсте́й наше́ствия отгоня́ти твои́ми поуче́ньми.</p>
				<p>Житие́ твое́ равноа́нгельно, о́тче, бы́сть,/ дерзнове́ние тебе́ даде́ держа́й вся Госпо́дь/ страсте́й изба́вити твое́ ста́до./ Те́мже Христа́ о всех нас умоли́.</p>
				<p>
					<style>Богоро́дичен:</style> Разуме́в Твое́ неизрече́нное, Чи́стая, та́инство,/ го́ру присе́нную Авваку́м Тя провозвести́:/ из Тебе́ бо Соде́тель, за милосе́рдие вопло́щся,/ дре́вняя отъя́т изрече́ния.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен:</style> Вы́шних ища́:
				</p>
				<p>Волне́ний мно́жество невла́жно преходя́,/ безпло́тныя враги́ струя́ми слез твои́х погрузи́л еси́,/ Богому́дре Евфи́мие преподо́бне,/ тем и чуде́с дар прия́л еси́,/ моли́ непреста́нно о всех нас.</p>
				<p>
					<style>И́кос: </style>
				</p>
				<p>Отве́рзи моя́ устна́, преблаже́нне, Богоприя́тными твои́ми моли́твами,/ Бо́гу предстоя́, всесла́вне Евфи́мие,/ да воспою́ Боже́ственное твое́ житие́/ и возглаго́лю досто́йно доброде́тели твоя́,/ я́же на земли́ Христа́ Бо́га ра́ди соверша́л еси́,/ столп бо яви́лся еси́ и пра́вило мона́хов све́тло,/ равноа́нгельно стяжа́в житие́,/ в незаходи́мая вои́стинну всели́лся еси́,/ моли́ непреста́нно о всех нас.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Купина́ в горе́ огненеопа́льная/ и росоно́сная пе́щь халде́йская я́ве предписа́ Тя, Богоневе́сто:/ Боже́ственный бо, Невеще́ственный в веще́ственнем чре́ве, о́гнь неопа́льно прия́ла еси́./ Те́мже из Тебе́ ро́ждшемуся пое́м:/ благослове́н еси́, Бо́же оте́ц на́ших.  </emphasis>
				</p>
				<p>Авраа́мский стяжа́в нрав, прему́дре,/ от земли́ изше́д Ни́жняго Нова́града, пресе́льник был еси́ Су́ждалю,/ и Бо́га узре́л еси́, обещава́юща ти возда́ние бога́тно./ Тем, веселя́ся, усе́рдно пел еси́:/ благослове́н Бог оте́ц на́ших.</p>
				<p>Распаля́емь ду́хом, преподо́бне, ко́зни вра́жия разори́л еси́,/ ору́жием огра́ждься нас ра́ди пригво́ждшагося на Кресте́./ Тем, веселя́ся, усе́рдно пел еси́:/ благослове́н Бог оте́ц на́ших.</p>
				<p>К горе́ моли́твы приступи́л еси́,/ и, вшед во о́блак Ду́ха, Бо́жия за́дняя ви́дел еси́,/ и, сла́ву прие́мь разсужде́ния,/ был еси́, о́тче, столп непоколе́блен./ Тем приле́жно моли́ изба́витися искуше́ния вра́жия пою́щим тя.</p>
				<p>
					<style>Богоро́дичен:</style> Зако́на Испо́лнителя чревоноси́ла еси́, пре́жде век су́ща Го́спода вся́ческих,/ Сы́на, Прему́дрость же и Си́лу,/ напосле́док, Пречи́стая, па́че естества́ на обновле́ние земны́м./ Тем благоче́стно, Чи́стая, из Тебе́ ро́ждшемуся зове́м:/ благослове́н Бог оте́ц на́ших.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте, дела́, я́ко Го́спода,/ и превозноси́те во вся ве́ки.</emphasis>
				</p>
				<p>Сле́зными твои́ми тече́нии огнепа́льныя стра́сти поже́гл еси́,/ гее́нскаго пла́мене страх отгна́л еси́, о́тче му́дре,/ соверше́нною любо́вию Созда́теля своего́,/ примеси́вся стра́хом во вся ве́ки.</p>
				<p>Я́коже Ено́х, к Бо́гу преста́вився, от Него́ прия́т был еси́, о́тче,/ и с вы́шними ликостоя́нии водворя́ешися, и пое́ши:/ вся дела́ Госпо́дня, Го́спода по́йте и превозноси́те во вся ве́ки.</p>
				<p>Ны́не нетле́нных даро́в наслажда́яся/ и трисо́лнечныя све́тлости исполня́яся, блаже́нне,/ певцы́ твоя́ страсте́й тьмы́ моли́твами твои́ми изба́ви,/ да досто́йно Христа́ славосло́вим.</p>
				<p>
					<style>Богоро́дичен:</style> Кля́тву разруши́ла еси́ дре́внюю, Пречи́стая, земны́х,/ неизрече́нным сло́вом Бо́га заче́нши,/ воплоще́нна из Тебе́ за милосе́рдие, Пренепоро́чная Влады́чице,/ Его́же превозно́сим во ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
				</p>
				<p>Просвеще́н добро́тою по́стническою, о́тче,/ и оде́ян ри́зою нетле́ния, Евфи́мие, и венце́м даро́в укра́шен,/ Влады́це всех предстои́ши, ра́дуяся.</p>
				<p>В пребыва́лища присноживу́щая всели́лся еси́, блаже́нне,/ иде́же апо́столов собо́р и мно́жество му́ченик,/ преподо́бных собра́ние, проро́ков ликова́ния,/ воздая́ния боле́зней от Бо́га прии́м досто́йно, Богому́дре достосла́вне.</p>
				<p>Всесве́тел, Богоглаго́льниче, был еси́,/ заря́ми све́та трисо́лнечнаго све́тло озаря́емь,/ испроси́ прегреше́ний разреше́ние,/ и лю́тых избавле́ние, и злых отчужде́ние/ всем, любо́вию к тебе́ притека́ющим.</p>
				<p>
					<style>Богоро́дичен:</style> Воплоти́вся неизрече́нно Влады́ка всех из Тебе́, Богороди́тельнице Мари́е,/ соверше́н бы́сть челове́к, поро́ждься,/ я́ко пре́жде рождества́ Де́ву сохрани́ Тя чи́сту,/ Его́же моли́ спасти́ от бед ду́ши на́ша.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Жены́, услы́шите:
				</p>
				<p>Мирска́го злостра́стия, я́ко тру́дна, избе́гл еси́/ и воздержа́нием пло́ть увяди́л еси́,/ обнови́л же еси́ душе́вную кре́пость, преподо́бне,/ и сла́вою обогати́лся еси́ Небе́сною, приснопа́мятне,/ тем моля́ся не преста́й о нас ко Го́споду.</p>
				<p>
					<style>Богоро́дичен:</style>
				</p>
				<p>Ужа́сное Твое́ предста́тельство, Мари́е Богоукраше́нная,/ и стра́шная Твоя́ сла́ва по всей земли́./ О Тебе́ вси ны́не хва́лимся,/ Тя Хода́таицу иму́ще к Сы́ну и Созда́телю Твоему́,/ неусы́пною Твое́ю моли́твою да спасе́мся вси.</p>
				<p>
					<style>На хвали́тех стихи́ры, глас 4.</style>
				</p>
				<p>
					<style>Подо́бен:</style> Я́ко до́бля:
				</p>
				<p>Труды́ по́стническими твою́ ду́шу вооружи́в,/ плотска́я увяди́л еси́, преподо́бне, мудрова́ния,/ и ум, сла́вне, соде́лал еси́ Боже́ственныя Тро́ицы жили́ще,/ и возвы́сился еси́, иде́же му́чеников во́инства/ и добро́та недомы́сленная,/ проро́ков ликова́ния, преподо́бных собра́ния,/ пра́ведных ра́дование./ С ни́миже ны́не ра́дуешися,/ в сла́ве предстоя́ Христу́,/ со дерзнове́нием моли́ся о душа́х на́ших.</p>
				<p>Бла́гости навы́к, трезвя́ся,/ от ю́ности бо́дрствуя во всех, благо́ю со́вестию,/ умо́м преочище́нным и душе́ю,/ преподо́бне Евфи́мие,/ Небе́сных чино́в сия́ния/ уви́дети сподо́бился еси́./ С ни́миже ны́не ра́дуешися,/ во сла́ве предстоя́ Христу́,/ со дерзнове́нием моли́ся о душа́х на́ших.</p>
				<p>Пресве́тлое житие́ твое́,/ преподо́бне Евфи́мие,/ А́нгелы удиви́ и де́монская шата́ния я́ве устраши́,/ ве́рных же собра́ния све́тло украси́,/ к Небе́сному Христо́ву жили́щу/ повелева́я ше́ствовати всегда́./ Его́же моли́ от тли и бед изба́витися/ ве́рою творя́щим всечестну́ю па́мять твою́.</p>
				<p>
					<style>Сла́ва, глас 8: </style>
				</p>
				<p>Прииди́те, празднолю́бцы, духо́вный лик совокупи́вше,/ честно́е торжество́ на́шего засту́пника ра́достно восхва́лим/ и благода́рственныя пе́сни принесе́м, глаго́люще:/ ра́дуйся, преподо́бне Евфи́мие,/ свети́льниче све́тлый,/ и́же ми́ра концы́ просвеща́я чудесы́./ Ра́дуйся, и́же те́ло изнури́в,/ я́ко вои́стинну во́ин Христа́ Бо́га,/ на стра́сти вельми́ подвиза́лся еси́ в жи́зни привре́менней/ ве́чныя ра́ди блаже́нныя жи́зни./ Ра́дуйся, похвало́ мона́хов и удобре́ние/ и сто́лпе неподви́жимый, скорбя́щих Боже́ственная ра́досте/ и оби́димым те́плый побо́рниче./ И ны́не, преблаже́нне Евфи́мие,/ не преста́й моля́ся Христу́ Бо́гу/ о и́же ве́рою и любо́вию творя́щих/ приснора́достную и всепра́зднственную па́мять твою́.</p>
				<p>
					<style>И ны́не, Богоро́дичен или́ пра́здника.</style>
				</p>
				<p>
					<style>Славосло́вие вели́кое.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны свята́го, от кано́на пе́сни 3-я и 6-я. Проки́мен, глас 7:</style> Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех: 
					<style>Апо́стол к Гала́том, зача́ло 213. </style>Аллилу́ия, глас 8: Блаже́н муж, боя́йся Го́спода: 
					<style>Ева́нгелие от Луки́, зача́ло 24. Прича́стен:</style> В па́мять ве́чную:
				</p>
				<p>
					<style>Моли́тва  </style>
				</p>
				<p>Преподо́бне и преблаже́нне о́тче наш Евфи́мие, вонми́ нам, к тебе́ смире́нно припа́дающим и твоего́ заступле́ния те́пле прося́щим. Ве́си не́мощи на́ша, ве́си грехи́ на́ша, но и усе́рдие на́ше не утаи́ся от <style>Тебе</style>́. Умоли́ Ми́лостиваго Спаси́теля на́шего, Го́спода Иису́са Христа́, дарова́ти нам оставле́ние мно́гих согреше́ний на́ших и утверди́ти нас на пути́ де́лания за́поведей Его́. Огради́ нас твои́ми моли́твами от всех искуше́ний и бед, отврати́ належа́щия нам ско́рби и напа́сти, да́руй нам в здра́вии, ми́ре, тишине́ и благоугожде́нии Бо́гу провожда́ти дни жития́ на́шего; испроси́ нам вре́мя на покая́ние и отве́т благоприя́тен на стра́шнем Суди́щи Христо́ве, да с тобо́ю и со все́ми избра́нными сла́вим ве́чно Отца́ и Сы́на и Свята́го Ду́ха. Ами́нь.</p>
			</section>
			<section>
				<title>
					<p>Преподо́бный Евфи́мий Суздальский </p>
				</title>
				<p>Преподобный Евфимий Суздальский, «спостник и собеседник Преподобного Сергия, Радонежского Чудотворца», как возглашается в церковных песнопениях, родился в 1316 году в Нижнем Новгороде от благочестивых и добродетельных родителей. Когда сын подрос, был обучен книжной грамоте. С большим прилежанием и усердием, оставив детские игры, учился он читать и разуметь Божественное Писание, благоговейно внимал Слову Божию. Отрок часто приходил в храм Божий и стоял там, уединясь в укромном месте, чтобы никто не отвлекал от молитвы, приносимой Богу в чистоте сердца. Заповеди Божии укоренялись в его благодарном сердце, готовом к их исполнению. Шли годы. Однажды, услышав евангельские слова: «<style>Аще</style> кто хощет по Мне идти, да отвержется себе, и возьмет крест свой и последует Ми» (<a xlink:href="https://azbyka.ru/biblia/?Lk.9:23&amp;c~r&amp;rus">Лк. 9:23</a>), — юноша решил всецело посвятить свою жизнь служению Богу. Недалеко от Нижнего Новгорода находился Печерский монастырь в честь Вознесения Господня, незадолго до того основанный святителем Дионисием, пострижеником Киево-Печерского монастыря, другом Преподобного Сергия Радонежского (впоследствии архиепископ Суздальский и митрополит Киевский; † 15 октября 1384 года; память 26 июня и 15 октября). В эту обитель и пришел будущий подвижник, чтобы принять монашеское пострижение от святого Дионисия. С великим усердием и любовью юноша исполнял монашеские труды. Он выполнял самые тяжкие послушания, неукоснительно повинуясь воле настоятеля. Носил ли воду, рубил ли дрова, выполнял ли работы на кухне или в поле, никогда не забывал, что служит Господу. Даже взирая на разгоравшийся в печи огонь, он находил для себя назидание и говорил: «Терпи, терпи, Евфимие, этот огонь, да поможет он тебе избежать тамошнего свирепого и немилосердного огня». Неутомимый в продолжительных дневных трудах, преподобный Евфимий почти не спал и проводил ночи в молитве. Он непрестанно постился, никогда не ел досыта, пил только воду. И такое умиление даровал ему Бог, что и хлеба не мог он вкушать без слез. Неоднократно просил он у святого Дионисия благословения вкушать пищу через два и три дня. Однако святой Дионисий, опытный духовный наставник, решительно запретил ему этот подвиг и повелел вкушать пищу вместе с другими монахами на общей трапезе, чтобы инок не превозносился. Видя труды и терпение преподобного Евфимия, собратья воистину почитали его не человеком, но ангелом Божиим, живущим среди людей. В 1352 году благочестивый князь Суздальский Борис Константинович пожелал построить в Суздале монастырь и просил у святого Дионисия строителя и настоятеля новой обители. Выбор святого Дионисия пал на преподобного Евфимия. Напрасно со слезами умолял святой Евфимий своего наставника: «Не удаляй меня, отче, от пребывания с тобою, тяжело мне жить с чужими». «Всюду Господня земля, а непослушания бойся», — напутствовал своего ученика святой Дионисий. По дороге в Суздаль, не доходя 5 верст до Гороховца, в красивом месте на берегу озера, расположенного в дремучем лесу, положил преподобный Евфимий, по благословению своего прежнего наставника, основание общежительной пустыни и храма во имя святителя Василия Великого. Пустынь эта вплоть до своего упразднения в 1764 году была приписной к Спасо-Евфимиеву монастырю. В храме этой пустыни прежде хранился дорожный посох преподобного Евфимия. Святитель Иоанн, епископ Суздальский (память 15 октября), с искренней радостью и любовью принял преподобного Евфимия и сам указал подобающее для основания обители место, поблизости от города, на северном крутом берегу реки Каменки. Все жители города присутствовали на торжественном основании новой обители. Святитель Суздальский Иоанн водрузил крест на месте, где надлежало быть престолу соборного храма. Храм решено было освятить в честь Преображения Господня. Получив благословение святителя Иоанна, преподобный Евфимий дал обет не оставлять основанной им обители. Взяв топор, обтесал он у северных врат алтаря подле святого жертвенника три камня, чтобы устроить себе гроб. В гроб этот и было впоследствии (через 52 года) положено по преставлении его святое тело. В 1357 году строительство каменного храма было завершено. Святитель Иоанн торжественно освятил храм. Преподобный Евфимий был возведен им в сан архимандрита. Однажды князь Суздальский Борис Константинович в престольный праздник Преображения Господня, когда святитель Иоанн совершал Божественную литургию, видел в алтаре Ангела Господня, сослужившего Иоанну и Евфимию. Монастырь быстро разрастался. Скоро в нем собралось более 300 иноков. По благословению святителя Иоанна преподобный Евфимий построил в обители храм во имя преподобного Иоанна Лествичника, и затем к нему была пристроена каменная трапезная, куда в зимнее время иноки могли собираться для молитвы и вкушения пищи. Впоследствии блаженный Евфимий возвел в обители деревянный храм во имя святителя Николая Чудотворца, а также больницу и хозяйственные строения. В память о спасении во время бури на Волге князя Суздальского Андрея Константиновича преподобным Евфимием в 1364 году был основан в Суздале, на левом берегу реки Каменки, Покровский женский монастырь. Первой настоятельницей его стала родственница преподобного Евфимия, постриженица другой Суздальской обители. Преподобный Евфимий отличался строгой подвижнической жизнью. Как и Преподобный Сергий Радонежский, он носил простую иноческую одежду. В Преображенском Евфимиевом монастыре хранились (вместе с посохом, митрой и медным крестом) тяжелые вериги, которые преподобный тайно носил под одеждой, для изнурения плоти. Строгим и нелицеприятным был он и к себе, и к другим. По словам проложного жития: «И так начал пасти стадо свое добре и богоугодне, в послушании быть без роптания, в любви же нелицемерной и целомудрии и в нестяжании, никому же свое что иметь, но чтобы все у них было общее. Если же у кого узнавал имелось что-нибудь, на того налагал епитимью. И в церкви беседовать друг с другом не позволял. На трапезе молчание всегда соблюдать повелевал, встающим же от трапезы в келлии свои отходить с молчанием повелевал и не уклоняться ни в какие беседы.</p>
				<p>И келлии чужие разрешал посещать только по крайней необходимости. Завещал же всем не мудрствовать по-своему, а быть всечасно готовым ко всякому послушанию. И братия повиновалась ему во всем, точию ангелу Божию». В память о трудах преподобного Евфимия остались выкопанный его руками колодец, а также пчельник. Нищие и убогие находили в обители преподобного Евфимия пропитание, больные — мирное пристанище и покой; за должников он часто выплачивал долги; несправедливо притеснявшиеся судом или знатными людьми могли полагаться на его бескорыстное покровительство и защиту. Шествуя скорбным и узким спасительным путем, достиг блаженный Евфимий преклонной старости. Когда он почувствовал завершение земной жизни, то созвал монастырскую братию. Они же, видя его в изнеможении, начали скорбеть: «Отче! Оставляешь нас сиротствовать, и когда не станет тебя с нами, оскудеет место сие». Святой же отвечал им, ободряя и утешая: «Не скорбите, увидите, когда обрету дерзновение к Богу, не оскудеет место сие, если сохраните любовь». И многое поведал братии монастыря в утешение. Все приходили к нему, целовали со слезами и просили последнего благословения. Он всем дал благословение, всех простил и у всех сам испросил прощения. 1 апреля 1404 года, причастившись Святых Таин, преподобный Евфимий мирно преставился ко Господу в 88-летнем возрасте. Более полувека управлял он своей обителью. После кончины преподобный Евфимий прославился у Господа многими чудесами и исцелениями. Келарь обители Киприан нарушил монастырский обычай, запрещавший братии вкушать вне общей трапезы. Преподобный Евфимий явился ему во сне с жезлом и горящей свечой в руках. В ужасе покаялся келарь, но скоро забыл свое обещание. После вторичного посещения святой Евфимий наказал его расслаблением всех членов. Только у гробницы преподобного получил Киприан исцеление, исповедав перед всеми свой грех. В 1501 году при архимандрите Константине Спасо-Евфимиев монастырь пострадал от сильного пожара. Благочестивый настоятель смущался мыслью: не оскорбил ли чем преподобного Евфимия, основателя обители, не преступил ли устава монастырского. Преподобный Евфимий сказал, явившись одному из братий: «Передай архимандриту Константину, что я ничего на него не имею». Утешился настоятель и вознес благодарение Господу и Его угоднику. 4 июля 1507 года, когда копали ров для фундамента нового соборного храма обители, были обретены нетленные мощи святого Евфимия. По освящении соборного храма в 1511 году, восстановленный после пожара прежний монастырский храм, тоже Преображенский, построенный самим основателем обители, был вновь освящен во имя преподобного Евфимия. Всероссийское прославление святого Евфимия совершилось на Московском Соборе 1549 года. 22 февраля 1657 года гробница с его мощами была перенесена в соборный храм обители. Житие преподобного написано иноком Григорием.</p>
				<p/>
			</section>
			<section>
				<title>
					<p>Свята́го му́ченика Авраа́мия Бо́лгарскаго, Влади́мирскаго чудотво́рца</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На</style> Го́споди воззва́х: 
					<style>стихи́ры, глас 1.</style>
				</p>
				<p>
					<style>Подо́бен:</style> О, ди́вное чу́до:
				</p>
				<p>О, ди́вное чу́до!/ Просвеще́нный свы́ше,/ в Бо́лгарстей стране́/ явля́ется христолюби́вый Авраа́мий,/ про́поведию о Христе́/ побежда́ет и посрамля́ет злове́рныя,/ претерпе́в же от них мно́гия му́ки,/ коне́чне мече́м во главу́ усека́ется,/ и, та́ко сочета́вся Христу́,/ мо́лит спасти́ся/ душа́м на́шим.</p>
				<p>О, ве́лие дарова́ние гра́ду Влади́миру!/ а́ки бога́тство Небе́сное/ принесо́шася в о́нь из страны́ Бо́лгарския/ нетле́нныя мо́щи свята́го му́ченика Авраа́мия/ на облегче́ние вся́ких скорбе́й/ и исцеле́ние боле́зней,/ на отгна́ние мглы страсте́й,/ кому́ждо в приключи́вшихся печа́лех на утеше́ние/ и всем нам во извеще́ние,/ я́ко ты, чудотво́рче,/ на Небеси́ мо́лиши Христа́ Бо́га/ спасти́ся душа́м на́шим.</p>
				<p>О, неизрече́нная прему́дрость Бо́жия!/ И́хже предуста́ви Бог, тех и призва́;/ и́хже призва́, сих и оправда́;/ а и́хже оправда́, сих и просла́ви;/ на тебе́, му́чениче, сбы́сться сие́ сло́во апо́стола./ Ви́дя Госпо́дь, я́ко избра́н еси́ сосу́д/ и Сы́на Бо́жия Христа́ пропове́дал еси́,/ претерпе́в за Него́ му́ки,/ сотвори́ тя сла́вна чудесы́,/ я́же показу́еши всем, чту́щим любо́вию святу́ю па́мять твою́./ Те́мже моли́ся, страстоте́рпче,/ спасти́ся душа́м на́шим.</p>
				<p>
					<style>Сла́ва, глас то́йже:</style>
				</p>
				<p>Ны́не наста́ па́мять му́ченика Авраа́мия:/ сего́ ра́ди, ве́рнии, соше́дшеся,/ с ве́рою и любо́вию восхва́лим его́ пе́сньми и возопие́м ему́:/ ра́дуйся, всем страстоте́рпцем соприча́стниче/ и испове́дниче Христо́в Авраа́мие,/ я́ко вене́ц нетле́нный прия́л еси́ на версе́ твое́м, всече́стне./ Ра́дуйся, я́ко ны́не водворя́ешися с му́ченическими ли́ки,/ Све́та невече́рняго сподобля́емь./ Ра́дуйся, я́ко Тро́ице предстои́ши со А́нгелы,/ Ю́же непреста́нно моли́/ спасти́ся душа́м на́шим.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Небе́сных чино́в ра́дование,/ на земли́ челове́ков кре́пкое предста́тельство,/ Пречи́стая Де́во, спаси́ ны,/ и́же к Тебе́ прибега́ющим:/ я́ко на Тя упова́ние по Бо́зе, Богоро́дице, возложи́хом.</p>
				<p>
					<style>На стихо́вне стихи́ры, глас 2:</style>
				</p>
				<p>Дом пра́выя ве́ры был еси́, му́чениче Авраа́мие,/ е́юже испове́дав Христа́ и мучи́телей посрами́в,/ вене́ц нетле́нный прия́л еси́ на Небеси́,/ иде́же моли́, му́чениче,/ дарова́ти душа́м на́шим ве́лию ми́лость.</p>
				<p>
					<style>Стих:</style> Возвесели́тся пра́ведник о Го́споде/ и упова́ет на Него́.
				</p>
				<p>Дом му́жества и кре́пости яви́лся еси́,/ страда́льче и му́чениче Авраа́мие!/ И́стинную ве́ру пред враги́ пропове́дал еси́,/ угаси́в злове́рие излия́нием кро́ве твое́й,/ ника́коже во уме́ твое́м мы́сля отрещи́ся Христа́ Бо́га,/ Ему́же моли́ся/ дарова́ти душа́м на́шим ве́лию ми́лость.</p>
				<p>
					<style>Стих:</style> Насажде́ни в дому́ Госпо́дни,/ во дво́рех до́му Бо́га на́шего процвету́т.
				</p>
				<p>Дом тве́рдаго испове́дания Христо́вы ве́ры/ яви́лся еси́, страстоте́рпче Авраа́мие,/ многообра́зная муче́ния претерпе́л еси́,/ желе́зом уязвля́емь, огне́м распаля́емь и мече́м скончава́емь,/ непрекло́нен пребы́л еси́ во испове́дании Христа́ Бо́га,/ Его́же моли́/ дарова́ти душа́м на́шим ве́лию ми́лость.</p>
				<p>
					<style>Сла́ва, глас 6:</style>
				</p>
				<p>Дне́сь све́тло пра́зднуем свяще́нную па́мять/ му́ченика и чудотво́рца Авраа́мия,/ пропове́дав бо Христа́,/ прия́т от мучи́телей сме́рть непови́нную/ и ны́не водворя́ется с ли́ки му́чеников,/ поя́ и славосло́вя Го́спода,/ Его́же мо́лит дарова́ти душа́м на́шим ве́лию ми́лость.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Богоро́дице, Ты еси́ лоза́ и́стинная,/ возрасти́вшая нам Плод живота́./ Тебе́ мо́лимся, моли́ся, Влады́чице,/ со Авраа́мием му́чеником и со все́ми святы́ми,/ поми́ловати ду́ши на́ша.</p>
				<p>
					<style>Тропа́рь пи́сан на вели́цей вече́рни.</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На </style>Го́споди воззва́х: 
					<style>стихи́ры, глас 2.</style>
				</p>
				<p>
					<style>Подо́бен: </style>Ки́ими похва́льными:
				</p>
				<p>Ки́ими духо́вными пе́сньми/ восхва́лим му́ченика и чудотво́рца Авраа́мия,/ всем ве́рным те́плаго засту́пника,/ земли́ Росси́йстей удобре́ние/ и ве́рою лобыза́ющим честны́е мо́щи его́ — тве́рдое огражде́ние,/ его́же ра́ди моли́тв Христо́с Бог/ да́рует нам ве́лию ми́лость.</p>
				<p>Ки́ими благогове́йными усты́/ воспои́м Авраа́мия, Христо́ва страстоте́рпца,/ тече́ние соверши́вша благоче́стно,/ моли́твами свои́ми устроя́юща вся блага́я душа́м и телесе́м на́шим/ от Вседержи́тельныя руки́ Христа́ Бо́га,/ име́ющаго мно́жество щедро́т и ве́лию ми́лость.</p>
				<p>Ки́ими похва́льными венцы́/ почти́м пресла́внаго страстоте́рпца Авраа́мия,/ предстои́т бо Престо́лу Влады́ки Христа́ Бо́га на́шего,/ ве́лию благода́ть от Него́ прие́м,/ всем притека́ющим с ве́рою то́чит цельбы́ от моще́й свои́х/ и умоля́ет Христа́ Бо́га/ дарова́ти всем мир и ве́лию ми́лость.</p>
				<p>
					<style>Сла́ва, глас 8:</style>
				</p>
				<p>Прииди́те, благове́рнии лю́дие,/ восхва́лим вели́каго страстоте́рпца и чудотво́рца Авраа́мия,/ и́же пострада́ Христа́ ра́ди/ и живо́т свой за Него́ положи́,/ и ны́не пребыва́ет у Него́ в Го́рних селе́ниих,/ и пра́ведною свое́ю душе́ю, я́ко со́лнце, сия́ет,/ на земли́ же чудесы́ свои́ми,/ а́ки луча́ми све́та, всех осиява́ет:/ честны́я бо его́ мо́щи,/ а́ки многоцеле́бный исто́чник,/ подаю́т всем, с ве́рою притека́ющим, благода́ть и исцеле́ние./ Те́мже мо́лим его́ испроси́ти нам у Христа́ Бо́га/ спасе́ние и ве́лию ми́лость.</p>
				<p>
					<style>И ны́не, Богоро́дичен.</style>
				</p>
				<p>
					<style>Вход. Проки́мен дне. И чте́ния.</style>
				</p>
				<p>Проро́чества Иса́иина чте́ние 
					<style>(глава́ 43):</style>
				</p>
				<p>Та́ко глаго́лет Госпо́дь:/ вси язы́цы собра́шася вку́пе,/ и соберу́тся кня́зи от них./ Кто возвести́т сия́ в них?/ или́, я́же от нача́ла, кто слы́шана сотвори́т вам?/ Да приведу́т свиде́тели своя́ и оправдя́тся,/ и да услы́шат, и да реку́т и́стину./ Бу́дите Ми свиде́тели,/ и Аз Свиде́тель,— глаго́лет Госпо́дь Бог,—/ и о́трок Мой, Его́же избра́х./ Да позна́ете и ве́руете Ми, и уразуме́ете, я́ко Аз е́смь;/ пре́жде Мене́ не бы́сть ин бог и по Мне не бу́дет./ Аз е́смь Бог, и не́сть, ра́зве Мене́, спаса́яй./ Аз возвести́х и спасо́х, уничижи́х и не бе в вас чужди́й./ Вы Мне свиде́тели, и Аз Госпо́дь Бог./ И еще́ от нача́ла Аз е́смь,/ и не́сть от рук Мои́х избавля́яй./ Сотворю́, и кто отврати́т то?/ Си́це глаго́лет Госпо́дь Бог,/ избавля́яй вас Святы́й Изра́илев.</p>
				<p>Прему́дрости Соломо́новы чте́ние 
					<style>(глава́ 3):</style>
				</p>
				<p>Пра́ведных ду́ши в руце́ Бо́жией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их./ И е́же от нас ше́ствие сокруше́ние,/ они́ же су́ть в ми́ре./ И́бо пред лице́м челове́ческим а́ще и му́ку прии́мут,/ упова́ние их безсме́ртия испо́лнено./ И вма́ле нака́зами бы́вше, вели́кими благоде́тельствовани бу́дут,/ я́ко Бог искуси́ я и обре́те их досто́йны Себе́./ Я́ко зла́то в горни́ле, искуси́ их,/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т:/ су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющийся На́нь разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́новы чте́ние 
					<style>(глава́ 4):</style>
				</p>
				<p>Пра́ведник, а́ще пости́гнет сконча́тися, в поко́и, бу́дет./ Ста́рость бо честна́ не многоле́тна,/ ниже́ в числе́ лет исчита́ется./ Седи́на же е́сть му́дрость челове́ком/ и во́зраст ста́рости — житие́ нескве́рно./ Благоуго́ден Бо́гови быв, возлю́блен бы́сть/ и живы́й посреде́ гре́шник преста́влен бы́сть./ Восхище́н бы́сть, да не зло́ба измени́т ра́зума его́,/ или́ ле́сть прельсти́т ду́шу его́./ Раче́ние бо зло́бы помрача́ет до́брая,/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́споду душа́ его́,/ сего́ ра́ди потща́ся от среды́ лука́вствия./ Лю́дие же ви́девше и не разуме́вше,/ ниже́ положи́вше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>
					<style>На лити́и стихи́ры, глас 3: </style>
				</p>
				<p>Прииди́те, мучениколю́бцы вси,/ пе́сньми и псалмы́ духо́вными/ возблагодари́м Христа́ Бо́га на́шего,/ дарова́вшаго нам му́ченика и чудотво́рца Авраа́мия,/ и́же с весе́лием претерпе́ ка́зни лю́тых мучи́телей/ за Христа́ Бо́га на́шего,/ от Него́же по́двигов по́честь прия́,/ и ны́не в ве́чных селе́ниих с ли́ки му́ченик/ про́сит очище́ния душа́м на́шим/ и ве́лия ми́лости.</p>
				<p>Прииди́те, правове́рнии,/ до́бляго му́ченика Авраа́мия/ свяще́нное торжество́ соверши́м дне́сь:/ любве́ бо ра́ди Христо́вы/ кра́сная ми́ра сего́ вся презре́/ и вда́ся мучи́телем на муче́ние, не убоя́вся мук,/ и на Небеса́ восте́кл взира́ти/ добро́ту неизрече́нную Спа́са на́шего,/ Его́же про́сит поми́ловатися душа́м на́шим.</p>
				<p>Прииди́те вси, возра́дуемся дне́сь Го́сподеви/ в па́мять страстоте́рпца Авраа́мия:/ егда́ бо пренесе́ние честны́х его́ моще́й бя́ше в град Влади́мир,/ тогда́ вели́кий кня́зь Гео́ргий со кня́зи и святи́тели/ срето́ша их с ве́лиею ра́достию,/ лю́дие же, зря́ще многострада́льное и нетле́нное твое́ те́ло,/ со слеза́ми вопия́ху:/ о страстоте́рпче! ко́е благохвале́ние/ честно́му твоему́ пренесе́нию сотвори́м?/ Недоуме́ем и удивля́емся твоему́ милосе́рдию,/ е́же на нас показа́л еси́;/ страстоте́рпче у́бо Авраа́мие,/ сохрани́ моли́твами твои́ми и вся,/ сла́вящия святы́я по́двиги твоя́,/ и пребу́ди вы́ну моли́твенником/ о спасе́нии душ на́ших.</p>
				<p>
					<style>Сла́ва, глас 5:</style>
				</p>
				<p>Дне́сь красу́ется град Влади́мир/ Боже́ственным сокро́вищем моще́й твои́х,/ оби́тель твоя́, ликовству́ющи, ра́дуется,/ и правосла́внии твои́ми чудесы́, му́чениче Авраа́мие, хва́лятся,/ ты же моли́ Христа́ Бо́га на́шего/ дарова́ти нам ве́лию ми́лость.</p>
				<p>
					<style>И ны́не, Богоро́дичен.</style>
				</p>
				<p>
					<style>На стихо́вне стихи́ры, глас 8:</style>
				</p>
				<p>Помина́им, бра́тие,/ страстоте́рпца Христо́ва Авраа́мия/ и подража́им тве́рдой ве́ре его́,/ многострада́льное его́ те́ло/ обле́кшей в нетле́ние,/ преднапису́ющи о́браз о́бщаго воскресе́ния.</p>
				<p>
					<style>Стих:</style> Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.
				</p>
				<p>Ве́лие Бо́жие дарова́ние тебе́,/ му́ченице Авраа́мие,/ всю бо кре́пость мучи́телей победи́л еси́,/ и прия́л еси́ нетле́нный вене́ц от руки́ Вседержи́теля,/ на земли́ сия́вши мно́гими чудесы́,/ на Небеси́ предстои́ши Царю́ и Влады́це/ и мо́лиши Его́ всем нам дарова́ти/ мир и ве́лию ми́лость.</p>
				<p>
					<style>Стих: </style>Храни́т Госпо́дь вся ко́сти их,/ и ни еди́на от них сокруши́тся.
				</p>
				<p>Притеце́м, бра́тие,/ к ра́це моще́й страстоте́рпца Авраа́мия/ и подиви́мся, ка́ко храни́т Госпо́дь/ вся ко́сти избра́нных Свои́х/ и ни еди́на от них сокруши́тся./ Те́мже у́бо ве́рою и любо́вию/ просла́вим Христа́ Бо́га,/ подаю́щаго нам мир и ве́лию ми́лость.</p>
				<p>
					<style>Сла́ва, глас 6:</style>
				</p>
				<p>Сра́дуйтеся нам, росси́йстии собо́ри, дне́сь/ в све́тлой па́мяти страстоте́рпца Авраа́мия,/ подаю́щаго от нетле́ннаго сокро́вища моще́й свои́х/ благоуха́ние Свята́го Ду́ха./ Те́мже у́бо соше́дшеся, о́бщий лик тому́ соста́вим,/ пе́сньми Боже́ственными зову́ще:/ помина́й ны, му́чениче,/ и за ны Христу́ моли́ся,/ дарова́ти нам ми́лость в Де́нь су́дный.</p>
				<p>
					<style>И ны́не, Богоро́дичен:</style> Творе́ц и Изба́витель:
				</p>
				<p>
					<style>Тропа́рь, глас 4:</style>
				</p>
				<p>Дне́сь, благове́рнии лю́дие, соше́дшеся,/ восхва́лим до́бляго сего́ му́ченика и страда́льца Авраа́мия,/ сей бо, укрепля́емь си́лою Бо́жию,/ ду́шу свою́ положи́ за Христа́,/ мно́го пострада́в от злове́рных болга́р./ Сего́ ра́ди от Го́спода вене́ц прия́т/ и ны́не предстои́т Ему́/ и мо́лится о гра́де сем/ и о всех нас, чту́щих па́мять его́.</p>
				<p>
					<style>Сла́ва, и ны́не, Богоро́дичен.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь: 
					<style>тропа́рь свята́го два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен, глас 1:</style>
				</p>
				<p>Све́тлый и всепра́зднственный твой де́нь, му́чениче Авраа́мие,/ созыва́ет нас духо́вно пра́здновати,/ и честны́я мо́щи твоя́ усе́рдно почита́ти,/ и сла́вити еди́наго Бо́га в Тро́ице./ Те́мже псало́мски вопие́м ти:/ возвесели́тся пра́ведник о Го́споде и упова́ет на Него́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Упова́ние христиа́н, Пресвята́я Де́во,/ Его́же родила́ еси́ Бо́га па́че ума́ и сло́ва,/ непреста́нно моли́ с вы́шними си́лами/ да́ти оставле́ние грехо́в на́ших, исправле́ние жития́/ ве́рою и любо́вию при́сно сла́вящих Тя.</p>
				<p>
					<style>По 2-м стихосло́вии седа́лен, глас 4:</style>
				</p>
				<p>Кро́вь твою́, я́ко алава́стр ми́ра,/ Христо́ви прине́сл еси́, му́чениче Авраа́мие./ Те́мже преблаги́й и вели́кий Дарова́тель Бог/ просла́ви тя и возвы́си чудесы́ Свои́ми бога́тыми,/ сего́ ра́ди па́мять твою́ с ве́рою почита́ем, досточу́дне.</p>
				<p>Сла́ва, и ны́не, Богоро́дичен:</p>
				<p>Де́во Всенепоро́чная, Всеще́драго Бо́га ро́ждшая,/ Того́ моли́ непреста́нно оставле́ние согреше́ний на́ших дарова́ти/ и пре́жде конца́ покая́ние/ ве́рою и любо́вию почита́ющим Тя, Всепе́тая.</p>
				<p>
					<style>По полиеле́и седа́лен, глас 8:</style>
				</p>
				<p>От младе́нчества душе́ю к Бо́гу прилепи́лся еси́, му́чениче Авраа́мие,/ сего́ ра́ди венце́м му́ченическим от Христа́ увязе́ся, Небе́сныя да́ры прие́млеши,/ и́миже подае́ши от всех неду́г здра́вие/ приходя́щим к тебе́ с ве́рою/ и любо́вию чту́щим святу́ю па́мять твою́.</p>
				<p>
					<style>Сла́ва, и ны́не, Богоро́дичен: </style>
				</p>
				<p>Я́ко Де́ву в жена́х, без Се́мене ро́ждшую Бо́га пло́тию,/ вси блажи́м, ро́ди челове́честии,/ О́гнь бо всели́ся в Тя Боже́ственный,/ и я́ко Младе́нца дои́ши Зижди́теля и Го́спода./ Те́мже А́нгельстии собо́ри и челове́честии ро́ди досто́йно сла́вят пресвято́е рождество́ Твое́, и мы согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ воспева́ющим досто́йно па́мять Твою́. </p>
				<p>
					<style>Та́же степе́нна, 1-й антифо́н 4-го гла́са. Проки́мен, глас 4:</style> Возвесели́тся пра́ведник о Го́споде/ и упова́ет на Него́. 
					<style>Стих:</style> Услы́ши, Бо́же, глас мой, внегда́ моли́тимися к Тебе́. Вся́кое дыха́ние: 
					<style>Ева́нгелие от Матфе́я, зача́ло 36. </style>
				</p>
				<p>
					<style>По 50-м псалме́, стихи́ра, глас 6:</style>
				</p>
				<p>Измла́да предъизбра́ тя Госпо́дь/ в Небе́сное селе́ние, му́чениче Авраа́мие,/ и от Вседержи́тельныя Его́ десни́цы/ нетле́нный вене́ц на версе́ твое́м положи́ся,/ и осия́н еси́ от Него́ Боже́ственным све́том,/ и вы́ну насыща́ешися от таковы́я ра́дости и весе́лия,/ и мо́лиши за вся лю́ди, живу́щия в Правосла́вии/ и честны́я твоя́ мо́щи ве́рно почита́ющия и вопию́щия:/ сла́ва Бо́гу, сотво́ршему ди́вная Своя́ чудеса́.</p>
				<p>
					<style>Кано́н, глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть. </emphasis>
				</p>
				<p>Неисче́тне в ми́лости, Христе́ Спа́се ми́ра,/ вразуми́ нас, недосто́йных пра́зднственно соверши́ти па́мять страда́льца Твоего́./ Ты же, страстоте́рпче, пода́ждь нам ра́зум чист вся жите́йская презре́ти/ и еди́наго на потре́бу спасе́ния иска́ти.</p>
				<p>Преве́чный Бог дарова́ тебе́ си́лу/ вра́жия возноше́ния сокруши́ти и вся му́ки претерпе́ти,/ ты же нам, гре́шным, пода́ждь ра́зум похва́льная тебе́ принести́/ и моли́ся за всех, тя восхваля́ющих.</p>
				<p>Богому́дре страстоте́рпче Христо́в Авраа́мие,/ не возгнуша́йся нас, греха́ми оскверне́нных,/ и не отри́ни сего́ тебе́ от нас ма́лаго хвале́ния,/ но приими́ е и о всех, воспева́ющих тя, Го́споду моли́ся,/ да вси па́мять твою́, ра́дующеся, пра́зднуем.</p>
				<p>
					<style>Богоро́дичен:</style> Яви́ милосе́рдие Твое́, Госпоже́ Пречи́стая, на ны недосто́йныя,/ я́ко к Тебе́ прибега́ем с пла́чем серде́чным и вопие́м:/ поми́луй нас, Еди́на всех гре́шных спасе́ние.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Наста́ честна́я па́мять твоя́, страстоте́рпче Авраа́мие,/ в ней же, лику́юще, воспева́ем тя и лобыза́ем честны́я мо́щи твоя́,/ вся́ких дарова́ний духо́вных нас сподобля́ющия.</p>
				<p>От честны́х моще́й твои́х мно́гое исцеле́ние источа́еши, му́чениче,/ и град, в не́мже храни́тся нетле́нное те́ло твое́,/ от вся́ких бед покрыва́еши,/ сего́ ра́ди любо́вию па́мять твою́, страстоте́рпче, пра́зднуем.</p>
				<p>Несу́щий мо́щи твоя́ от Бо́лгарския страны́ во град Влади́мир/ не зна́яху тяготы́ ни но́щию, ни днем./ Мы же ны́не, точи́ло о́крест ра́ки твое́й стоя́ще, мо́лим тя:/ сохраня́й чту́щия па́мять твою́ от вся́ких бед.</p>
				<p>
					<style>Богоро́дичен:</style> Су́ще во гресе́х мно́зех, к Тебе́ вопие́м, Всепречи́стая:/ очи́сти ны Твои́м милосе́рдием, да не поги́бнем до конца́,/ Ты бо всех скверн Очисти́теля родила́ еси́.
				</p>
				<p>
					<style>Ин конда́к, глас 3:</style>
				</p>
				<p>Укрепи́вся, сла́вне, любо́вию Госпо́днею/ и Того́ честны́й Крест на ра́мо взем, и́го Госпо́дне,/ посрами́л еси́ диа́воля кова́рствия/ и пострада́л еси́ да́же до сме́рти,/ и сего́ ра́ди, досточу́дне, яви́ся страда́лец вели́к, Авраа́мие,/ и ору́жником храбротаи́нник/ и уча́стник Бо́жия благода́ти.</p>
				<p>
					<style>Седа́лен, глас 4:</style>
				</p>
				<p>Дне́сь све́тло пра́зднуется па́мять твоя́, му́чениче Авраа́мие:/ возбужда́еши бо всех к весе́лию чудесы́ твои́ми/ и непреста́нными о нас к Бо́гу моли́твами.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Христо́во благоуха́ние яви́лся еси́, му́чениче,/ в спаса́емых тобо́ю от неду́гов душе́вных же и теле́сных,/ те́мже вси правове́рнии сла́вят Го́спода,/ Его́же ра́ди от злове́рных болга́р пострада́л еси́.</p>
				<p>Мо́щи твоя́, му́чениче,/ утвержда́ют обита́телей страны́ сея́ в ве́ре и благоче́стии;/ те́мже и мы с любо́вию вопие́м ти:/ ра́дуйся, страстоте́рпче и чудотво́рче Авраа́мие.</p>
				<p>Покрови́теля жи́зни на́шей и моли́твенника к Бо́гу/ почита́ем тя, страстоте́рпче Авраа́мие:/ на стезю́ нас покая́ния напра́ви,/ му́чеников соприча́стниче, А́нгелов сограждани́не пресла́вне.</p>
				<p>
					<style>Богоро́дичен:</style> Ка́ко присту́пим к Тебе́, Херуви́м и Серафи́м честне́йшей,/ и ка́ко воззри́м на Тя, обремене́ннии грехи́ мно́гими?/ Но, о Пречи́стая Влады́чице,/ Сама́ очи́сти ны и ве́чныя му́ки изба́ви.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>По пренесе́нии святы́х моще́й твои́х во град Влади́мир, му́чениче Авраа́мие,/ вели́кий кня́зь Гео́ргий с подру́жием свои́м и ча́ды и вси обита́тели гра́да/ па́мять твою́ усе́рдно всегда́ творя́ху,/ зна́юще тя на Небесе́х Христу́ предстоя́ща/ и непреста́нно покрыва́юща почита́ющих тя,/ и́хже и ны́не сохраня́й от всех бед.</p>
				<p>Пла́мень угаси́ на́ших плотски́х обурева́ний и нечи́стых на́ших помышле́ний,/ да пла́мене гее́нскаго огня́ твои́ми моли́твами, Авраа́мие, изба́вимся.</p>
				<p>Ду́шу и помышле́ние к тебе́ простира́ем, страстоте́рпче Авраа́мие:/ согре́й на́ше се́рдце любо́вию, я́же к Бо́гу,/ да зако́ну Его́ усе́рдно после́дующе,/ пре́йдем по́прище на́шего жития́ непреткнове́нно.</p>
				<p>
					<style>Богоро́дичен:</style> Бо́га родила́ еси́ Ты, Пречи́стая, восхоте́вшаго спасти́ гре́шники,/ к Нему́же и́маши всегда́ мно́гое дерзнове́ние, я́ко Ма́ти:/ моли́ся о нас Ему́,/ любо́вию воспева́ющих Тя, Влады́чице.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Ви́дя тя иско́нный враг, мно́гия доброде́тели на земли́ творя́ща,/ злове́рных болга́р подви́же на тя,/ да приобщи́шися скве́рней ве́ре их,/ ты же кро́вию запечатле́л еси́ пра́вую ве́ру твою́/ и си́це Небе́сное Ца́рствие восприя́л еси́.</p>
				<p>Пречестно́е те́ло твое́, страстоте́рпче Авраа́мие,/ обогаща́ет всех не земны́м и тле́нным бога́тством, но Небе́сным,/ его́же кро́вию дости́гл еси́,/ те́мже и нас получи́ти то сподо́би, любо́вию воспева́ющих тя.</p>
				<p>Омы́вся кро́вию, я́ко водо́ю,/ и всех мучи́телей ужаси́в кре́пким твои́м за Христа́ страда́нием,/ ны́не на Небеси́ лику́еши/ и та́мо за всех ве́рных неусы́пно мо́лишися,/ да тве́рдо содержа́т Правосла́вную ве́ру.</p>
				<p>
					<style>Богоро́дичен:</style> Соблюди́ христиа́нское жи́тельство, Богоро́дице,/ гре́шных к покая́нию обрати́,/ чи́сты вся поста́ви пред Сы́ном Твои́м, Пренепоро́чная Де́во,/ и сподо́би нас моли́твами Твои́ми Небе́снаго Ца́рствия.
				</p>
				<p>
					<style>Конда́к, глас 8:</style>
				</p>
				<p>Я́ко многоце́нное сокро́вище,/ принесено́ бы́сть от Бо́лгарския страны́ во град Влади́мир/ пречестно́е те́ло твое́, му́чениче Авраа́мие,/ и́мже подае́ши всем чту́щим пресла́вную па́мять твою́ оби́лие исцеле́ний,/ предстоя́ на Небеси́ Христу́ Бо́гу/ и моля́ Его́ о спасе́нии душ на́ших.</p>
				<p>
					<style>И́кос:</style>
				</p>
				<p>Я́ко пресве́тлая звезда́, в Бо́лгарстей земли́ возсия́л еси́/ благи́ми твои́ми дея́нии и апо́стольскою про́поведию, страстоте́рпче Авраа́мие,/ и та́мо же му́чен был еси́ за Христа́./ Ны́не же чудесы́, я́ко све́тлыми луча́ми, сия́вши,/ боля́щим исцеле́ние подае́ши, здра́вствующим же ра́дование и весе́лие./ Те́мже дне́сь соше́дшеся, ве́рно зове́м ти:/ ра́дуйся, избра́нниче Госпо́день,/ всея́ Росси́йския земли́ засту́пниче и всем Христиа́ном помо́щниче.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В пещи́ Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Вся на́ша земля́ возра́довася,/ зря́щи тя, от всех ве́рных срета́ема/ и благода́рными гла́сы, а́ки мусики́йскими труба́ми, восхваля́ема,/ и дне́сь ра́дуется, с на́ми лику́ющи и па́мять твою́ прославля́ющи.</p>
				<p>Кре́пость и исцеле́ние приима́ху от <style>Тебе</style>́, му́чениче Авраа́мие, немощству́ющии пло́тию,/ ско́рбнии же ду́хом и удруче́ннии печа́льми жите́йскими/ обрета́ху душе́вное утеше́ние в умиле́нием призыва́нии свята́го и́мене твоего́,/ прославля́юще ди́внаго во святы́х Свои́х Христа́ Бо́га на́шего.</p>
				<p>Весели́ся, Богоспаса́емый гра́де Влади́мире,/ и наслажда́йтеся, вси ве́рнии, Христо́ва благоуха́ния/ от святы́х моще́й страстоте́рпца Авраа́мия,/ я́же не то́кмо теле́сныя боле́зни исцелева́ют,/ но и душе́вныя стра́сти вся врачу́ют.</p>
				<p>
					<style>Богоро́дичен:</style> Ум наш плени́ в послуша́ние ве́ры,/ дух и ду́шу всесоверше́нны соблюди́/ и те́ло в прише́ствие Го́спода на́шего Иису́са Христа́ непоро́чно сохрани́/ моли́твами Твои́ми, Богороди́тельнице.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ру́це распросте́р, Дании́л/ льво́в зия́ния в ро́ве затче́;/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели, о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Си́лою Бо́жиего укрепля́емь, отрази́л еси́ сове́ты беззако́нных,/ и́же ру́це твоя́ и но́зе неща́дно отсека́ху./ Те́мже и главу́ прекло́нь под меч, вопия́л еси́:/ благослови́те, вся дела́ Госпо́дня, Го́спода.</p>
				<p>Устраши́ти тя не возмого́ша неве́рнии,/ ниже́ поколеба́ти тве́рдаго ума́ твоего́ отреще́ся Христа́,/ я́ко адама́нт, пребы́л еси́ кре́постию ве́ры твое́й, поя́ непреста́нно:/ благослови́те, вся дела́ Госпо́дня, Го́спода.</p>
				<p>Прииди́те, вси правове́рнии,/ воспросла́вим па́мять страстоте́рпца Авраа́мия/ и облобыза́ем с ве́рою честны́я мо́щи его́,/ источа́ющия цельбы́ неду́гов душе́вных вку́пе и теле́сных всем воспева́ющим:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен:</style> Победи́, Пречи́стая, врага́ ви́димыя и неви́димыя,/ низложи́ти нас тща́щихся,/ и страсте́й нас вся́ких изба́ви, да пое́м торже́ственне:/ благослови́те, вся дела́ Госпо́дня, Го́спода.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
				</p>
				<p>Ве́лия сла́ва ты еси́ на́ша и похвала́,/ страстоте́рпче Христо́в Авраа́мие:/ вели́ку бо ве́ру во Христа́ Иису́са име́я,/ второ́е крести́лся еси́ в Него́ кро́вию твое́ю/ и дости́гл еси́ Небе́снаго жития́,/ его́же улучи́ти сподо́би и нас моли́твами твои́ми.</p>
				<p>Псалмы́ и пе́сньми восхваля́ем тя, му́чениче,/ озаря́еши бо нас всегда́ чудесы́ твои́ми,/ и́хже кто дово́лен исчести́, ра́зве Да́вый тебе́ сия́?/ Ему́же моли́ся, да спасе́т вся лю́ди,/ с ве́рою и любо́вию соверша́ющия святу́ю па́мять твою́.</p>
				<p>Вои́стинну никто́же, притека́яй к тебе́, му́чениче Христо́в Авраа́мие,/ то́щь благода́ти твоея́ отхо́дит,/ ея́же и нас испо́лни, мо́лимся.</p>
				<p>
					<style>Богоро́дичен:</style> Вои́стинну и́стиннаго Бо́га пло́тию, Богоро́дице, родила́ еси́,/ Его́же ми́лостива нам в де́нь Суда́ соде́лай,/ да безконе́чно с Ним Тя велича́ем.
				</p>
				<p>
					<style>Свети́лен:</style>
				</p>
				<p>Све́та немерца́ющаго дости́гл еси́, му́чениче Авраа́мие,/ за кре́пкое твое́ страда́ние Христо́вы ра́ди ве́ры от злове́рных,/ и ны́не, пребыва́я во Ца́рствии Небе́снем,/ ра́дуешися и весели́шися со все́ми му́ченическими ли́ки./ Моли́ о нас, чту́щих святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Свет нам возсия́ пресве́тлый от Твоея́ де́вственныя утро́бы,/ Христо́с Бог наш, Пречи́стая Влады́чице,/ те́мже Тя мо́лим, Цари́цу и Богоро́дицу:/ моли́ Сы́на Твоего́ и Бо́га на́шего,/ да, прости́в нам согреше́ния на́ша,/ спасе́т нас, я́ко Благ и Человеколю́бец.</p>
				<p>
					<style>На хвали́тех стихи́ры, глас 1:</style>
				</p>
				<p>Весели́ся и торжеству́й, гра́де Влади́мире,/ име́я в себе́ мо́щи му́ченика и чудотво́рца Авраа́мия,/ и́же дне́сь предстои́т Невече́рнему Све́ту,/ зрит неизрече́нную Его́ добро́ту/ и при́сно мо́лит/ дарова́ти душа́м на́шим мир и ве́лию ми́лость.</p>
				<p>Красу́йся и лику́й, оби́тель Бо́жия Ма́тере,/ торжеству́йте, вси правове́рнии,/ зря́ще честны́я мо́щи му́ченика и чудотво́рца Авраа́мия,/ источа́ющия исцеле́ния всем,/ притека́ющим к ним с ве́рою и воспева́ющим Христа́,/ подаю́щаго всем мир и ве́лию ми́лость.</p>
				<p>Ра́дуются чи́ни а́нгельстии и святы́х ли́ки/ и веселя́тся зря́ще пра́ведную ду́шу, возноси́му на Не́бо,/ и преставля́ему к Боже́ственному Престо́лу,/ и сочетава́ему с ли́ки му́чеников,/ с ни́миже и моли́ся Христу́/ дарова́ти душа́м на́шим мир и ве́лию ми́лость.</p>
				<p>
					<style>Сла́ва, глас 8:</style>
				</p>
				<p>Кто не воспое́т дне́сь торжество́/ свята́го му́ченика и чудотво́рца Авраа́мия,/ пра́выя ве́ры ревни́теля/ и злове́рныя посрами́теля:/ той бо, му́ченическою кро́вию вшед в све́тлый Христо́в черто́г,/ а́ки светлолу́чными заря́ми,/ просвеща́ет нас благотво́рными чудесы́ свои́ми/ и мо́лит Христа́ Бо́га о всех,/ ве́рою и любо́вию соверша́ющих па́мять страстоте́рпца.</p>
				<p>
					<style>И ны́не, Богоро́дичен, глас то́йже:</style>
				</p>
				<p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли.</p>
				<p>
					<style>На Литурги́и слу́жба му́ченическая.</style>
				</p>
				<p>
					<style>Моли́тва  </style>
				</p>
				<p>Святы́й му́чениче Авраа́мие, до́блий во́ине Христа́, Царя́ Небе́снаго, в ско́рбех и напа́стех пресла́вный наш помо́щниче и защи́тниче! Ничто́же возмо́же отлучи́ти тя от любве́ ко Го́споду Иису́су: ни ле́стная обеща́ния благ вре́менных, ни преще́ния, ни му́ки от злых враго́в святе́йшия Христо́вы ве́ры; ты, я́ко лев, изше́л еси́ на бра́нь проти́ву волко́в мы́сленных, духо́в зло́бы, подви́гших на тя, ра́ди до́браго твоего́ испове́дания, единоплеме́нный тебе́ наро́д болга́рский, и, я́ко о́гненная стрела́, тех порази́л еси́ си́лою благода́ти Свята́го Ду́ха и кре́пкия, я́ко сме́рть, любве́ твоея́ к Бо́гу. А́ще и пролия́л еси́ кро́вь твою́ за Христа́ Бо́га на́шего, погуби́в вре́менную жи́знь, оба́че безсме́ртною душе́ю, я́ко оре́л, воспари́л еси́ в Го́рния оби́тели Отца́ на́шего, насле́довав там ве́чную жи́знь, сла́ву и блаже́нство неизрече́нное, и оста́вив нам нетле́нныя оста́нки твоя́, я́ко крин многоце́нный и благоуха́нный. Ве́руем, страстоте́рпче святы́м, я́ко, предстоя́ со А́нгелы и все́ми святы́ми Престо́лу сла́вы Триипоста́снаго Бо́га, усе́рдныя и Богоприя́тныя возно́сиши моли́твы не то́кмо о нас и о гра́де на́шем, но и о всей святе́й Христо́вой Це́ркви и правосла́вием оте́честве Росси́йстем. Ве́руем, пресла́вный чудотво́рче, я́ко ты, си́лою Всемогу́щаго Го́спода Иису́са Христа́, чрез святы́я мо́щи твоя́, источа́еши оби́льныя да́ры благода́тныя по́мощи во спасе́ние всем, с ве́рою к тебе́ притека́ющим, наипа́че же испра́шиваеши кончи́ну с покая́нием тебе́ чту́щим и благосе́рдно помога́вши немощны́м младе́нцем, да вси от ма́ла до вели́ка единоду́шно прославля́ем неисповеди́мое вели́чие бла́гости Бо́жией. Те́мже ве́рою и любо́вию ко святы́м моще́м твои́м припа́дающе и благогове́йно о́ныя лобыза́юще, умоля́ем тя, до́брый на Небеси́ наш моли́твенниче и засту́пниче: помога́й нам, гре́шным и смире́нным, твои́ми моли́твами во всех ско́рбех, ну́ждах и обстоя́ниих на́ших, сохраня́й нас и град сей от вся́каго зла и вся́кия напа́сти, наипа́че же споспешеству́й ве́чному спасе́нию на́шему и всех, прося́щих от <style>Тебе</style>́ по́мощи и заступле́ния. Ей, смире́нно мо́лим тя, уго́дниче Бо́жий: моли́ Христа́ Бо́га на́шего, да даст Он мир и тишину́ всем правосла́вным Христиа́ном и да отврати́т от нас вся́кий гнев, на ны дви́жимый, да изба́вит нас от сете́й вра́жиих, томле́ния во у́зах греха́ и муче́ний а́дских и да сподо́бит нас, недосто́йных, одесну́ю Себе́ ста́ти на Суде́ Свое́м пра́ведном и вни́ти в ве́чный поко́й святы́х Его́, иде́же пра́зднующих глас непреста́нный и неизрече́нная сла́дость зря́щих добро́ту лица́ Его́; и та́ко возмо́жем с тобо́ю и все́ми святы́ми безконе́чно прославля́ти Отца́, и Сы́на, и Свята́го Ду́ха, Тро́ицу Единосу́щную и Неразде́льную. Ами́нь.</p>
			</section>
			<section>
				<title>
					<p>Свято́й му́ченик Авраа́мий Бо́лгарский </p>
				</title>
				<p>Святой мученик Авраамий Болгарский, Владимирский чудотворец, был родом из волжских болгар, предков нынешних чувашей. Он воспитывался в магометанстве, принятом болгарами в 922 году при хакане Алмусе. С малых лет стремился Авраамий к добродетельной жизни. Господь призрел на его самоотверженные труды и по благодати Божиейпросветил сердце Авраамия живоносным светом учения Христова. Приняв святое Крещение, Авраамий стал ревностным христианином. Он питал нищих, поил жаждущих, одевал нагих. Молитвой и постом укрепил Авраамий душу свою в благочестии. Святой Авраамий унаследовал от своих родителей значительное состояние. Став христианином, он «гостьбу деяше», то есть торговал, был купцом. В 1228 году святой Авраамий приплыл на ладье по Волге для торговли в город Великий Булгар, древнюю столицу Болгарского царства. Святой Авраамий не скрывал ни от кого своего христианства и смело проповедовал повсюду открытую ему Господом истину, что надлежит покаяться и в сердечном сокрушении о грехах, в праведной добродетельной жизни, стяжав крепкую веру в Господа нашего Иисуса Христа, надеясь на Его милосердие, войти в Царствие Божие. Волжские болгары смутились, увидев, что весьма богатый и прославленный купец, причем не из русских городов пришедший, а принадлежащий к их племени, ревностно и непрестанно проповедует веру Христову. Они схватили его и принуждали отречься. Много дней склоняли они святого мученика возвратиться к мусульманству, прибегая то к уговорам, то к истязаниям. Однако мужественный исповедник Христов Авраамий остался непреклонен, не внял их суетным советам, но непоколебимо исповедывал Христа, истинного Бога, а магометанскую веру отвергал. Святой мученик Авраамий устоял перед многими прельщениями, не устрашился жестоких мук, с честью перенес все испытания. После многих и продолжительных пыток истязатели усекли ему голову 1 апреля 1229 года. Христиане взяли тело страдальца, положили в гроб и погребли на христианском кладбище Великого Булгара. Никоновская летопись повествует: «Бог же сотворил вскоре отмщение, летом загорелся их Великий город и сгорела его большая половина, оставшаяся же часть города многими днями загоралась по дважды и трижды в день, и так мало осталось города, весь погорел и многое множество товара бесчисленного сгорело». Этим же летом были разбиты и обращены в бегство болгарские пограничные посты на реке Яике. Оконча тельное уничтожение Болгарского царства и разрушение его столицы татаро-монголами последовало осенью 1237 года. Летом 1229 года волжские болгары заключили мир с великим князем Владимирским святым Георгием (Юрием) Всеволодовичем (память 4 февраля) на шесть лет. Обе стороны обязались отпустить пленных.</p>
				<p>6 марта 1230 года мощи святого мученика Авраамия были принесены из Болгарской земли в славный город Владимир. Вместе с епископом Митрофаном и со всем клиром Георгий Всеволодович встретил мощи святого мученика за версту от города с зажженными свечами. Мощи святого Авраамия были положены в Благовещенской церкви Успенского женского монастыря, основанного в 1199 году княгиней Марией (в иночестве Марфой), супругой великого князя Всеволода. Со времени перенесения мощей началось и празднование памяти святого мученика Авраамия во Владимире. Болящие надевали на себя его вериги и стояли в них во время богослужения, по вере своей получая исцеление от недугов.</p>
			</section>
			<section>
				<title>
					<p>Преподо́бнаго Геро́нтия канона́рха, в Да́льних пеще́рах почива́ющаго</p>
				</title>
				<p>
					<style>Тропа́рь, глас 3:</style>
				</p>
				<p>Всечестны́й канона́рше Геро́нтие,/ правилонача́льный бы́вый в це́ркви/ и в пра́виле и́ночестем возсия́вший све́тло,/ моли́ Христа́ Бо́га,/ да прегреше́ний оставле́ние пода́ст душа́м на́шим.</p>
				<p>
					<style>Конда́к, глас 1:</style>
				</p>
				<p>Канона́ршествуя, честны́й канона́рше Геро́нтие,/ и пе́ние церко́вное пою́щим предводи́тельствуя в це́ркви,/ уподо́бился вои́стинну А́нгелом,/ пою́щим Бо́га на Небеси́,/ и́хже и житию́ подража́я, и, с нйми лику́я,/ помина́й ны, любо́вию хва́лящих тя.</p>
				<p>
					<style>Ин тропа́рь, о́бщий, преподо́бным Геро́нтию и Лео́нтию канона́рхам, в Да́льних пеще́рах почива́ющим, глас 3:</style>
				</p>
				<p>Дво́ице свята́я,/ правилонача́льная, бы́вшая в це́ркви/ и в пра́виле и́ночестем возсия́вшая све́тло,/ всечестни́и канона́рси,/ моли́те Христа́ Бо́га,/ да прегреше́ний оставле́ние пода́ст душа́м на́шим.</p>
				<p>
					<style>Ин конда́к, о́бщий, преподо́бным Геро́нтию и Лео́нтию канона́рхам, в Да́льних пеще́рах почива́ющим, глас 1:</style>
				</p>
				<p>Канона́ршествующе, честни́и канона́рси,/ и пе́ние церко́вное пою́щим предводи́тельствующе в це́ркви,/ подо́бистеся вои́стинну А́нгелом,/ пою́щим Бо́га на Небеси́,/ и́хже житию́ подража́вше,/ и, с ни́ми ны́не лику́юще,/ помина́йте ны, любо́вию хва́лящих вас.</p>
			</section>
			<section>
				<title>
					<p>Преподо́бный Геронтий </p>
				</title>
				<p>Преподобный Геронтий жил в XIV веке. Он был иноком Киево- Печерского монастыря и исполнял в обители послушание канонарха. Всю жизнь преподобный Геронтий совершал подвиги воздержания, послушания и молитвы в этом монастыре. Он погребен в Дальних пещерах. Память святого празднуется также 28 августа, в день соборной памяти преподобных отцов, в Дальних пещерах почивающих.</p>
			</section>
		</section>
		<section>
			<title>
				<p>Ме́сяца апреля во 2-й де́нь</p>
			</title>
			<section>
				<title>
					<p>Преподо́бнаго отца́ на́шего и чудотво́рца Ти́та</p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 8.</style>
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>Ти́те Богому́дре о́тче наш,/ твой нося́ крест,/ Христу́ после́довал еси́/ и стра́сти вся души́ покори́л еси́./ Отону́дуже благода́ть свы́ше прия́л еси́/ врачева́ти стра́сти притека́ющих к тебе́,/ утиша́ти неду́ги и отгоня́ти ду́хи./ Тем твою́ па́мять/ пра́зднуем и блажи́м.</p>
				<p>Ти́те всеблаже́нне о́тче наш,/ по́стническими пребыва́нии священноочища́емь/ и ум прича́стии Боже́ственными просвеща́я,/ свяще́нства ма́сть всесвяту́ю/ ма́нием Боже́ственнаго Ду́ха/ вои́стинну прия́т/ послужи́л еси́ до́бле на земли́/ Бо́гу и Зижди́телю твоему́,/ я́коже А́нгел.</p>
				<p>Преподо́бне Ти́те Богодухнове́нне,/ правосла́вия све́том/ ду́шу осия́в,/ те́мную е́реси мглу ума́лил еси́/ и, возсия́в, я́ко светле́йшая звезда́,/ просвеща́еши ми́ра концы́/ чудоде́йствы твои́ми лучено́сными всегда́./ Тем твою́ па́мять/ пра́зднуем, торжеству́юще.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Помышле́ния нечи́ста и устна́ льсти́ва,/ дела́ же моя́ вся оскверне́на,/ и что сотворю́?/ Ка́ко усря́щу Судию́?/ Влады́чице Де́во,/ моли́ Сы́на Твоего́,/ и Зижди́теля, и Го́спода,/ я́ко да в покая́нии прии́мет дух мой,/ я́ко еди́н Благоутро́бен.</p>
				<p>
					<style>Крестобогоро́дичен:</style>
				</p>
				<p>Ю́ница нескве́рная,/ Юнца́ ви́дящи на Дре́ве,/ пригвожда́ема во́лею,/ рыда́ющи жа́лостне, —/ увы́ Мне,— вопия́ше,—/ люби́мейшее Ча́до:/ что Ти сонм воздаде́ безблагода́тный евре́йский,/ хотя́ Мя обезча́дствовати/ от <style>Тебе</style>́, Вселюбе́зне?</p>
				<p>
					<style>Кано́н, его́же краегране́сие: Мона́шествующих столп, да пое́тся Тит. Глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
				</p>
				<p>Всего́ мя, страстьми́ плотски́ми лю́те угле́бша и истле́вша сластьми́,/ сокро́вище сый безстра́стия,/ Ти́те, моли́твами твои́ми спаси́.</p>
				<p>Боже́ственное Ду́ха избра́ние,/ Бо́гу прине́слся еси́ от пеле́н ма́терних/ и Неискусому́жныя Богоро́дицы таи́нник и служи́тель был еси́.</p>
				<p>Я́ко воздержа́ния сла́дость ссав,/ отри́нул еси́ го́ресть страсте́й,/ отону́дуже па́че ме́да и со́та, о́тче, наслажда́еши ду́ши на́ша.</p>
				<p>Но́ваго я́ко Па́влова тя ученика́, Ти́те, восхваля́ем:/ о́наго бо ревни́тель подвиго́в показа́лся еси́, Богоблаже́нне,/ и с ним венцы́ восприя́л еси́.</p>
				<p>
					<style>Богоро́дичен:</style> Сло́во Безма́терне из Отца́,/ Безо́тчее сие́ в после́дняя богому́жно родила́ еси́, еди́на Богома́ти,/ я́ко превы́шши всея́ тва́ри.
				</p>
				<p>
					<style>Пе́снь 3</style>
				</p>
				<p>
					<style>Ирмо́с: </style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
				</p>
				<p>Ми́ро освяще́ния от по́стнических, преподо́бне, арома́т,/ весьма́ сложи́лся еси́ в воню́ благоуха́ния Бо́гу.</p>
				<p>Ору́жие воздержа́ние и щит моли́тву, преподо́бне, име́я при́сно,/ нача́ла тьмы́, обличи́в, посрами́л еси́.</p>
				<p>В зако́нех поще́ния поуча́лся, стра́сти погрузи́л еси́,/ я́коже друга́я фараони́ты, пото́ком слез твои́х.</p>
				<p>
					<style>Богоро́дичен:</style> Ми́лостива бы́ти мне молю́ при́сно, Влады́чице, Твои́ми моли́твами/ из Тебе́ Рожде́ннаго, в Де́нь Су́дный.
				</p>
				<p>
					<style>Седа́лен, глас 1.</style>
				</p>
				<p>
					<style>Подо́бен:</style> Лик А́нгельский:
				</p>
				<p>Пости́вся на земли́, я́ко безпло́тен, Ти́те,/ умори́л еси́ врага́ и низложи́л еси́ вку́пе собо́р ересе́й/ правосла́вными твои́ми уче́нии./ Те́мже, дне́сь всесвяту́ю твою́ па́мять пра́зднующе,/ ра́достно воспева́ем тебе́ Возвели́чившаго.</p>
				<p>
					<style>Богоро́дичен:</style>
				</p>
				<p>Упова́ние христиа́н, Пресвята́я Де́во,/ Его́же родила́ еси́, Бо́га, па́че ума́ же и сло́ва,/ непреста́нно моли́ с Вы́шними си́лами/ пода́ти оставле́ние грехо́в на́ших/ и исправле́ние жития́ ве́рою и любо́вию при́сно Тя сла́вящим.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница, А́гнца и Па́стыря, пове́шена на Дре́ве, ме́ртва зря́щи,/ пла́чущи, веща́ше, ма́терски восклица́ющи:/ ка́ко претерплю́ Твое́, е́же па́че сло́ва, Сы́не Мой, сни́тие/ и во́льныя стра́сти, Бо́же Преблаги́й?</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Гное́ние, блаже́нне, грехо́вное все оплева́л еси́/ и стрело́ю воздержа́ния де́монския полки́ уязви́л еси́.</p>
				<p>Чистоты́ жела́нием ду́шу уязви́в,/ те́пле после́довал еси́ Христу́/ и вшел еси́ в черто́г сла́вы, всеблаже́нне.</p>
				<p>Я́ко цветни́к благоуха́ннейший и доброде́телей рай одушевле́н,/ воздержа́нием процве́л еси́,/ и́мже вся пита́еши, честву́ющия тя.</p>
				<p>Законополо́жника воздержа́ния и неле́стный о́браз кро́тости,/ я́ко Моисе́я тя и Дави́да,/ вои́стинну стяжа́вше вси, о́тче, ублажа́ем.</p>
				<p>
					<style>Богоро́дичен:</style> Херуви́м превы́шшу Тя и Серафи́м, пое́м, Всенепоро́чная,/ Его́же бо трепе́щут вся́ческая,/ пло́тию Влады́ку носи́ла еси́ на объя́тиих Твои́х.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Вску́ю мя отри́нул еси́/ от лица́ Твоего́, Све́те Незаходи́мый?/ и покры́ла мя е́сть чужда́я тьма́, окая́ннаго./ Но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Угаси́в вся стра́сти росо́ю подвиго́в твои́х, Ти́те блаже́нне,/ бога́тно вжег огне́м любве́ и ве́ры воздержа́ния свети́льник,/ и просвеще́ние безстра́стия, и дне сын был еси́.</p>
				<p>Ве́ры грозд Боже́ственным возде́ланием, о́тче, воспита́л еси́,/ и в точи́ла вложи́л еси́, и изгна́л еси́ боле́зньми воздержа́ния/ и, ча́шу испо́лнив духо́вную поще́ния, весели́ши сердца́ ста́да твоего́.</p>
				<p>Претерпе́в до́блественне прило́ги и ра́ны неви́димых враг,/ показа́лся еси́ столп терпе́ния,/ утвержда́я ста́до твое́ па́лицею Боже́ственною на па́житех воздержа́ния/ и на воде́ воспита́я, блаже́нне.</p>
				<p>
					<style>Богоро́дичен:</style> Я́ко приста́нище Тя вси, сте́ну, и утвержде́ние, и Предста́тельницу нам,/ и к ца́рствию непосты́дный вход иму́ще,/ наде́жди на́шей не отпа́сти, мо́лимся,/ ма́терними Твои́ми мольба́ми, Всенепоро́чная.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Очи́сти мя, Спа́се,/ мно́га бо беззако́ния моя́,/ низ глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
				</p>
				<p>Разруши́в страсте́й мглу и мра́чную тьму́,/ де́нь восто́ка и свет во стезя́х твои́х/ возсия́л еси́, преподо́бне, от мно́гих по́двиг и бед, су́щих по ве́ре.</p>
				<p>Весьма́ изступи́л еси́ к Бо́гу/ жела́нием воздержа́ния, мир оста́вив, и миродержи́теля/ восхи́тил еси́, Богоприя́тне, преми́рнаго Ца́рства наслажде́ние.</p>
				<p>Собра́л еси́ в души́ Боже́ственное бога́тство Ду́ха,/ непоро́чную моли́тву, чистоты́ целому́дрие,/ бде́ние спротяже́нное, воздержа́ния боле́зни,/ и́миже дом позна́лся еси́ Бо́га.</p>
				<p>Ве́щи до́льния, му́дре, прете́кл еси́ ху́дость,/ невеще́ственною же моли́твою ум впери́л еси́/ и Вы́шняго прия́тия насле́дник яви́лся еси́ жития́ соверше́нством.</p>
				<p>
					<style>Богоро́дичен: </style>Зача́ла еси́ вои́стинну Боже́ственное Сло́во во утро́бе Твое́й/ и Сие́ преесте́ственно, Всенепоро́чная, родила́ еси́,/ Его́же моли́твами уми́лостиви от бед вся изба́вити рабы́ Твоя́.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен:</style> Яви́лся еси́:
				</p>
				<p>Жития́ молву́ оста́вил еси́/ и ти́хо, все житие́ твое́ пожи́в, му́дре, к Бо́гу преше́л еси́,/ чудоно́сне о́тче наш, Ти́те преподо́бне.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Не оскверни́вся грехми́, река́ воздержа́ния, о́тче, показа́лся еси́ нам,/ стра́сти потопля́я и скве́рну очища́я вопию́щих ве́рно:/ оте́ц на́ших Бо́же, благослове́н еси́.</p>
				<p>Ны́не с Невеще́ственными ли́ки бесе́дуя, Богоблаже́нне,/ и све́тлости Вы́шняго гоще́ния непреста́нно наслажда́яся, уще́дри пою́щия:/ оте́ц на́ших Бо́же, благослове́н еси́.</p>
				<p>Во испове́дании ве́ры, о́тче, пре́был еси́ невра́щен,/ Христа́ бо вообража́я пло́тию и напису́я, поклоня́ешися и зове́ши:/ оте́ц на́ших Бо́же, благослове́н еси́.</p>
				<p>Иису́са Влады́ки на телеси́, о́тче, нося́ я́звы,/ и мене́, уя́звеннаго стрело́ю велиа́ра, уврачу́й, зову́ща:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Па́че естества́ и сло́ва Влады́ку всех чревоноси́ла еси́ и пита́еши от сосе́ц Твои́х,/ всем благовре́менную уготовля́юща трапе́зу,/ Его́же приле́жно, Чи́стая, о нас моли́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Царя́ Небе́снаго,/ Его́же пою́т во́и А́нгельстии,/ хвали́те и превозноси́те во вся ве́ки.</emphasis>
				</p>
				<p>Столп тя вдохнове́н я́ко вои́стинну, и о́браз воздержа́ния, о́тче, стяжа́вше,/ вси твою́ па́мять честву́ем по до́лгу.</p>
				<p>Лик ра́дуется мона́шествующих,/ и лику́ет преподо́бных собо́р и пра́ведных:/ вене́ц бо досто́йно с си́ми прия́л еси́.</p>
				<p>Укра́шен доброде́тельми,/ в черто́зе неизрече́нныя сла́вы восклони́лся еси́,/ пе́снь воспева́я Христу́ во ве́ки вся.</p>
				<p>Оде́ждею свяще́нною оде́явся и соверша́я же́ртвы безкро́вныя,/ же́ртва прине́слся еси́ Бо́гу во ве́ки.</p>
				<p>
					<style>Богоро́дичен:</style> Во утро́бе Твое́й су́щаго пре́жде Тебе́ заче́нши,/ Богома́ти Чи́стая Де́во,/ родила́ еси́ несказа́нно Бо́га и Царя́.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Чи́стую сла́внопочти́м, лю́дие, Богоро́дицу,/ о́гнь Божества́ прии́мшую во чре́ве неопа́льно,/ пе́сньми велича́ем.</emphasis>
				</p>
				<p>Врач неду́гующих во страсте́х от Бо́га показа́лся еси́,/ потреби́тель же, блаже́нне, и отгони́тель лука́вых де́монов,/ те́мже тя блажи́м.</p>
				<p>Зе́млю я́ко тле́ния жили́ще оста́вил еси́, о́тче,/ и в зе́млю всели́лся еси́ кро́тких,/ и с ни́ми ра́дуешися, Боже́ственныя наслажда́лся сла́дости.</p>
				<p>Уста́в непоро́чен ве́ры/ и воздержа́ния о́браз иму́ще по́двиги твоя́,/ непреста́нно Зижди́теля в пе́снех велича́ем.</p>
				<p>Дне́сь де́нь пра́здничный,/ созыва́ет бо Тит мона́шествующих стада́ на ликова́ние духо́вное и чрежде́ние/ и пи́щу нетле́нныя жи́зни.</p>
				<p>Богоро́дичен: В Тя всели́выйся, Всенепоро́чная, роди́ся,/ И́же пе́рвее родонача́льным злонра́вно запе́нша,/ человекоуби́йцу низложи́в, и вся ны спасе́.</p>
			</section>
			<section>
				<title>
					<p>Преподо́бный Тит чудотво́рец </p>
				</title>
				<p>Преподобный Тит чудотворец жил в конце VIII — начале IX века. С самого раннего детства возлюбил он Господа Иисуса Христа, отвергнув суету мирскую и презрев похоть плоти. Достигнув отроческого возраста, преподобный Тит поступил в общежительный монастырь — киновию, где был сначала послушником, а потом иноком. Он проходил тесный и трудный, но благодатный монашеский путь, с терпением и смирением очищая душу посредством добродетелей, постепенно восходя к духовному совершенству. Студийский монастырь близ Константинополя, где провел долгие годы в монашестве преподобный Тит, основан был еще в середине V века (при императоре Льве Великом) прибывшим из Рима в Константинополь вельможей по имени Студий. Монастырь был знаменит многими подвижниками благочестия, мужественным противостоянием иконоборчеству, строгим общежительным монастырским уставом. Впоследствии именно студийский устав ввел на Руси преподобный Феодосий Печерский. Уступив настоятельным просьбам братии монастыря, преподобный Тит был рукоположен во пресвитера и руководил братией. Великая кротость, любовь и милосердие снискали преподобному Титу достойную его имени славу подвижника. Господь наделил преподобного Тита даром чудотворения. Во время неоднократно возобновлявшихся гонений на святые иконы и их почитателей преподобный Тит явил себя твердым и непоколебимым исповедником и защитником иконопочитания. Оставив своим ученикам достойный образец молитвенного и постнического жития, преподобный Тит отошел ко Господу в глубокой старости. Канон преподобному Титу составил преподобный Феофан Исповедник (память 12 марта).</p>
				<p/>
			</section>
		</section>
		<section>
			<title>
				<p>Ме́сяца апреля в 3-й де́нь</p>
			</title>
			<section>
				<title>
					<p>Преподо́бнаго отца́ на́шего Ники́ты Испове́дника, игу́мена оби́тели Мидики́йския</p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 2.</style>
				</p>
				<p>
					<style>Подо́бен: </style>Егда́ от Дре́ва:
				</p>
				<p>Сло́вом управля́я ду́ши,/ Боже́ственный строи́тель показа́лся еси́,/ тайново́ждь же ве́рен,/ се́мена спаси́тельная влага́я/ и жня многого́бзенный плод, Богоно́се,/ сей Влады́це твоему́ прино́сиши, ра́дуяся,/ Ему́же ны́не предстоя́, блаже́нне,/ помяни́ ста́до твое́ сие́,/ при́сно чту́щее тя, Богодухнове́нне.</p>
				<p>Кро́ток быв и прост,/ правосла́вия ре́вностию яви́лся еси́, ра́туя,/ ве́рою бо, я́ко броня́ми, обложе́н/ и, я́ко копие́м, воздержа́нием, Ники́то Богому́дре,/ вся́кую ху́льную е́ресь обличи́л еси́,/ Боже́ственный Спа́са о́браз почита́я/ и служа́, Богоно́се,/ уста́вом оте́ческим я́ве после́дуя.</p>
				<p>Егда́ во изгна́ниих тя го́рьких/ и в темне́йших ме́стех/ темне́йший мучи́тель заключи́ зве́рским суровство́м,/ ра́йское селе́ние во уме́ обнося́,/ ра́дуяся же ду́хом, о́тче, претерпе́л еси́,/ Его́же ны́не благоле́пие ви́дети/ вои́стинну сподо́бился еси́, блаже́нне,/ боле́зней воздая́ния прие́мля.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Еди́на Невмести́маго Бо́га/ нетесноме́стно во чре́ве носи́ла еси́,/ Челове́ка бы́вша за бла́гость, Пресвята́я Богоневе́сто./ Те́мже молю́ Тя:/ утесня́ющих мя страсте́й измени́,/ я́ко да, те́сную и пра́вую стезю́, ше́ствовав,/ дости́гну, я́же к жи́зни, Де́во, водя́щую.</p>
				<p>
					<style>Крестобогоро́дичен:</style>
				</p>
				<p>Егда́ нескве́рная А́гница ви́де Своего́ А́гнца,/ на заколе́ние я́ко Челове́ка во́лею влеко́ма,/ пла́чущи, глаго́лаше:/ безча́дствовати Мя ны́не тщи́шися, Христе́, ро́ждшую Тя,/ что сие́ сотвори́л еси́, Изба́вителю вся́ческих?/ Оба́че воспева́ю и сла́влю Твою́,/ ю́же па́че ума́ и сло́ва,/ кра́йнюю бла́гость, Человеколю́бче.</p>
				<p>
					<style>Кано́н, его́же краегране́сие, кроме́ Богоро́дичнов:</style> Твое́ честву́ю всесве́тлое житие́, о́тче. 
					<style>Глас 2. </style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Во глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло е́сть,/ препросла́вленным Госпо́дь, сла́вно бо просла́вися.</emphasis>
				</p>
				<p>Све́том Боже́ственнаго блиста́ния, о́тче, озаря́емь,/ твою́ жи́знь Бо́гу освяти́л еси́,/ изде́тска избра́в де́вства светоно́сную све́тлость,/ е́юже уподо́бился еси́ безпло́тных чистоте́.</p>
				<p>Наста́вником Боже́ственным и Честны́м Ду́хом пома́зан Богови́дным,/ мона́шествующих о́бразом чи́сто бесе́довал еси́/ и пребы́л еси́ многосве́тлою осия́емь заре́ю, Богоно́се,/ житие́ чисте́йшо стяжа́в.</p>
				<p>Укрепи́вся си́лою Креста́, стра́сти увяди́л еси́ плотски́я/ и ум просвети́л еси́, о Ники́то всему́дре, прилежа́нием уче́ний духо́вных,/ Боже́ственнаго зре́ния бога́тство неиждива́емо пло́дствовав.</p>
				<p>Целому́дрием, блаже́нне, просве́щся и чистото́ю,/ ко свяще́нному возведе́н был еси́ нача́льству:/ свяще́нства бо светле́йшею украси́лся еси́ оде́ждею,/ Боже́ственных та́инств, преподо́бне, хода́тай познава́емь.</p>
				<p>
					<style>Богоро́дичен:</style> Превы́шши яви́лася еси́, Чи́стая,/ вся́кия ви́димыя и неви́димыя, Присноде́во, тва́ри,/ Зижди́теля бо родила́ еси́, я́ко благоволи́ воплоти́тися во утро́бе Твое́й,/ Его́же со дерзнове́нием моли́ спасти́ пою́щия Тя.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Процвела́ е́сть пусты́ня, я́ко крин, Го́споди,/ язы́ческая неплодя́щая, Це́рковь/ прише́ствием Твои́м,/ в не́йже утверди́ся мое́ се́рдце.</emphasis>
				</p>
				<p>Небе́сное стяжа́в жи́тельство, преподо́бне,/ светови́ден и све́тел, благоче́стия, о Ники́то, был еси́ свети́льник,/ мно́гими укра́шен дарова́ньми.</p>
				<p>Умертви́в мудрова́ния пло́ти твое́й, преподо́бне,/ доброде́телию оживи́л еси́ богому́дренно души́ Боже́ственное/ и жи́зни нетле́нныя сподо́бился еси́.</p>
				<p>Ра́дуяся, препроводи́л еси́ твое́ житие́, сла́вне,/ преиспещре́н добро́тами и кра́сными богате́я дарова́ньми,/ в ни́хже утверди́ся се́рдце твое́.</p>
				<p>Возсия́л еси́, я́ко со́лнце, мона́шествующих чино́м,/ доброде́тельми украша́емь, о Ники́то Богому́дре преподо́бне!/ Тем тя, ра́дующеся, ублажа́ем.</p>
				<p>
					<style>Богоро́дичен:</style> Просвеща́ющаго концы́, Пресвята́я, родила́ еси́, пло́тию несозда́ннаго/ и пре́жде всех Отцу́ Собезнача́льнаго,/ те́мже Тя, Богоро́дицу, ве́рою чтим. 
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен:</style> Ско́ро предвари́:
				</p>
				<p>Водвори́лся еси́ в гора́х безмо́лвия, му́дре,/ воспита́лся еси́ во граде́х воздержа́ния я́ве,/ возвы́сився обою́ду, оста́вил еси́ долере́тныя
					<a type="note" xlink:href="#note1">1</a> сла́сти,/ жи́знь дости́гл еси́ Небе́сную, во оби́тель всели́вся,/ в ней же мо́лиши о нас Бо́га.
				</p>
				<p>
					<style>Сла́ва, и ны́не, Богоро́дичен:</style>
				</p>
				<p>Де́во Всенепоро́чная, я́же Пресу́щнаго Бо́га ро́ждшая,/ со безпло́тными Того́ непреста́нно моли́/ оставле́ние прегреше́ний и исправле́ния жития́ да́ти нам пре́жде конца́,/ ве́рою и любо́вию пою́щим Тя по до́лгу,/ еди́на Всепе́тая.</p>
				<p>
					<style>Крестобогоро́дичен:</style>
				</p>
				<p>Де́во Пренепоро́чная, Ма́ти Христа́ Бо́га,/ ору́жие про́йде Твою́ пресвяту́ю ду́шу,/ егда́ распина́ема ви́дела еси́ во́лею Сы́на и Бо́га Твоего́,/ Его́же, Благослове́нная, моля́щи не преста́й/ проще́ние прегреше́ний нам дарова́ти.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Прише́л еси́ от Де́вы не хода́тай, ни А́нгел,/ но Сам, Го́споди, вопло́щся,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</emphasis>
				</p>
				<p>Кореносе́чец страсте́й, Богоно́се, показу́емь,/ души́ чистото́ю богобо́рных исто́ргнул еси́ вся́кую душегу́бную пре́лесть,/ священнотаи́нниче прече́стне.</p>
				<p>Взем побе́ды, пребога́те, вене́ц,/ в се́лех Небе́сных ны́не почива́еши, блаже́нне,/ стра́сти оттря́с и в безстра́стие, о́тче, оде́явся.</p>
				<p>Же́ртву я́ко непоро́чну, о́тче, житие́ твое́ Христу́ прине́сл еси́,/ Боже́ственныя любве́ испо́лнен/ и по́стничества украша́емь добро́тою, преблаже́нне.</p>
				<p>Вити́йства душетле́нныя, Богому́дре, е́реси я́сно изобличи́л еси́,/ Христо́ву чтущ Боже́ственную ико́ну, и Богома́тере, и святы́х всех,/ свяще́ннейший.</p>
				<p>
					<style>Богоро́дичен:</style> Я́ко похвалу́, я́ко держа́ву ми́ра и утвержде́ние,/ я́ко приста́нище благоути́шно, я́ко весе́лию вино́вну,/ Тя, Пречи́стая, сла́вим,/ крася́щиися вси в сла́ве Твое́й.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Хода́тай Бо́гу и челове́ком был еси́, Христе́ Бо́же:/ Тобо́ю бо, Влады́ко, к Светонача́льнику Отцу́ Твоему́/ от но́щи неве́дения/ приведе́ние и́мамы.</emphasis>
				</p>
				<p>Я́ко кро́ток, в земли́ кро́тких всели́лся еси́, Ники́то му́дре,/ побо́рник быв по и́стине, всеприснопа́мятне,/ и испове́дания венце́м све́тло украша́емь.</p>
				<p>К Боже́ственному Све́ту ны́не преста́вился еси́, преподо́бне,/ Све́та быв сын возлю́блен,/ в ра́дости и красоте́ с ли́ки А́нгельскими ра́достно веселя́ся.</p>
				<p>Неизрече́нныя сла́дости ра́йския был еси́ ны́не прича́стник,/ приста́нище бо всеблагоути́шное обурева́емым показа́лся еси́/ и а́лчущих, блаже́нне, препита́тель был еси́.</p>
				<p>
					<style>Богоро́дичен:</style> Глаго́лы Твои́ помина́юще, ны́не Тя ублажа́ем:/ Тобо́ю, Пренепоро́чная, блаже́нство несказа́нное/ и жи́знь нестаре́емую и́стинно восприя́хом.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Блаже́нных наде́жд получи́л еси́, о́тче всеблаже́нне,/ блаже́нства Влады́чня быв насле́дник и Боже́ственнаго осия́ния.</p>
				<p>Светоно́сныя свещи́ име́я сугу́бы испове́дания твоего́ и по́стничества,/ в Небеса́ вмести́лся еси́,/ Богоно́се Ники́то пребога́те.</p>
				<p>Наслажда́яся безконе́чныя и Боже́ственныя сла́дости/ в Небе́сных ны́не, о́тче, ски́ниих,/ о нас моли́ всех Влады́ку и Го́спода.</p>
				<p>Богоро́дичен: Ны́не к Тебе́ прибега́ю, Пречи́стая,/ спаси́ мя мольба́ми Твои́ми и соблюди́,/ ели́ка бо хо́щеши, мо́жеши, я́ко Ма́ти Всемогу́щаго.</p>
				<p>
					<style>Конда́к, глас 2.</style>
				</p>
				<p>
					<style>Подо́бен:</style> Вы́шних ища́:
				</p>
				<p>Небе́сный ум и житие́ стяжа́в,/ сия́еши я́сно, я́коже со́лнце, све́тлостию дел,/ просвеща́еши су́щия во тьме́ жите́йстей, о́тче Ники́то,/ и, приводя́ всех к Бо́гу,/ моли́ непреста́нно о всех нас.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Богопроти́вное веле́ние/ беззако́ннующаго мучи́теля, высо́к пла́мень вознесло́ е́сть:/ Христо́с же простре́ Богочести́вым отроко́м ро́су духо́вную,/ Сый благослове́н и препросла́влен.</emphasis>
				</p>
				<p>Твоя́ кро́тость вельми́ в пе́рсть смири́ мучи́теля суровство́,/ ча́стыми мольба́ми сего́ умори́вши,/ ве́сть бо во́лю твори́ти боя́щихся Его́ Госпо́дь.</p>
				<p>Гром догма́тов твои́х/ и светоно́сная мо́лния жития́ твоего́ мир уясни́,/ ве́рныя озаря́ющи Боговеща́нными сия́ньми, словесы́ же и дея́нии све́тло,/ священнотаи́нниче Богоблаже́нне.</p>
				<p>Кре́постию вжиля́емь Уте́шителя,/ де́монских полко́в и се́тей ерети́ческих, Богому́дре, избежа́л еси́/ и к Небе́сней высоте́ возше́л еси́,/ с ли́ки безпло́тных ны́не водворя́йся.</p>
				<p>
					<style>Богоро́дичен:</style> Храм была́ еси́ свяще́н вся хоте́нием, Де́во, Созда́вшего,/ Того́ бо вмести́ла еси́, все́ми Невмести́маго, мир обновля́юща./ Те́мже Тя, Богоро́дицу, пропове́дуем.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Пе́щь иногда́ о́гненная в Вавило́не де́йства разделя́ше,/ Бо́жиим веле́нием халде́и опаля́ющая,/ ве́рныя же ороша́ющая, пою́щия:/ благослови́те, вся дела́ Госпо́дня, Го́спода.</emphasis>
				</p>
				<p>Вся́ко превзоше́д чу́вство, треблаже́нне,/ мы́сленному ны́не прибли́жился еси́ Све́ту, всече́стне,/ Боговиде́ния сподобля́емь и просвеще́ния исполня́емь, зовы́й:/ благослови́те, вся дела́ Госпо́дня, Го́спода.</p>
				<p>Ме́ртвостию страсте́й я́ве облече́н,/ к живоно́сному возше́л еси́ ликова́нию, всеблаже́нне,/ благоче́стием разжиза́емь и доброде́тельми осия́емь, зовы́й:/ превозноси́те, вся дела́ Госпо́дня, Го́спода.</p>
				<p>Вся́ку доброде́тель, Богому́дре, от младе́нства извы́к,/ при кончи́не по́двиг твои́х венце́м украша́емь благода́тным показа́лся еси́/ и по́честь прия́л еси́, поя́:/ превозноси́те, вся дела́ Госпо́дня, Го́спода.</p>
				<p>Свы́ше нас ны́не назира́еши, о́тче, твоему́ Влады́це предстоя́,/ побе́ды, тезоимени́те, дерзнове́ние мно́го име́я/ и душе́внаго прося́, сла́вне, спасе́ния, священноявле́нне, ста́ду твоему́.</p>
				<p>
					<style>Богоро́дичен:</style> Ты Отцу́ неразлу́чнаго, в ложесна́х богому́жно пожи́вша,/ безсе́менно зачала́ еси́ и несказа́нно родила́ еси́, Богороди́тельнице Пречи́стая:/ те́мже Тя, спасе́ние всех нас, познава́ем.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Безнача́льна Роди́теля Сын, Бог и Госпо́дь,/ вопло́щся от Де́вы, нам яви́ся,/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</emphasis>
				</p>
				<p>Боже́ственныя све́тлости, я́ко чист, сподо́бился еси́,/ доброде́телей ви́ды облиста́яся/ и испове́дания венце́м я́ве украша́емь,/ те́мже всепра́зднственный пра́здник твой ублажа́ем.</p>
				<p>Смы́сленно, блаже́нне, твою́ жи́знь соверши́л еси́, повеле́ньми Спа́са управля́емь,/ ны́не же, се́ни преше́дшей,/ прера́достно жи́знь ве́чную досто́йно получи́л еси́,/ богоявле́нно, свяще́ннейше.</p>
				<p>Теку́щих бы́стро прете́кл еси́ мяте́ж,/ к ти́хому же, Ники́то, Ца́рства Христо́ва, ра́дуяся, устреми́лся еси́ приста́нищу,/ к нему́же нас наста́ви, о́тче,/ тя блажа́щия и твою́ па́мять почита́ющия.</p>
				<p>
					<style>Богоро́дичен:</style> Тя свиде́ния се́нь прообразова́,/ в не́йже скрижа́ли, и ста́мна, и златы́й ковче́г,/ я́коже бо она́ о́ныя,/ та́ко и Ты Безнача́льнаго Сло́ва во утро́бе вмести́ла еси́,/ Богоро́дице, воплоща́ема.
				</p>
			</section>
			<section>
				<title>
					<p>Преподо́бный Ники́та Испове́дник, игу́мен Мидикийский</p>
				</title>
				<p>Преподобный Никита Исповедник, игумен Мидикийский, родился в середине VIII пека в Кесарии Вифинской (область в Малой Азии). Через восемь дней после рождения Никита лишился матери. Отец мальчика Филарет отдал сына на воспитание своей матери, а сам принял монашеский постриг. Бабушка воспитала внука в христианском благочестии, дала ему необходимое образование. С юного возраста Никита посвятил себя служению Богу. Сначала он был пономарем в храме, изучал Священное Писание, а затем стал жить в послушании у благочестивого отшельника Стефана. Получив у него достаточное наставление, преподобный Никита, по совету Стефана, отправился в Мидикийский монастырь, основанный (по другим источникам восстановленный) преподобным Никифором († 814; память 4 мая). Мидикийский монастырь находился недалеко от города Бруссы, близ горы Олимп, на северо-востоке Малой Азии. Святой Никифор постриг преподобного Никиту в монашество. Вскоре преподобный Никита превзошел всех иноков обители смирением и послушанием. Через семь лет он, по благословению настоятеля, принял сан пресвитера. Рукоположение совершил святитель Тарасий, Патриарх Константинопольский (784–806, † 806; память 25 февраля). Когда преподобный Никифор стал очень стар и болен, он поручил преподобному Никите управлять Мидикийским монастырем. Святой Никита с усердием исполнял возложенное на него послушание; заботился о спасении душ вверенных ему духовных чад, примером своей добродетельной жизни умножал число братии в обители. Многие годы он неустанно трудился, благоустраивая монастырь и утверждая в нем правила строгого благочестия. После смерти преподобного Никифора иноки просили святого Никиту быть их игуменом. Патриарх Константинопольский Никифор, преемник святителя Тарасия, преподал на это свое благословение. Господь наделил Своего угодника даром чудотворения: он исцелял бесноватых, больных, немых. Однажды, по молитве преподобного Никиты, исцелился немой от рождения отрок — он получил дар речи. Уже на склоне лет Господь избрал преподобного Никиту быть защитником православного учения о почитании святых икон. В царствование византийского императора Льва Армянина (813–820) возобновилась иконоборческая ересь и вновь началось гонение на святые иконы и их почитателей. Император собрал епископов с целью склонить их к ереси, но они остались верными последователями отцов Седьмого Вселенского Собора (787), которые осудили иконоборчество и утвердили иконопочитание. Тогда, в 815 году, еретики, поддерживаемые императором, на собранном в Константинополе соборе незаконно свергли святого Патриарха Никифора (806–815, † 828; память 13 марта и 2 июня) и на его место избрали из мирян еретика Феодота Касситера. Лев Армянин отправил многих православных епископов в ссылку, а на их место лжепатриарх иконоборец поставил еретиков. Затем император созвал всех игуменов монастырей и пытался вовлечь их в иконоборческую ересь. Но игумены, среди которых был и преподобный Никита, не поддержали императора и были подвергнуты гонениям. Преподобный Никита долгое время находился в темнице, где его кормили испорченным хлебом и водой. Каждый день к нему приходили еретики и всячески оскорбляли святого старца. Наконец император приговорил преподобного к ссылке в г. Масалеон. Много невзгод испытал преподобный Никита на пути к месту ссылки. Одежды его были ветхи, и он страдал от ветра и холода, так как была зима. Стража не давала старцу времени для отдыха, заставляла его спешить. Но не пробыл преподобный Никита в Масалеоне и недели, как император потребовал вернуть его, как и других игуменов, из ссылки. Обратный путь был еще более спешным и утомительным. В Константинополе преподобный Никита вновь был брошен в темницу. Через несколько месяцев ему обещали свободу, если он приобщится Святых Христовых Таин с лжепатриархом Феодотом. Преподобный Никита сначала отказался, но другие узники умоляли его принять Святые Дары от Феодота вместе с ними. Святой Никита уступил их просьбам. Но когда ему была дарована свобода, он глубоко раскаялся в содеянном. Безбоязненно преподобный стал учить людей держаться правых догматов, установленных святыми отцами Седьмого Вселенского Собора. Никакие угрозы не могли остановить святого Никиту. Тогда он вновь был сослан на остров святой мученицы Гликерии. Там преподобный Никита совершал чудеса: по молитвам святого были избавлены от плена два его соотечественника; три человека, попавшие в кораблекрушение, были чудесно спасены от смерти. Шесть лет преподобный Никита томился в ссылке и был освобожден только после смерти Льва Армянина при его преемнике императоре Михаиле II Косноязычном (820–829).</p>
				<p>Преподобный Никита не вернулся в свой монастырь, но, желая хранить безмолвие, поселился недалеко от Константинополя в уединении. В скором времени он мирно скончался (13 апреля 824 года, в Неделю 4-ю Великого поста). Накануне смерти преподобный Никита причастился Святых Христовых Таин. Тело его было перевезено на корабле в Мидикийский монастырь епископом Ефесским Феофилом и архиепископом Солунским Иосифом (1830; память 26 января). На пути в монастырь погребальную процессию встретил епископ Плусиадский Павел с множеством иноков и мирян. От гроба преподобного Никиты совершались многие исцеления. Он был погребен в гробнице своего наставника преподобного Никифора. После погребения у гробницы святого также совершались чудеса. Житие преподобного Никиты написано его учеником Феостириктом, иноком Мидикийской обители.</p>
			</section>
			<section>
				<title>
					<p>Пра́зднование Пресвяте́й Влады́чице на́шей Богоро́дице ра́ди ико́ны Ея́, имену́емыя «Неувяда́емый Цвет»</p>
				</title>
				<p>
					<style>Тропа́рь, глас 5:</style>
				</p>
				<p>Ра́дуйся, Богоневе́сто, же́зле та́йный,/ Цвет Неувяда́емый процве́тший,/ ра́дуйся, Влады́чице, Е́юже ра́дости наполня́емся/ и жи́знь насле́дствуем.</p>
			</section>
			<section>
				<title>
					<p>Икона Божией Матери, именуемая «Неувядаемый Цвет»</p>
				</title>
				<p>На иконе Пресвятая Богородица держит Своего Божественного Сына на правой руке, а в левой руке у Нее — цветок белой лилии. Этот цветок символически знаменует неувядаемость девства и непорочность Пречистой Девы, к Которой так и обращается Святая Церковь: «Ты еси Корень девства и Неувядаемый Цвет чистоты». Списки этой иконы прославились в Москве, Воронеже и других местах Русской Церкви.</p>
			</section>
		</section>
		<section>
			<title>
				<p>Ме́сяца апреля в 4-й де́нь</p>
			</title>
			<section>
				<title>
					<p>Преподо́бных оте́ц на́ших Ио́сифа Песнопи́сца и Гео́ргия, и́же в Мале́и</p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>Стихи́ры, глас 8.</style>
				</p>
				<p>
					<style>Подо́бен:</style> Егда́ от Дре́ва:
				</p>
				<p>Взял еси́ на ра́мена крест,/ и распя́лся еси́ ми́ру,/ и после́довал еси́ стопа́м Созда́вшаго от небытия́ вся,/ Бо́жию Сло́ву, я́коже рече́,/ любо́вь же жите́йскую/ и вся́ко пристра́стие оттря́с;/ отону́дуже и доброде́тельми просия́в,/ де́тельми же Боже́ственными/ насле́дие ве́чное, о́тче, восприя́л еси́.</p>
				<p>Труба́ яви́лся еси́ та́инственная,/ к духо́вному пе́нию вся воздви́жущи,/ цевни́ца же Богодви́жима,/ Боже́ственныя полки́ восхваля́ющи,/ сла́вящи вся святы́я/ и сих побе́ды пропове́дающи./ Ты бо от исто́чник спаси́тельных/ бе́здну поче́рпл еси́ слове́с,/ Бо́жий дом напоя́ющу.</p>
				<p>Яви́лся еси́ сокро́вище доброде́телей,/ вся, я́же в житии́ Бо́гу благоугоди́вшия,/ любо́вию распала́емь, взыска́л еси́,/ поя́ свяще́нными пе́сньми,/ и сих ве́рою Боже́ственным исправле́нием подо́бяся;/ и́мже прича́стник быв Боже́ственным о́бразом,/ показа́лся еси́ и наслажде́ния соприча́стник.</p>
				<p>
					<style>И́ны стихи́ры свята́го Гео́ргия, глас 1.</style>
				</p>
				<p>
					<style>Подо́бен: </style>Небе́сных чино́в:
				</p>
				<p>Воздержа́нием стра́сти, о́тче Гео́ргие,/ по́мыслу порабо́тил еси́,/ безстра́стия быв красе́н, преблаже́нне, сосу́д,/ вмести́телен живо́тным сия́нием,/ и потреби́тель де́монов,/ и страсте́й врач досточу́дне.</p>
				<p>Чи́стая мирополо́жница Боже́ственнаго Ду́ха,/ чуде́с исто́чник,/ мона́шествующих столп,/ кро́ткий и кро́ткаго Христа́ подо́бник,/ земны́й А́нгел и Небе́сный челове́к быв,/ да восхва́лится ны́не Гео́ргий.</p>
				<p>В безмо́лвное приста́нище/ устреми́в душе́вный кора́бль,/ жите́йских мяте́жей,/ я́ко от волн морски́х, отбе́г,/ и́же к Бо́гу манове́ньми от земли́ возлете́л еси́/ и яви́лся еси́, с пло́тию А́нгелом подо́бен.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́ко по́мощь Ты еси́ безпомо́щных челове́ков,/ я́ко наде́жда еси́ всех ненаде́жных/ и реши́ло, Богоро́дице, лю́тых,/ Помо́щница ми бу́ди,/ от грех и бед, я́ко Ми́лостива,/ избавля́ющи мя, Пречи́стая.</p>
				<p>
					<style>Крестобогоро́дичен:</style>
				</p>
				<p>У Креста́ предстоя́щи Сы́на и Бо́га Твоего́/ и долготерпе́ние Того́ смотря́ющи,/ глаго́лаше, пла́чущи, Ма́ти Чи́стая:/ увы́ Мне, Ча́до сладча́йшее,/ что сия́ стра́ждеши непра́ведно, Сло́ве Бо́жий,/ да спасе́ши челове́чество?</p>
				<p>
					<style>Кано́н, глас 2.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ и́же изведе́ из рабо́ты еги́петския/ я́ко просла́вися.</emphasis>
				</p>
				<p>Пе́сненно песнопи́сца почти́м,/ и́же того́ медото́чныя пе́сни пою́ще, Ио́сифа,/ я́ко от пе́ний в пе́сни ве́чныя преста́вльшася.</p>
				<p>Я́коже проро́к и апо́стол пропове́дание всю зе́млю освети́,/ та́ко и пе́ние твои́х усте́н,/ мир к сла́ве всех Бо́га возставля́ет.</p>
				<p>От младе́нства возложи́вся, Ио́сифе, Христу́, по́стнически пожи́л еси́,/ отону́дуже и дарова́ньми тя обогати́ Боже́ственными,/ наде́ждею, и любо́вию, и ве́рою чи́стою.</p>
				<p>
					<style>Богоро́дичен:</style> Тя проро́ческое дре́вле Боже́ственное сло́во две́рь Бо́жию провозвести́/ и го́ру святу́ю, Богоро́дице Де́во,/ Боже́ственных страда́льцев удобре́ние.
				</p>
				<p>
					<style>Кано́н свята́го Гео́ргия, его́же краегране́сие:</style> Твоя́ усе́рдно, о о́тче, пою́ боле́зни.
				</p>
				<p>
					<style>Пе́снь 1, глас и ирмо́с то́йже</style>
				</p>
				<p>Трисия́нною Богонача́льною све́тлостию просвеще́н, преподо́бне,/ мир оста́вил еси́ и страсте́й мглу/ и житие́м светле́йшим, о́тче, украси́лся еси́.</p>
				<p>Наста́влен быв Боже́ственным промышле́нием, Гео́ргие,/ к Небеси́ веду́щую стезю́ ше́ствовал еси́,/ помо́щника стяжа́в еди́наго Благоде́теля и Всеще́драго.</p>
				<p>Бо́гом, блаже́нне, я́ве управля́емь,/ сынотворе́ния благода́тию освяща́емь,/ соверши́л еси́, о́тче, преподо́бно и пра́ведно жи́тельство.</p>
				<p>
					<style>Богоро́дичен:</style> Твои́м утвержде́нием и заступле́нием обога́щшеся, Богоро́дицу, Пречи́стая, испове́дающе Тя,/ от треволне́ния жите́йскаго, Всенепоро́чная Де́во, спаса́емся.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Утверди́ нас в Тебе́, Го́споди,/ Дре́вом умерщвле́й грех,/ и страх Твой всади́/ в сердца́ нас, пою́щих Тя.</emphasis>
				</p>
				<p>Чистоты́ любле́нием Бо́га умоли́л еси́ пода́ти помо́щники/ и, прие́м неоску́дныя отцы́ твоя́,/ получи́л еси́, о́тче, наде́жду твою́.</p>
				<p>Любве́ и́стинныя показу́я позна́ние,/ и дом, и дея́ние, и му́дрость, от Бо́га дарова́нная тебе́,/ я́коже две́рь И́ов, всем отве́рзл еси́.</p>
				<p>Ва́рварскими рука́ми ят быв, пребога́те,/ я́коже дре́вле во Еги́пет до́блий Ио́сиф,/ с ве́рою и чистото́ю дар соблю́л еси́.</p>
				<p>
					<style>Богоро́дичен:</style> Рай кра́сный, посреде́ име́ли Дре́во, Де́во, нетле́ния,/ Иису́са Христа́ Го́спода,/ позна́лася еси́, те́мже Тя ублажа́ем.
				</p>
				<p>
					<style>Ин, ирмо́с то́йже</style>
				</p>
				<p>Ты стезю́ жи́зненную, в безконе́чный век, всеблаже́нне, пребыва́ющую,/ неукло́нно, ра́дуяся, ше́ствовал еси́/ и во оби́тели ве́чныя всели́лся еси́.</p>
				<p>Житие́ твое́ све́тло/ и сло́во, со́лию Боже́ственною в Ду́се растворе́но, показа́ся, Гео́ргие,/ земледе́лания Боже́ственнаго Боже́ственный сад.</p>
				<p>Сын Бо́жий ты креще́нием бы́ти, всеблаже́нне, сподо́блен,/ оте́ческое насле́дил еси́ сокро́вище, жития́ чистото́ю.</p>
				<p>
					<style>Богоро́дичен:</style> Утвержде́ние бу́ди, и прибе́жище, и покро́в, Де́во Богороди́тельнице,/ ве́рою к Тебе́ прибега́ющим/ и Бо́жию Тя Ма́терь пропове́дающим.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Яви́лся еси́ дне́сь:
				</p>
				<p>Яви́лся еси́ кро́ток и молчали́в, смиренному́др,/ трепе́ща Боже́ственных слове́с,/ твоего́ Влады́ки сло́во исполня́я,/ И́же на тя, о́тче, призре́/ и в Вы́шнюю оби́тель всели́.</p>
				<p>
					<style>Сла́ва, ин седа́лен Гео́ргия, глас 3.</style>
				</p>
				<p>
					<style>Подо́бен: </style>Красоте́ де́вства:
				</p>
				<p>Красне́йшаго Христа́ возжела́л еси́ и теле́сныя стра́сти возненави́дел еси́,/ а́нгельски на земли́, Гео́ргие, пожи́в./ Те́мже свято́е твое́ пра́зднуем успе́ние/ и облобыза́ем ра́ку моще́й твои́х,/ из нея́же нам то́чиши исцеле́ния, о́тче,/ любо́вию чту́щим тя.</p>
				<p>
					<style>И ны́не, Богоро́дичен:</style>
				</p>
				<p>Я́ко невозде́ланная, Де́во, лоза́,/ красне́йший Грозд прозябла́ еси́,/ источа́ющ нам вино́ спасе́ния, всех веселя́щее ду́ши же и телеса́./ Те́мже я́ко вину́ Тя до́брых блажа́ще при́сно,/ со А́нгелом вопие́м Ти:/ ра́дуйся, Благода́тная.</p>
				<p>
					<style>Крестобогоро́дичен:</style>
				</p>
				<p>Неискусобра́чная Чи́стая и Ма́ти Твоя́, Христе́,/ ви́дящи Тя, ме́ртва ви́сяща на Кресте́,/ ма́терски пла́чущи, глаго́лаше:/ что Тебе́ воздаде́ евре́йский беззако́нный собо́р и неблагода́рный,/ и́же мно́гих и вели́ких Твои́х, Сы́не Мой, даро́в наслади́выйся?/ Пою́ Твое́ Боже́ственное снизхожде́ние.</p>
				<p>
					<style>Пе́снь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ слух Твоего́ смотре́ния/ и просла́вих Тя,/ еди́не Человеколю́бче.</emphasis>
				</p>
				<p>Разсужде́ние разу́мно и мона́хов уме́ренное пра́вило/ Христо́с показа́ тя, о́тче преподо́бне.</p>
				<p>Смире́ния мост твое́ показа́л еси́, Богому́дре, житие́,/ преводя́щ ко и́стинней жи́зни.</p>
				<p>Предвари́в, ублажи́ тя Влады́ка, о́тче,/ я́ко даю́ща во вре́мя сло́ва пшени́чное ме́рение.</p>
				<p>
					<style>Богоро́дичен:</style> Свет возсия́л еси́, Го́споди,/ су́щим в нощи́ и тьме́ прегреше́ний,/ от Чи́стыя Де́вы во чре́ве носи́м.
				</p>
				<p>
					<style>Ин, ирмо́с то́йже</style>
				</p>
				<p>Испещре́н добро́тами доброде́тели и нра́вы светоно́сными,/ к Бо́гу возлете́л еси́, о́тче Гео́ргие.</p>
				<p>Теку́щих, о́тче Гео́ргие, смуще́ния убежа́л еси́,/ к тишине́ боголюбе́зным житие́м претворя́яся.</p>
				<p>Беззако́ния пото́цы твою́ ду́шу не возмого́ша смути́ти,/ сла́дости бо пото́цы тебе́ напои́ша.</p>
				<p>Боже́ственным поуче́нием, прему́дре, всегда́ внима́я,/ непостоя́нная помышле́ния отри́нул еси́, о́тче Гео́ргие.</p>
				<p>
					<style>Богоро́дичен:</style> Песносло́вяще, Чи́стая, во утро́бе Твое́й Воплоще́ннаго,/ и Тя славосло́вим, я́ко Богома́терь.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́нии наста́ви нас:/ ра́зве бо Тебе́, ино́го бо́га не зна́ем.</emphasis>
				</p>
				<p>И́хже на земли́ сый, святы́х воспе́л еси́ ве́рно, преподо́бне,/ с ни́ми сый ны́не, слы́ша пе́ния, ра́дуешися,/ сла́вя непреста́нно Го́спода.</p>
				<p>К покая́нию и испове́данию, му́дре, вся привлача́,/ себе́ написа́л еси́ вся́ку вину́,/ моли́твы Бо́гу принося́ улучи́ти проще́ние.</p>
				<p>Все житие́ твое́, святы́ми упражня́йся дея́ньми,/ я́ко и́стинен купе́ц, был еси́,/ я́ко ка́мение че́стно, и словеса́, и дея́ния себе́ собира́я.</p>
				<p>
					<style>Богоро́дичен:</style> Изба́ви ны от искуше́ний и бу́ри помышле́ний, Чи́стая,/ вся́каго гне́ва, вся́каго греха́, гла́да же, и па́губы,/ и ве́чнаго, Де́во, муче́ния.
				</p>
				<p>
					<style>Ин, ирмо́с то́йже</style>
				</p>
				<p>Блаже́нство и безсме́ртную жи́знь получи́л еси́, о́тче му́дре,/ Боже́ственными восхо́ды сходя́, всеблаже́нне,/ наде́ждею, любо́вию и ве́рою укрепля́емь.</p>
				<p>Украша́яся смире́нием благосты́нным, преподо́бне,/ к высоте́ я́ве возне́слся еси́ доброде́телей, Богому́дре,/ земледе́лания Боже́ственнаго быв гумно́.</p>
				<p>Те́ла истоща́ние воздержа́нием опа́сно показа́л еси́/ и чи́сто се́рдце стяжа́л еси́,/ и́мже сподо́бился еси́ ви́дети, о́тче, все́ми Неви́димаго.</p>
				<p>
					<style>Богоро́дичен:</style> Я́ко непости́жное и неудобозри́мое всем, Влады́чице,/ е́же па́че ума́ та́инство, Отрокови́це, Боже́ственнаго рождества́ Твоего́:/ су́щаго бо вои́стинну Бо́га нам родила́ еси́.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Пестро́тным мно́жеством пе́сней твои́х,/ я́ко на тве́рди, Це́рковь Христо́ва, звездоявле́нно просия́вши,/ дрема́ние отгоня́ет душегу́бное.</p>
				<p>Словесе́ твоего́ мольба́, преподо́бне,/ душе́ю скорбя́щим и те́лом,/ я́коже не́кая гу́ба, вся́кую очища́я печа́ль, яви́ся.</p>
				<p>А́лчущим сло́ва спаси́тельнаго/ и теле́сными упита́вшимся озлобле́нии,/ сугу́бо, преподо́бне, исцеле́ние незави́стно пода́л еси́.</p>
				<p>
					<style>Богоро́дичен:</style> На пути́ мя жития́ блудя́ща/ и в безпу́тия ча́сто впа́дающа грехми́, Влады́чице,/ на покая́ния стезю́ наста́ви.
				</p>
				<p>
					<style>Ин, ирмо́с то́йже</style>
				</p>
				<p>Лука́вых духо́в отгони́тель тепл яви́лся еси́, пресла́вне о́тче Гео́ргие,/ Свята́го Ду́ха соде́йством я́ве укрепля́емь.</p>
				<p>Безстра́стия украше́н дарова́нием,/ целому́дрия ри́зою, Гео́ргие, пресве́тло оде́ялся еси́,/ страсте́й отгна́в смуще́ние.</p>
				<p>Пла́менное ору́жие преше́л еси́, му́дре,/ и ра́йския сла́дости сподо́бился еси́,/ кре́стным, Гео́ргие, обложе́н ору́жием непобеди́мым.</p>
				<p>
					<style>Богоро́дичен:</style> На Тя упова́ние возложи́х,/ Ма́ти Присноде́во, спасе́ния моего́/ и Тя предста́тельницу полага́ю жи́зни мое́й тве́рду и непоколеби́му.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен:</style> Вознесы́йся:
				</p>
				<p>Покая́ния исто́чник неисчерпа́емый,/ утеше́ния пода́тель неконча́емаго/ и умиле́ния пучи́на еси́, Ио́сифе,/ сле́зы нам пода́ждь покая́ния Боже́ственнаго,/ им и́же утеше́ние, зде пла́чущеся,/ обря́щем от Бо́га,/ твоея́ по́мощи прося́ще, свя́те.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Вети́и яви́шася о́троцы любому́дрейшии дре́вле,/ от Богоприя́тныя бо души́, богосло́вяще устна́ми, поя́ху:/ пребоже́ственный отце́в и наш Бо́же,/ благослове́н еси́.</emphasis>
				</p>
				<p>Потща́лся еси́ и по сне сме́ртнем затворе́ны душе́вныя о́чи твоя́ не име́ти,/ пое́ши бо пе́сни с пою́щими:/ Пребоже́ственный оте́ц на́ших Бо́же, благослове́н еси́.</p>
				<p>Вене́ц муче́ния прия́л еси́,/ я́ко ублажи́в приле́жно ли́ки му́ченик неисче́тных./ И немо́лчно, о́тче, пое́ши с ни́ми:/ Пребоже́ственный оте́ц на́ших Бо́же, благослове́н еси́.</p>
				<p>Исцеле́ние грехо́в вели́ких я́ко сый,/ е́же, прему́дре, испове́дание положи́ пою́щим, о́тче, пе́сни твоя́:/ Пребоже́ственный оте́ц на́ших Бо́же, благослове́н еси́.</p>
				<p>
					<style>Богоро́дичен:</style> Све́та Твоего́, Богоро́дице Де́во, чи́стыми облиста́нии/ омрачи́вшуюся ду́шу мою́ лука́выми лю́те преступле́ньми све́том наста́ви,/ две́рь су́щи Све́та,/ я́ко да песносло́влю Тя.
				</p>
				<p>
					<style>Ин</style>
				</p>
				<p>
					<style>Ирмо́с:</style> О́бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших. 
				</p>
				<p>Укрепи́в ду́шу си́лою Христо́вою, о́тче Гео́ргие,/ Того́ держа́вою отгна́л еси́ тебе́ ненави́дящих полки́,/ сия́ Кресто́м устраши́в, и́мже соблюда́емь пел еси́:/ благослове́н еси́, Го́споди, Бо́же оте́ц на́ших.</p>
				<p>Блаже́н еси́, и добро́ тебе́ бу́дет ны́не, преблаже́ннейше,/ восприе́млющу боле́зней твои́х и подвиго́в воздая́ние/ и со А́нгелы вопию́щу Го́сподеви, Гео́ргие:/ благослове́н еси́, Го́споди, Бо́же оте́ц на́ших.</p>
				<p>Был еси́ све́тло жили́ще Христо́во,/ престо́л чу́вствия, о́тче, быв и му́дрости, святы́ни испо́лнен,/ ве́рою же и благода́тию сия́я, и зовы́й, Гео́ргие:/ благослове́н еси́, Бо́же оте́ц на́ших.</p>
				<p>
					<style>Богоро́дичен:</style> Све́щник Све́та, и о́блак све́тел,/ и свяще́ния ме́сто показа́лася еси́, Неискусобра́чная,/ святы́х бо Свято́е Сло́во прия́ла еси́ несказа́нно,/ Его́же пою́ще, вопие́м Ти:/ благослове́нна Бо́га пло́тию ро́ждшая.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га/ по́йте дела́, я́ко Го́спода,/ и превозноси́те во вся ве́ки.</emphasis>
				</p>
				<p>Я́коже мимотеку́щую се́нь, ны́нешнюю пои́стинне жи́знь ве́дый,/ нетле́нную прия́ти подвиза́лся еси́, му́дре;/ сего́ ра́ди честны́я монастыри́ мно́жества назда́л еси́ душа́м на спасе́ние.</p>
				<p>К кро́тким правоту́ и ду́хом ни́щаго име́яй,/ му́жество показа́л еси́ вся́ко,/ я́коже не еди́наго себе́ утвержда́ти, рабо́тати Зижди́телю, о́тче,/ но всех, тебе́ зря́щих.</p>
				<p>Незло́бие твое́ и излия́ние любве́ твое́й, треблаже́нне,/ о́браз поста́ви Человеколю́бца Христа́,/ к Нему́же непреста́нно пел еси́:/ превозно́сим во вся ве́ки.</p>
				<p>
					<style>Богоро́дичен:</style> О, та́инства стра́шна!/ О, слы́шания ужа́снаго!/ Ка́ко Де́ва несказа́нным соедине́нием уподо́бльшагося нам Сло́ва ражда́ет,/ пребыва́ющи, я́коже пре́жде рождества́, Чиста́ во ве́ки.
				</p>
				<p>
					<style>Ин, ирмо́с то́йже</style>
				</p>
				<p>К неразори́мей жи́зни, к неувяда́ющей сла́дости, о́тче, преста́вился еси́/ к присносу́щней сла́ве и к невече́рнему Све́ту:/ Бо́жие бо показа́лся еси́ де́лание,/ Его́же превозно́сим во ве́ки.</p>
				<p>Я́ко раб Христо́в, я́ко слуга́ ве́рен и строи́тель Того́ тайн,/ я́ко непреле́стен путево́ждь, был еси́, Гео́ргие прему́дре,/ стра́сти врачу́я душ же и теле́с.</p>
				<p>Полн поще́ния плод к гумну́ Христо́ву, о́тче, прине́слся еси́,/ я́коже зрел грозд, Небе́сными точи́лы, преблаже́нне, изгне́лся еси́,/ умиле́ния вино́ источа́еши нам в твое́й па́мяти.</p>
				<p>
					<style>Богоро́дичен:</style> Чре́ва Твоего́ Плод нетле́нныя мне жи́зни вино́вен яви́ся/ и сла́дости присносу́щныя, Богороди́тельнице Чи́стая./ Те́мже Ти зову́, веселя́ся, Арха́нгелов глас:/ ра́дуйся, Де́во.
				</p>
				<p>
					<style>Пе́снь 9</style>
				</p>
				<p>
					<style>Ирмо́с: </style>
					<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии единому́дренно пе́сньми велича́ем.</emphasis>
				</p>
				<p>Доброде́телей о́бразы, я́ко на скрижа́ли, написа́в чи́стей души́ твое́й,/ де́тельне всем святы́м прине́сл еси́,/ сугу́бо ко́ейждо от доброде́телей пе́ния внес,/ достоприя́тно принося́ от дел и похвале́ние.</p>
				<p>А́нгельстии ли́цы, апо́стольский собо́р,/ Богоро́дица со Крести́телем, проро́ческое сосло́вие,/ свяще́нник чи́нове с по́стники, му́ченическая во́инства, Ио́сифе,/ противоме́рными похвала́ми тя ны́не венча́ют.</p>
				<p>Слове́сное твое́ ста́до помина́ти не преста́й,/ но, я́коже жив, предста́тельствовал еси́, му́дре,/ си́це жи́знь нетле́нную подая́ бу́ди,/ теле́сных страсте́й и душе́вных изыма́я, о́тче,/ ко Христу́ моли́твами твои́ми.</p>
				<p>Богоро́дичен: О нас моля́щи Сы́на Твоего́ не преста́й, Де́во, Человеколю́бца Бо́га:/ Тя бо наде́жду стяжа́хом и Твои́м заступле́нием избавля́емся бед, и страсте́й,/ и прегреше́ний, и боле́зней, ве́рою Тя сла́вящии.</p>
				<p>
					<style>Ин, ирмо́с, то́йже</style>
				</p>
				<p>Укрепля́емь ве́рою и Христо́вою си́лою, всеблаже́нне, огражде́н тве́рдо,/ се́ти де́монския разори́л еси́/ и, сих ловле́ний и кова́рств всех отбе́г,/ Влады́це всех предстои́ши, ра́дуйся.</p>
				<p>Все жела́ние твое́, блаже́нне, к Бо́гу пренося́/ и Боже́ственныя наслажда́йся добро́ты,/ ея́же вся́ко естество́ жела́ет, виде́нием, и дея́нием,/ и жития́ све́тлостию себе́ украси́л еси́, о́тче,/ те́мже тя ублажа́ем.</p>
				<p>О нас, ве́рою твою́ па́мять соверша́ющих,/ Христа́ моли́ приле́жно, о́тче, не преста́й,/ спасти́ся нам напа́стей, и треволне́ния, и бу́ри, и бед, и страсте́й/ и мир ми́ру дарова́ти, преблаже́нне.</p>
				<p>
					<style>Богоро́дичен:</style> Вопло́щшееся Сло́во, е́же пре́жде без пло́ти су́ще, я́ко Бог е́сть от Бо́га,/ родила́ еси́, еди́на Всепе́тая, на обновле́ние и спасе́ние всех земноро́дных,/ те́мже, ве́рнии, Тя вси пе́сньми велича́ем.
				</p>
			</section>
			<section>
				<title>
					<p>Преподо́бный Ио́сиф Песнопи́сец </p>
				</title>
				<p>Преподобный Иосиф Песнописец родился в Сицилии в благочестивой христианской семье в конце VIII — начале IX века. Отрок воспитывался в духе смиренномудрия и благонравия, преуспевая как в учении, так и в добродетелях кротости и воздержания, с детства предпочитая пост и молитвенное уединение играм и забавам, столь соблазнительным для его сверстников. Нашествие варваров на Сицилию вынудило семью преподобного покинуть родину и искать пристанища в Пелопоннесе. Почувствовав в себе призвание к служению Господу в иночестве, Иосиф в пятнадцатилетием возрасте оставил родительский дом и ушел в Фессалоники, где принял монашеский постриг в Солунском монастыре. Тело, изможденное постом и долгими бдениями, руки, утруждаемые непрестанной работой, лицо, сияющее и кроткое, с молитвой на устах — таким был облик юного подвижника, быстро снискавшего любовь и уважение братии. Подстилка из грубой кожи, брошенная на землю, служила ему постелью, ветхое рубище — одеждой, черствый хлеб с водой — пищей. Воздержание и молитвенное усердие, чтение Священного Писания и свято-отеческих творений духовно укрепляло и умудряло инока. Через некоторое время он был посвящен в сан пресвитера, по настоянию игумена и братии монастыря. Произошло так, что преподобный Григорий Декаполит († 816; память 20 ноября), посещая Солунскую обитель, полюбил преподобного Иосифа как мужа совершенного и, привязавшись к нему душою, не хотел больше разлучаться с ним. Он просил игумена отпустить с ним Иосифа в Византию, куда он направлялся сам, чтобы укрепить верных. В то время в Константинополе пришел к власти Лев Армянин, стяжавший печальную славу иконоборца и гонителя православных. Многие христиане, в том числе и сам Патриарх, смущались духом и соблазнялись ересью. Преподобные Григорий и Иосиф, прибыв в Константинополь, в самую пучину смуты, проповедовали повсюду: и в домах, и на городских площадях догмат иконопочитания, духовно окормляя и поддерживая верных против еретиков. Однако нестроения и ересь продолжали волновать Константинопольскую Церковь. Тогда преподобный Григорий и другие иноки решили направить посланника в Рим с просьбой о поддержке, поскольку Римский Папа <a xlink:href="https://azbyka.ru/biblia/?Lev.3&amp;c~r&amp;rus">Лев III</a>, будучи независимым от византийского императора, мог оказать большую помощь против иконоборчества. Посланником был избран Иосиф, отличавшийся даром красноречия и особой стойкостью в вопросах веры. Преподобному Иосифу не суждено было добраться до Рима: в дороге он был схвачен разбойниками-арабами, которые были подкуплены иконоборцами, отправлен на остров Крит и предан в руки еретиков, заключивших его в темницу. Преподобный принял это испытание со смирением и радостью. За все время своего тюремного заключения он не пал духом и не роптал на выпавшие ему лишения и скорби, но, напротив, устремляясь душою горе, возрастал духовно и поддерживал своим личным примером, мудрым наставлением и горячей молитвой других узников. Среди них оказался и один православный епископ, едва не впавший в грех отступничества. Молитва-ми и наставлениями преподобного Иосифа он настолько утвердился в истине, что сподобился мученической кончины, которую принял достойно и радостно. Шесть лет провел преподобный Иосиф в темнице, радуясь о Господе и благословляя мудрые суды Его. По истечении этого срока, в ночь накануне Рождества Христова, император Лев Армянин был убит своими же воинами. В тот же час преподобный Иосиф чудесным образом узнал в критской тюрьме о гибели гонителя: во время праздничных рождественских песнопений и молитвостояний его вдруг осиял Свет Небесный, и некий боголепный муж, облаченный в святительские одежды, предстал пред ним с известием, что нечестивец убит, а гонения на святые иконы прекращены. Святитель Николай Мирликийский, а это был он, протянул преподобному свиток и сказал: «Прими этот свиток и съешь его». В свитке же было написано: «Ускори, Щедрый, и потщися яко Милостив на помощь нашу, яко можеши, хотяй». Преподобный Иосиф съел свиток со словами: «Коль сладка гортани моему словеса сия». Святитель Николай велел ему пропеть сказанное, после чего оковы сами упали, двери распахнулись, а преподобный Иосиф был восхищен на воздух и поставлен близ Константинополя, на большой дороге, ведущей в город. Преподобный Григорий Декаполит к этому времени уже почил, так что святой Иосиф застал в живых лишь его ученика — блаженного Иоанна (память 18 апреля), который тоже вскоре преставился. Преподобный Иосиф построил храм во имя Святителя Николая Чудотворца, куда перенес честные мощи преподобных Григория и Иоанна, а при храме основал монастырь. Получив от одного благочестивого мужа часть мощей святого апостола Варфоломея, преподобный Иосиф воздвиг храм во имя святого апостола. Он хотел почтить его память хвалебными песнопениями, но таковых не оказалось среди церковных молитвословий. Сорок дней и ночей провел преподобный Иосиф в сокрушении об этом, слезно молясь Господу, чтобы Он просветил и помог приготовиться к празднику памяти святого апостола. Молитва преподобного была услышана. В навечерие праздника ему явился в алтарю апостол Варфоломей, который, возложив ему на грудь Святое Евангелие, благословил писать церковные песнопения: «Да благословит тебя десница Всесильного Бога, и да изольются на язык твой воды Небесной премудрости: сердце твое да будет храмом Духа Святого, и песнопения твои да усладят вселенную». Сказав это, апостол Варфоломей стал невидим. Уста преподобного Иосифа вдруг духовно отверзлись, он исполнился особой благодати и неизреченной радости. Споспешествуемый Духом Святым, с легкостью написал он канон святому апостолу, а потом и другим угодникам Божиим. В их <style>сонме</style> сиял и святитель Николай Чудотворец, которого преподобный Иосиф почтил торжественными песнопениями, и Сама Пречистая Богоматерь. Так преподобный Иосиф украсил Святую Церковь «песньми красными», за что и получил от нее имя Иосифа-песнописца.</p>
				<p>Испытания, выпавшие на долю преподобного, еще не кончились. Во время царствования Феофила-иконоборца святой Иосиф-песнописец вновь был изгнан за смелое исповедничество и открытое обличение ереси, на этот раз в Херсон. Здесь преподобный Иосиф пребывал в узах до смерти злочестивого императора, продолжая славословить Господа, смиренно и безропотно претерпевая страдания. Смерть еретика и воцарение императрицы Феодоры возвратили Иосифа из изгнания в Константинополь, где, по настоянию Патриарха Игнатия, он стал сосудо хранителем собора в честь Святой Софии, Премудрости Божией. Через некоторое время преподобный Иосиф вновь стал жертвой неправедного притеснителя, преследуемый на сей раз за открытое обличение брата императрицы Варды в незаконном сожительстве. Смерть Варды избавила преподобного Иосифа от уз. Патриарх Фотий поставил его духовником константинопольского клира, именуя святого Иосифа-песнописца не иначе как «человеком. Божиим», ангелом во плоти и отцем отцов. За свою многотрудную скитальческую и страдальческую жизнь, за время своего стойкого и верного исповедничества Христовых истин преподобный Иосиф стяжал не только духовный опыт иноческого внутреннего делания, не только глубинное знание души человеческой, но и благодатный дар прозорливости. Исповедуя того или иного человека, преподобный Иосиф видел, как на ладони, его грехи, порой скрываемые неосознанно или по ложному стыду. Святой отец умел так размягчить сердце грешника, что оно исполнялось слезами истинного покаяния, и человек уходил с исповеди обновленным, умиленным и готовым к благодатной жизни в Господе Иисусе Христе.</p>
				<p>Преподобный Иосиф не только не утаил дарованные ему Господом таланты, но приумножил их, посвятив свой дар литургическому и гимнографическому творчеству. Феофан, один из учеников святого Иосифа- песнописца, свидетельствует о той легкости и свободе, с какой преподобный составлял святые песни: казалось, он «не сочиняет новое, а припоминает забытое». Перу преподобного принадлежат труды, вошедшие в Триоди — Постную и Цветную, в Минеи и Октоих. Он написал 30 трипеснцев, 6 четверопеснцев и 175 канонов, то есть почти половину всех произведений подобного рода, вошедших в Богослужебные книги: наиболее известные из них — канон Божией Матери, при Акафисте, канон на Вознесение Христово, канон Покаянный из Октоиха. В жизни преподобного Иосифа, равно как и в его творениях сияет нам свет Христов, просвещая помраченные помыслы и укрепляя слабые души. Многое было дано Господом святому Иосифу-песнописцу, многое было ему открыто, в том числе и срок его земной жизни. Он уже знал о своей кончине, постигшей его на Светлой седмице 883 года. Еще в Великую пятницу преподобный Иосиф составил опись всего вверенного ему церковного имущества и отослал ее Святейшему Патриарху Фотию. Сам же, готовясь отойти ко Господу, причастился Святых Христовых Таин и, воздев к Небу руки свои, со светлым и радостным лицом предал Богу свою святую душу. Один из друзей преподобного, находившийся неподалеку от места, где почил святой Иосиф-песнописец, сподобился увидеть, как лики святых во главе с Божией Матерью встречали его душу и сопровождали ее отшествие от земли на Небо. Это были лики тех святых, жизнь и страдания которых преподобный Иосиф прославил в своих духовных песнопениях.</p>
			</section>
			<section>
				<title>
					<p>Преподобный Георгий </p>
				</title>
				<p>Преподобный Георгий жил в IX веке. Он был иноком и совершал иноческие подвиги в обители на горе Малее в Пелопоннесе, где и завершил свой земной путь. В службе преподобный Георгий воспевается как земной Ангел и чудотворец.</p>
			</section>
			<section>
				<title>
					<p>Пра́зднование Пресвяте́й Влады́чице на́шей Богоро́дице ра́ди ико́ны Ея́, нарица́емыя «Изба́вительница»</p>
				</title>
				<p>
					<style>ВЕ́ЧЕР</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 4: </style>
				</p>
				<p>Дне́сь во гла́се хвале́бнаго пе́ния/ благодаре́ние прино́сим Тебе́, Пресвята́я Де́во,/ я́ко Твое́ю свято́ю ико́ною изба́вила еси́/ прибе́гшия к Тебе́ с ве́рою/ лю́тых зол и неду́гов,/ де́монскаго мучи́тельства, всепояда́ющаго пру́жия
					<a type="note" xlink:href="#note2">2</a>/ и уме́ршаго о́трока оживи́ла еси́,/ Ты бо еси́ рабо́в Твои́х Изба́вительница от всех бед.
				</p>
				<p>Велича́ем милосе́рдие Твое́, Богоро́дице,/ и явле́нную ве́рным благода́ть/ от честна́го Твоего́ о́браза,/ ему́же со благогове́нием покланя́ющеся,/ мо́лимтися приле́жно:/ щедро́ты Твоя́ да́руй нам,/ покрыва́ющи оби́тель сию́, Го́ру, Росси́ю/ и повсю́ду правосла́вныя от вся́каго зла,/ Ты бо еси́ рабо́в Твои́х Изба́вительница от всех бед.</p>
				<p>Я́же всем благосострада́тельная в ско́рби/ и в печа́ли помога́ющая,/ Тя, Богороди́тельнице, с ве́рою призыва́ющим,/ умилосе́рдитися потщи́ся су́щим во обстоя́ниих/ и заступи́, Блага́я, притека́ющия ко ико́не Твое́й,/ спаса́ющи всемо́щным Твои́м предста́тельством,/ Ты бо еси́ рабо́в Твои́х Изба́вительница от всех бед.</p>
				<p>
					<style>Сла́ва, и ны́не, глас 1:</style>
				</p>
				<p>Го́ру Твою́, Влады́чице,/ вертогра́д духо́вный соде́лала еси́/ и благоути́шное приста́нище,/ да приходя́щии к Тебе́ се́мо/ обурева́ний жите́йскаго мо́ря избавля́ются/ и в безмяте́жии благоугожда́ют Го́сподеви,/ ми́лостивно бо пече́шися о рабе́х Твои́х/ и вся, я́же ко спасе́нию, по́льзе и утеше́нию нам устроя́еши./ Те́мже и зде обрета́ющийся о́браз Твой/ благода́тию чуде́с просла́вила еси́,/ утеше́ние пода́вши оби́тели сей/ и ве́сем бе́дствовавших христиа́н./ Благогове́юще у́бо к даро́м Твое́й бла́гости,/ пра́зднуем Ти дне́сь, Изба́вительнице,/ и с ве́рою вопие́м:/ избавля́й нас при́сно от бед/ и спаси́ в ми́ре ду́ши на́ша.</p>
				<p>
					<style>На стихо́вне стихи́ры, глас 5:</style>
				</p>
				<p>Прииди́те, воспои́м Пресвяту́ю Де́ву,/ оби́тели сея́ от бед Изба́вительницу,/ прииди́те, совоспои́м те́пле/ и Той Боже́ственная великоде́йствия,/ чудотво́рную ико́ну Ея́ достодо́лжно почита́юще.</p>
				<p>
					<style>Стих:</style> Помяну́ и́мя Твое́/ во вся́ком ро́де и ро́де.
				</p>
				<p>Неду́гов и скорбе́й многообра́зных/ изба́вила еси́ с ве́рою притека́ющия/ ко ико́не Твое́й, Изба́вительнице,/ но и ны́не не преста́й ниспосыла́ти/ по́мощь и держа́вное заступле́ние/ любо́вию Тя велича́ющим.</p>
				<p>
					<style>Стих:</style> Слы́ши, Дщи, и ви́ждь,/ и приклони́ у́хо Твое́.
				</p>
				<p>Ми́лостива нам, Де́во, яви́ся,/ призыва́ющим Боже́ственную Твою́ благода́ть,/ во всех, случа́ющихся нам,/ всю бо наде́жду возложи́хом к Тебе́/ и во всех упова́ем при́сно/ на промышле́ние Твое́, Благослове́нная.</p>
				<p>
					<style>Сла́ва, и ны́не, глас 6:</style>
				</p>
				<p>Собра́вшеся ны́не, бра́тие,/ на моле́бнов пе́ние Богоро́дицы Изба́вительницы,/ духо́вное торжество́ соста́вим/ и благода́ть незави́стную почерпе́м/ от неистощи́маго исто́чника дарова́ний,/ Ма́терь бо су́щи Бо́га на́шего/ чудоде́йствует свято́ю ико́ною Свое́ю,/ стра́сти разли́чныя и боле́зни исцели́,/ де́моны от челове́к прогони́,/ скорбя́щия уте́ши/ и от мно́гих бед изба́ви/ вели́кия ра́ди Свое́й ми́лости.</p>
				<p>
					<style>Тропа́рь, глас 4:</style>
				</p>
				<p>Я́ко пресве́тлая звезда́,/ просия́ Боже́ственными чудесы́/ святы́й о́браз Твой, Изба́вительнице,/ луча́ми благода́ти и милосе́рдия Твоего́/ озари́в в нощи́ скорбе́й су́щих./ Пода́ждь у́бо и нам, Всеблага́я Де́во,/ избавле́ние от бед,/ исцеле́ние неду́гов душе́вных и теле́сных,/ спасе́ние и ве́лию ми́лость.</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии седа́лен, глас 2:</style>
				</p>
				<p>Тебе́ благодари́м, Всеще́дрый Го́споди,/ я́ко Пресвяту́ю Ма́терь Твою́ бе́дствующим дарова́л еси́ Изба́вительницу,/ е́же избавля́ти от бед с ве́рою притека́ющих к Ней/ и честны́й о́браз Ея́, на не́мже и Сам изображе́н еси́,/ благогове́йно почита́ющих.</p>
				<p>
					<style>Сла́ва, и ны́не, глас 4:</style>
				</p>
				<p>Всеблага́я Присноде́во Богоро́дице,/ милосе́рдия Твоего́ пучи́ну кто изме́рит?/ Ты бо еси́ приста́нище ти́хое в бу́ри искуше́ний и огражде́ние неруши́мо от враг ви́димых и неви́димых./ Припа́дающе у́бо святе́й ико́не Твое́й, мо́лим Тя:/ храни́ ны от вся́каго зла,/ предста́тельствующи, чту́щих Тя, Изба́вительнице.</p>
				<p>
					<style>По 2-м стихосло́вии седа́лен, глас 6:</style>
				</p>
				<p>Презре́в, Спа́се, грехи́ раб Твои́х,/ моли́твами Ро́ждшия Тя изба́ви нас от тру́са, пото́па, огня́, меча́ и ины́х бед/ и бу́дущаго осужде́ния изми́ ны,/ все упова́ние свое́ на Всеблагу́ю Ма́терь Твою́ возлага́ющия,/ Изба́вительницу на́шу.</p>
				<p>
					<style>По полиеле́и седа́лен, глас 8:</style>
				</p>
				<p>Госпоже́ Преблагослове́нная,/ по́мощь Твою́ ниспосыла́й рабо́м Твои́м,/ прося́щим Твоего́ заступле́ния пред чудотво́рною ико́ною Твое́ю,/ Тебе́ бо Всемо́щную Изба́вительницу и́мамы,/ утеша́ющую бе́дствующия и спаса́ющую ду́ши на́ша.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Помяну́ и́мя Твое́/ во вся́ком ро́де и ро́де. 
					<style>Стих:</style> Слы́ши, Дщи, и ви́ждь, и приклони́ у́хо Твое́. Вся́кое дыха́ние: 
					<style>Ева́нгелие от Луки́, зача́ло 4.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Пресвята́я Богоро́дице Де́во,/ ка́ко Тя по достоя́нию восхва́лим,/ вели́чие бо Твое́ пе́ти и А́нгели недоумева́ют,/ я́ко ро́ждшую всех Творца́, Спаси́теля ми́ра,/ но, я́ко Блага́я су́щи,/ пе́ние на́ше и моле́ние приими́/ и изба́ви нас от вся́каго зла,/ любо́вию к Тебе́ взыва́ющих:/ ра́дуйся, Изба́вительнице на́ша от всех бед.</p>
				<p>
					<style>Кано́н, глас 4. (Ин кано́н, пое́мый во святу́ю Пятидеся́тницу, зри ниже́).</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуйся, Тоя́ чудеса́.</emphasis>
				</p>
				<p>Христе́, Све́те и́стинный,/ пода́ждь ми просвеще́ние восписа́ти похва́льная Пресвяте́й Ма́тери Твое́й,/ и воспою́ Тоя́ вели́кое к рабо́м Твои́м благоутро́бие.</p>
				<p>Горе́, вы́ну сла́вимая,/ благоволи́ла еси́, Госпоже́, и ни́зу среди́ бе́дных просла́вити и́мя Свое́/ благода́тию чуде́с от святы́я ико́ны Твоея́, Изба́вительнице.</p>
				<p>Егда́ обита́телие ве́си, отча́явшеся от истребля́вшаго труды́ их пру́жия,/ притеко́ша со слеза́ми ко о́бразу Твоему́, Де́во,/ а́бие улучи́ша избавле́ние/ и, ра́дующеся, просла́виша ми́лость Твою́.</p>
				<p>Десни́ца Твоя́, Влады́чице, просла́вися в кре́пости,/ и мно́жеством ми́лости Твоея́ яви́лася еси́ Покрови́тельница и Изба́вительница/ во спасе́ние бе́дствовавших.</p>
				<p>Упова́ние христиа́ном, Помо́щнице су́щим в ско́рбех,/ моли́ Сы́на Твоего́ изба́витися вся́ких бед/ пра́зднующим свято́му о́бразу Твоему́, Изба́вительнице.</p>
				<p>Ра́дуйся, бога́тство неистощи́мое ни́щих и си́рых Засту́пнице,/ ра́дуйся, спаса́ющая ве́рою и́мя Твое́, Де́во, призыва́ющих,/ ра́дуйся, уны́ния отгна́ние и ра́дости Пода́тельнице.</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Твоя́ песносла́вцы, Богоро́дице,/ живо́т и незави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
				</p>
				<p>Госпо́дь мертви́т, его́же хо́щет, и живи́т Тобо́ю, Ма́ти Живота́,/ исполня́я моли́твы моля́щихся Тебе́,/ низведе́нных во ад возво́дит/ и от гно́ища страсте́й воздвиза́ет Твои́м всемо́щным предста́тельством.</p>
				<p>Заме́длившу иере́ю напу́тствовати умира́юща о́трока,/ егда́ о уме́ршем помоли́шася к Тебе́, Всеблага́я,/ и осени́ша ико́ною Твое́ю, Изба́вительнице,/ внеза́пу отроча́ оживе́ и воста́ здра́во/ Твое́ю и Сы́на Твоего́ животво́рною си́лою.</p>
				<p>Живоно́сный Тя и всецеле́бный исто́чник, Богоневе́сто, позна́хом, раби́ Твои́:/ о́бразом бо Твои́м, Изба́вительнице,/ жи́знь и здра́вие подае́ши душе́вное и теле́сное/ и от бед избавля́еши прося́щих Твоего́ заступле́ния.</p>
				<p>Нача́ло Христо́вых чуде́с Ты еси́, Пречу́дная Де́во,/ те́мже чудеса́ о́браза Твоего́ сла́вяще дне́сь, Изба́вительнице, мо́лимся Тебе́:/ посети́ рабы́ Твоя́ благода́тию Твое́ю,/ неду́гов, зол и ве́чныя сме́рти изыма́ющи ны.</p>
				<p>Греха́ми умерщвля́емую ду́шу мою́ оживотвори́, Влады́чице,/ я́ко по Бо́зе вся могу́щая,/ и обдержа́щих мя страсте́й изба́ви,/ да, плене́ния стра́стнаго свобожде́н,/ благода́рственно Тя велича́ю.</p>
				<p>Напра́ви, Чи́стая, к тишине́ безстра́стия во глубину́ зол влеко́ма раба́ Твоего́/ и не попусти́ ми поги́бнути, прося́щему Твое́й, Изба́вительнице, ми́лости,/ Тобо́ю бо ве́рнии, покрыва́еми, спаса́ются.</p>
				<p>
					<style>Седа́лен, глас 3:</style>
				</p>
				<p>Пресвято́й ру́це Твои́,/ и́миже носи́ла еси́ Нося́щаго вся,/ простри́ к Нему́, Присноде́во Изба́вительнице,/ и моли́твами Твои́ми изба́ви ны гне́ва Его́, грех ра́ди дви́жимаго,/ отводя́щи лю́тая наведе́ния и тех ра́ди быва́ющую лю́дем тугу́ и уны́ние,/ и спаси́ в ми́ре ду́ши на́ша.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Седя́й в сла́ве на Престо́ле Божества́/ на о́блаце ле́гце,/ прии́де Иису́с Пребоже́ственный/ Нетле́нною Дла́нию и спасе́ зову́щия:/ сла́ва, Христе́, си́ле Твое́й.</emphasis>
				</p>
				<p>Разуме́ша ве́рнии дела́ бла́гости Твоея́, Влады́чице,/ и вни́де ра́достный тре́пет в сердца́ их,/ внегда́ бо смути́тися душа́м их от бед и неду́гов,/ ми́лость Свою́, Благослове́нная, помяну́вши,/ ико́ною Твое́ю изшла́ еси́ на избавле́ние люде́й Твои́х.</p>
				<p>Уве́девшии о пресла́вном чудеси́ могу́щества Твоего́, Богоро́дице, во оживле́нии о́трока,/ устреми́шася от разли́чных мест к о́бразу Твоему́, Изба́вительнице,/ и, прие́млюще исцеле́ния, с весе́лием Тя велича́ху.</p>
				<p>Милосе́рда су́щи, Чи́стая,/ я́ко Всеблаго́е Сло́во на спасе́ние на́ше воплоти́вшая,/ по́мощи и избавле́ния Твоего́ не лиши́ нас,/ с ве́рою притека́ющих к чудотво́рней ико́не Твое́й, Изба́вительнице.</p>
				<p>Ты похвала́ ве́рных, Ма́ти Всепе́тая,/ Ты киво́т святы́ни, освяще́ние подаю́щая,/ Ты целе́б исто́чник неисчерпа́емый/ и от бед Изба́вительница моля́щихся Тебе́ пред святы́м о́бразом Твои́м.</p>
				<p>Неду́гами угнета́емых и искуше́ний бори́теля,/ избавля́й нас от сих, Богороди́тельнице,/ и в час исхо́да не преда́ждь душ на́ших на одоле́ние супоста́том,/ да воспева́ем вели́чия Твоя́.</p>
				<p>Непобеди́мая Воево́до вожде́й и во́инств христиа́нских,/ христолюби́вое во́инство, щито́м ве́ры и Креста́ вооруже́нных, победоно́сны явля́й,/ избавля́ющи от всех наве́тов вра́жиих.</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>В ско́рби ма́ле наказа́ние Сы́на Твоего́ бы́сть обита́телем ве́си,/ и, поболе́вше, призва́ша Тя, Ма́терь щедро́т,/ и Тобо́ю возста́ша от отча́яния и возвесели́шася,/ роса́ бо благода́ти, я́же от ико́ны Твоея́, исцеле́ние им бы́сть.</p>
				<p>Благода́ть точа́щую ико́ну Твою́, Изба́вительнице,/ ве́рному Твоему́ рабу́, с собо́ю всегда́ носи́вшу,/ возбрани́ла еси́, Госпоже́, скрыва́ти <style>ю</style> от ве́рных,/ да избавля́ются от бед и неду́гов прибега́ющии к Тебе́.</p>
				<p>Тобо́ю, Всеми́лостивая Влады́чице,/ свобожде́ние от лю́тых ниспосла́ся,/ прите́кшим с ве́рою ко свято́му о́бразу Твоему́,/ наде́жда же, покро́в и неруши́мо весе́лие дарова́ся скорбя́щим, Богора́дованная.</p>
				<p>Ужасо́шася бе́дствовавшии о бога́тстве даро́в Твои́х, Де́во,/ в чудеса́х от о́браза Твоего́,/ к нему́же припа́дающе, ра́достно взыва́ху:/ вои́стинну Ты еси́ Изба́вительница от всех бед.</p>
				<p>Ра́досте А́нгелов и челове́ков,/ свобо́дна мя печа́лей жите́йских сотвори́/ и бу́дущия тесноты́ изба́ви и ве́чнаго огня́/ ма́терним дерзнове́нием Твои́м, Всеблага́я, от бед Изба́вительнице.</p>
				<p>Богоизбра́нная Присноде́во, в руне́ ороше́нном предви́денная дре́вле,/ окропи́ росо́ю благода́ти изсо́хшую зе́млю се́рдца моего́/ и плодоно́сну соде́лай ду́шу мою́ благи́м дея́нием и зре́нием.</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тери/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
				</p>
				<p>Кий ум пости́гнет, Госпоже́, держа́ву кре́пости Сы́на Твоего́,/ изве́дша лю́ди Своя́ из земли́, ея́же вереи́ закле́пи ве́чнии,/ и Тебе́, Ма́терь Свою́, соде́лавша враго́м стра́шну,/ из чре́ва а́дова избавля́ющую призыва́ющия Тя.</p>
				<p>Кий язы́к изъясня́т всепобежда́ющую си́лу Твою́, Влады́чице!/ Еди́но бо то́чию подо́бие лица́ Твоего́,/ я́ко о́гнь, опаля́ет зло́бныя ду́хи,/ лю́ди же Твоя́ врачу́ет и ра́дует,/ его́же благогове́йно лобыза́ем, раби́ Твои́.</p>
				<p>Ко́е сло́во изобразя́т вели́чие чуде́с Твои́х,/ Всеми́лостивая от бед Изба́вительнице!/ То́чию бо принесе́ся свята́я ико́на Твоя́ к лю́те мучи́мей бе́сом,/ а́бие исчезе́ мучи́тель,/ и исцеле́нная велегла́сно просла́ви си́лу Твою́.</p>
				<p>От оби́лия благода́ти, прису́щия о́бразу Твоему́, Богоневе́сто,/ коли́ко бесну́емых и ины́х неду́жных Тобо́ю исцеле́ша,/ коли́ко скорбя́щих на весе́лие приложи́ся,/ с ве́рою прите́кших ко ико́не Твое́й.</p>
				<p>О, вели́каго милосе́рдия Твоего́, Богороди́тельнице,/ благоволи́вшая чудотво́рным о́бразом Твои́м пребыва́ти у нас!/ Что воздади́м Ти за благода́ть, ю́же яви́ла еси́ нам,/ дарова́вши хра́му сему́ толи́ко свяще́нное бога́тство?</p>
				<p>О Всепе́тая Ма́ти, держа́вный покро́ве ми́ра!/ Храни́ от всех бед чту́щия Тя,/ спобори́ им на враги́ христиа́нския необори́мою си́лою Твое́ю.</p>
				<p>
					<style>Конда́к, глас 8:</style>
				</p>
				<p>Ко ико́не Твое́й, Пресвята́я Госпоже́,/ бе́дствовавшии с ве́рою прите́кше,/ заступле́нием Твои́м изба́вишася от злых,/ но я́ко Ма́терь Христа́ Бо́га,/ и нас свободи́ от лю́тых обстоя́ний,/ вре́менных и ве́чных, да зове́м Ти:/ ра́дуйся, Изба́вительнице на́ша от всех бед.</p>
				<p>
					<style>И́кос:</style>
				</p>
				<p>Соше́дшиися во хра́ме сем,/ просла́вим пресла́вный храм Божества́, Пресвяту́ю Де́ву,/ пред о́бразом Ея́ со благогове́нием вопию́ще:/ ра́дуйся, Боже́ственныя сла́вы селе́ние;/ ра́дуйся, Влады́чице Небеси́ и земли́./ Ра́дуйся, неистощи́мый исто́чниче чуде́с;/ ра́дуйся, всемо́щное врачева́ние неду́жных./ Ра́дуйся, Прогони́тельнице де́монов;/ ра́дуйся, мертвеце́в оживле́ние./ Ра́дуйся, оби́телей Горы́ Твое́й покро́ве;/ ра́дуйся, и́ноков те́плое предста́тельство./ Ра́дуйся, ве́рных Засту́пнице;/ ра́дуйся, спасе́ние ро́да христиа́нскаго./ Ра́дуйся, Е́юже возсиява́ет ра́дость;/ ра́дуйся, Ёюже печа́ль престае́т./ Ра́дуйся, Изба́вительнице на́ша от всех бед.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>Сотвори́ с на́ми по мно́жеству ми́лости Твое́й, Богоро́дице,/ и изми́ нас по чудесе́м Твои́м,/ и да постыдя́тся от ве́яния си́лы, и кре́пость да сокруши́тся/ явля́ющих зла́я рабо́м Твои́м, о Тебе́ пою́щим:/ отце́в Бо́же, благослове́н еси́.</p>
				<p>Тебе́, Де́во, халде́йская пе́щь проо́браз иму́щи,/ о́троки росо́ю прохлажда́ше посреде́ пла́мене./ Те́мже и нас, о́браз Твой иму́щих, во огни́ искуше́ний прохлади́/ и неопали́мы соблюди́ благода́тию Сы́на Твоего́, да пое́м Ему́:/ отце́в Бо́же, благослове́н еси́. </p>
				<p>Седмери́цею разжига́емыя стре́лы седми́ смертоно́сных страсте́й,/ я́же испуска́ет возстаю́щий на ны седмигла́вый змий диа́вол,/ угаси́ и сокруши́, Влады́чице,/ да, я́коже о́троцы неврежде́ннии, пое́м:/ отце́в Бо́же, благослове́н еси́.</p>
				<p>Седмисве́щный свети́льник разуме́ем Тя, Богоблагода́тная Мари́е,/ седмию́ дара́ми Ду́ха светя́щий ве́рным,/ облагодати́ у́бо и уще́дри пою́щих о Тебе́, Пода́телю благи́х:/ отце́в Бо́же, благослове́н еси́.</p>
				<p>Тя, Госпожа́, иму́ще милосе́рдия неиждива́емое сокро́вище/ и святу́ю ико́ну Твою́, Изба́вительнице,/ в покро́в оби́тели и во избавле́ние от бед,/ Сы́ну Твоему́ о Тебе́ пое́м:/ отце́в Бо́же, благослове́н еси́.</p>
				<p>Я́ко Царя́ ца́рствующих Ма́терь, мо́лим Тя, Влады́чице:/ оте́честву на́шему и христолюби́вому во́инству бу́ди несокруши́мая кре́пость,/ подаю́щи им блага́я, пою́щим:/ отце́в Бо́же, благослове́н еси́.</p>
				<p>
					<style>Пе́снь 8 </style>
				</p>
				<p>
					<style>Ирмо́с:</style>
					<emphasis>О́троки благочести́выя в пещи́/ Рождество́ Богоро́дичо спасло́ е́сть;/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Я́коже трие́ о́троцы, храни́мии во огни́, поя́ху и благословля́ху Бо́га,/ та́ко и ве́рнии, Тобо́ю, Благослове́нная, изба́вльшеся от огня́, бед и неду́гов,/ вся дела́, — взыва́ху, — Го́спода по́йте/ и превозноси́те Его́ во ве́ки.</p>
				<p>Я́коже от зловре́дных пру́тов изба́вила еси́/ пре́жде к о́бразу Твоему́ прите́кших, Богоро́дице,/ та́ко и ны́не не преста́й от тех и вся́каго вре́да избавля́ти/ оби́тель сию́, Го́ру, Росси́ю и повсю́ду правосла́вныя,/ да сла́вим Тя во ве́ки.</p>
				<p>Я́коже уме́рша, осене́нна ико́ною Твое́ю, Де́во, оживи́ла еси́,/ оживотворя́й и нас, отводя́щи от смертоно́снаго пути́/ и наставля́ющи на стезю́ ве́чнаго живота́,/ да, спаса́еми Тобо́ю, превозно́сим Тя во ве́ки.</p>
				<p>Я́коже повеле́ла еси́ рабу́ Твоему́ не скрыва́ти от ве́рных благода́ти,/ точа́щияся от свята́го о́браза Твоего́, Всеблага́я Изба́вительнице,/ источа́й сию́ и нам, рабо́м Твои́м,/ да прославля́ем Тя во ве́ки.</p>
				<p>Я́коже мно́гих исцели́ла еси́, Госпоже́,/ от мучи́тельства де́монскаго и ины́х неду́гов,/ и нас свобожда́й боле́зней душе́вных и теле́сных и от всех се́тей вра́жиих,/ да воспева́ем Тя во ве́ки.</p>
				<p>Я́коже А́нгел воодушеви́ Гедео́на на побежде́ние мадиа́млян,/ воодушевля́й, Всецари́це, и сла́вящия Тя,/ вся́кое шата́ние враго́в низлага́ющи,/ да благословля́ем Тя во ве́ки.</p>
				<p>
					<style>Пе́снь 9</style>
				</p>
				<p>
					<style>Ирмо́с: </style>
					<emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
				</p>
				<p>И́ночествующии сея́ оби́тели,/ к Ма́тери Го́спода Вы́шняго притеце́м дне́сь,/ моля́щеся пред чудотво́рною ико́ною Ея́,/ е́юже посети́ скорбя́щия и сотвори́ избавле́ние лю́дем Свои́м.</p>
				<p>Ще́драго ро́ждшая и Ми́лостиваго Влады́ку и Изба́вителя всех,/ покажи́, Всеблага́я, щедро́ты Твоя́ на нас, пра́зднующих честно́му о́бразу Твоему́,/ и сотвори́ избавле́ние от бед лю́дем Свои́м.</p>
				<p>В Тебе́, Богоро́дице, воздви́же Сын Твой рог спасе́ния нам,/ укрепи́ у́бо рабы́ Твоя́ служи́ти Ему́/ преподо́бием и пра́вдою пред Ним <style>вся</style> дни живота́ на́шего/ и твори́ избавле́ние от бед лю́дем Свои́м.</p>
				<p>При́зри, Де́во Изба́вительнице, на моли́твенныя воздыха́ния на́ша,/ не оста́ви ны безпомо́щны во искуше́ниих/ и бу́ди Моли́твенница ко Го́споду,/ да пода́ст грехо́м на́шим проще́ние и избавле́ние от бед лю́дем Свои́м.</p>
				<p>Госпоже́ Всеми́лостивая,/ не преста́й Го́ру Твою́ и оби́тель сию́,/ Росси́ю и вся правосла́вныя посеща́ти благода́тию/ и твори́ти избавле́ние от бед лю́дем Свои́м.</p>
				<p>Хода́таицу о нас, Сло́ве Бо́жий, предлага́ем Ма́терь Твою́,/ от Нея́же воплоти́лся еси́ на спасе́ние на́ше,/ моли́твами Ея́ прости́ и поми́луй нас, Незло́биве, согреша́ющих Тебе́,/ и сотвори́ избавле́ние от бед лю́дем Твои́м.</p>
				<p>
					<style>Свети́лен:</style>
				</p>
				<p>Ма́ти Све́та у́мнаго,/ просвети́ песносло́вящия Тя пред лучеза́рною ико́ною Твое́ю,/ мрак страсте́й на́ших прожени́/ и осия́ния пра́ведных прича́стники ны сотвори́/ Твои́м предста́тельством, Преблагослове́нная.</p>
				<p>
					<style>На хвали́тех стихи́ры, глас 2:</style>
				</p>
				<p>Прииди́те, возра́дуемся Всецари́це Богоро́дице,/ пречи́стыя бо ру́ки к Сы́ну воздева́ющи,/ мо́лится о всех нас/ и свято́ю ико́ною Свое́ю избавля́ет от бед/ во спасе́ние душ на́ших.</p>
				<p>Тебе́ бе́дствующим Изба́вительницу/ показа́ и́же вся́ческих Бог,/ Ты у́бо изба́ви от бед рабы́ Твоя́,/ пред о́бразом Твои́м, Де́во, прося́щих по́мощи/ во спасе́ние душ на́ших.</p>
				<p>Ве́лия си́ла чуде́с Твои́х,/ Всеблага́я Изба́вительнице,/ спаса́еши бо от сме́рти,/ и восхища́еши от напа́стей неча́емых,/ и ско́рби разруша́еши/ во спасе́ние душ на́ших.</p>
				<p>В бу́ри да обря́щем Тя, Госпоже́, приста́нище,/ в печа́лех — ра́дость и весе́лие,/ и в неду́зех — врачева́ние,/ и во искуше́ниих — Изба́вительницу/ во спасе́ние душ на́ших.</p>
				<p>
					<style>Сла́ва, и ны́не, глас 3:</style>
				</p>
				<p>Тебе́, приснопева́емую А́нгелами Влады́чицу,/ ублажа́ют вси ро́ди,/ Тя, Богоро́дице, велича́ет/ всяк во́зраст и чин люде́й./ Приими́ у́бо благоутро́бно/ и от нас, недосто́йных рабо́в Твои́х,/ пе́ние сие́ и моли́твы/ и спаси́ в ми́ре ду́ши на́ша.</p>
				<p>
					<style>Во святу́ю Четыредеся́тницу на стихо́вне,</style>
				</p>
				<p>
					<style>Сла́ва, и ны́не, глас 4:</style>
				</p>
				<p>В пе́снех благода́рных дне́сь/ славосло́вим Тя, Изба́вительнице,/ и почита́ем ми́лость, явле́нную Тобо́ю ве́рным/ от святы́я Твое́й ико́ны,/ и мно́гую Твою́ си́лу испове́дуем,/ и благодея́ния Твоя́, о Ма́ти щедро́т,/ я́же твори́ши нам,/ велича́ем душе́ю же и се́рдцем,/ и мы́слию, и усты́./ Да обрета́ем у́бо Тя При́сную Изба́вительницу/ от бед, неду́гов и лю́тых обстоя́ний,/ подаю́щую душа́м на́шим ве́лию ми́лость.</p>
				<p>
					<style>На Литурги́и слу́жба вся Богоро́дице.</style>
				</p>
				<p>
					<style>Ин кано́н Пресвято́й Богоро́дице Изба́вительнице, по шести́ тропаре́й во вся́кой пе́сни, пое́мый во святу́ю Пятидеся́тницу. Глас 1.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Воскресе́ния де́нь,/ просвети́мся, лю́дие,/ Па́сха, Госпо́дня Па́сха:/ от сме́рти бо к Жи́зни/ и от земли́ к Небеси́/ Христо́с Бог нас/ преведе́, побе́дную пою́щия.</emphasis>
				</p>
				<p>Воскресе́ния де́нь,/ сла́вим ны́не Го́спода Христа́./ Прииди́те, и Пресвяту́ю Ма́терь Его́ просла́вим,/ пред свято́ю ико́ною Ея́ благода́рственная пою́ще.</p>
				<p>Очи́стим чу́вствия и у́зрим воскре́сшаго Христа́ и Всеблагу́ю Де́ву,/ Изба́вительницу от бед,/ блиста́ющуюся и озаря́ющую ве́рныя благода́тию.</p>
				<p>Очи́стим чу́вствия и у́зрим/ мы́сленными очесы́ промышле́ние о нас Влады́чицы:/ честны́м бо о́бразом Свои́м изба́ви от бед христоимени́тыя лю́ди.</p>
				<p>Небеса́ у́бо досто́йно да веселя́тся,/ земля́ же да ра́дуется воскре́сшему Христу́,/ да торжеству́ет же сия́ оби́тель,/ обогати́вшаяся Изба́вительницы ико́ною.</p>
				<p>Не́бо и земля́ досто́йно да веселя́тся во Христо́вом воста́нии,/ да пра́зднуют же Богома́тери мона́си и бельцы́,/ чудотво́рный Ея́ о́браз почита́юще.</p>
				<p>Умерщвле́ния преде́л сломи́ла еси́,/ ве́чную Жи́знь ро́ждшая — Христа́,/ из гро́ба возсия́вшаго дне́сь, Де́во Всенепоро́чная,/ и мир просвети́вшаго.</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Прииди́те, пи́во пие́м но́вое,/ не от ка́мене непло́дна чудоде́емое,/ но нетле́ния исто́чник,/ из гро́ба одожди́вша Христа́,/ в Не́мже утвержда́емся.</emphasis>
				</p>
				<p>Прииди́те, пи́во пие́м но́вое/ от исто́чника цели́тельнаго неду́гом душе́вным и теле́сным,/ его́же источи́ Богоблагода́тная/ с ве́рою прите́кшим ко ико́не Ея́.</p>
				<p>Прииди́те, весны́ у́мныя в ви́димой весне́ наслади́мся,/ неувяда́емый бо Цвет — Христа́ — израсти́вшая Де́ва/ благоуха́нием благода́ти живи́т и утеша́ет скорбя́щия.</p>
				<p>Ны́не вся испо́лнишася све́та воскресе́нием Христо́вым,/ да пра́зднуем и мы све́тло Изба́вительнице,/ лучи́ испуща́ющей ра́дости о Бо́зе Спа́се в нощи́ искуше́ний.</p>
				<p>Ны́не оби́тель сия́ озаря́ется све́том от Ма́тере Све́та/ в наро́читом дни пра́зднества чудотво́рному Тоя́ о́бразу/ и благода́тию Сы́на Ея́ утвержда́ется.</p>
				<p>Вчера́ погребе́но бе селе́ние ве́рных в смертоно́снем отча́янии,/ дне́сь же оживотвори́ся ско́рым от бед избавле́нием Богоневе́стныя Мари́и,/ наде́жды безнаде́жных.</p>
				<p>На нетле́нную жи́знь прихожду́ дне́сь,/ бла́гостию Ро́ждшагося из Тебе́, Чи́стая,/ и всем конце́м свет облиста́вшаго.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>На Боже́ственней стра́жи/ Богоглаго́ливый Авваку́м/ да ста́нет с на́ми и пока́жет/ светоно́сна А́нгела,/ я́сно глаго́люща:/ дне́сь спасе́ние ми́ру,/ я́ко воскре́се Христо́с,/ я́ко всеси́лен.</emphasis>
				</p>
				<p>На Боже́ственней стра́жи ста́вше во Христе́, бра́тие,/ и воспомина́ние творя́ще чуде́с Изба́вительницы, со благогове́нием рцем:/ дне́сь спасе́ние Богоро́дицею бы́сть скорбя́щим,/ я́ко вся могу́щею.</p>
				<p>Я́ко непоро́чную А́гницу, пречи́стаго А́гнца ро́ждшую,/ венча́ем Тя, Благослове́нная, пе́сненными цве́ты:/ покры́й от зол рабы́ Твоя́,/ воскре́сшаго Сы́на Твоего́ о всех умилостивля́ющи.</p>
				<p>Богооте́ц у́бо Дави́д пред се́нным ковче́гом скака́ше, игра́я,/ раби́ же Твои́, Госпоже́, пред ико́ною Твое́ю лику́юще,/ весели́мся боже́ственне о Твое́м милосе́рдом заступле́нии к Тебе́ прибега́ющих.</p>
				<p>Я́ко в красне́йший храм, всели́ся в Тя, Чи́стая, Иису́с, всех Ца́рь,/ сни́тием же во ад жили́ще мра́чное упраздни́/ и воскресе́нием совоскреси́ челове́ки,/ оживля́я Тобо́ю уме́ршия, я́ко всеси́лен.</p>
				<p>Святы́х Свята́го па́че ума́ Ма́ти яви́лася еси́, Влады́чице,/ освяще́ние и избавле́ние от бед подаю́щи ве́рным, сла́вящим Его́ воскресе́ние/ и Тебе́, Всеблагу́ю Изба́вительницу, призыва́ющим.</p>
				<p>Созда́вый Ада́ма, Твоего́ пра́отца, Чи́стая, зи́ждется от <style>Тебе</style>́,/ и сме́ртное жили́ще разори́ Свое́ю сме́ртию дне́сь,/ и озари́ вся Боже́ственными блиста́ньми воскресе́ния.</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>У́тренюем у́тренюю глубоку́,/ и вме́сто ми́ра пе́снь принесе́м Влады́це,/ и Христа́ у́зрим,/ Пра́вды Со́лнце,/ всем жи́знь возсия́юща.</emphasis>
				</p>
				<p>У́тренююще во свято́м хра́ме Твое́м, Чи́стая,/ Сы́на Твоего́ воспева́ем, из гро́ба возсия́вшаго,/ и Тя, Изба́вительнице, велича́ем,/ от Со́лнца Пра́вды уме́ршему о́троку жи́знь возсия́ющу.</p>
				<p>У́тренюем у́тренюю глубоку́/ и с пе́нием дея́ния принесе́м богоуго́дная, Де́ве вопию́ще:/ храни́, Всецари́це, Го́ру, и Росси́ю, и вся правосла́вныя/ необори́мы от враг ви́димых и неви́димых.</p>
				<p>Безме́рное Твое́ благоутро́бие, Влады́чице,/ у́зами вра́жиими содержи́мии зря́ще,/ ко ико́не Твое́й изба́вленнии идя́ху весе́лыми нога́ми,/ Твою́ и Сы́на Твоего́ хва́ляще Боже́ственную си́лу.</p>
				<p>Присту́пим, свещено́снии, исходя́щу Христу́ из гро́ба, я́ко жениху́,/ и спра́зднуим Богоро́дице любопра́зднственными чи́нми,/ в че́сть святы́я ико́ны Ея́, просла́вленныя чудесы́ мно́гими.</p>
				<p>Облиста́ Тя и возвесели́, Богора́дованная,/ Спас всех, из гро́ба возсия́вый, Пра́вды Со́лнце,/ Его́же моли́ озари́ти и уте́шити сердца́ любо́вию песносло́вящих Тя, Изба́вительнице,/ пред Твое́ю ико́ною.</p>
				<p>Просвеща́ется Боже́ственными луча́ми и живоно́сными/ воскресе́ния Сы́на Твоего́, Богома́ти Пречи́стая,/ и ра́дости исполня́ется благочести́вых собра́ние.</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Снизше́л еси́ в преиспо́дняя земли́/ и сокруши́л еси́ вереи́ ве́чныя,/ содержа́щая свя́занныя, Христе́,/ и тридне́вен, я́ко от ки́та Ио́на,/ воскре́сл еси́ от Гро́ба.</emphasis>
				</p>
				<p>Снидо́хом во тьму́ грехо́вную/ и пра́ведное на ся негодова́ние Бо́жие привлеко́хом, — вопия́ху ве́рнии,/ но, о Госпоже́ Всеми́лостивая,/ Ты изба́вила еси́ нас от ро́ва отча́яния.</p>
				<p>Сохрани́в це́лы труды́ рук на́ших/ и невреди́мы от всепояда́ющаго пру́жия, предста́тельством Твои́м, Изба́вительнице,/ отве́рзла еси́ нам милосе́рдия две́ри.</p>
				<p>Спа́се наш, живо́е же и неже́ртвенное от всех заколе́ние,/ бе́дствующим дарова́л еси́ Ма́терь Твою́ Изба́вительницу от бед,/ моли́твами у́бо Ея́ изба́ви нас от вся́кия ну́жды и печа́ли.</p>
				<p>Яви́лася еси́, Богоневе́сто, вы́шши А́нгел,/ Бо́га вопло́щши, распе́ншагося за ны, и погребе́на,/ и ме́ртвым нетле́ние из гро́ба источи́вша,/ чту́щих же Тя тли грехо́вныя избавля́юща.</p>
				<p>Ви́девши Сы́на Твоего́, из ме́ртвых возста́вша,/ ра́йския сла́дости испо́лнилася еси́, Присноде́во,/ Того́ у́бо моли́, Благослове́нная,/ да отве́рзет моля́щимся Тебе́ ра́йския две́ри.</p>
				<p>Возведе́ся дре́вле держи́мое сме́ртию и тле́нием/ Воплоти́вшимся от Твоего́ пречи́стаго чре́ва/ к нетле́нней и присносу́щней жи́зни, Богоро́дице Де́во.</p>
				<p>
					<style>Пе́снь 7</style>
				</p>
				<p>
					<style>Ирмо́с: </style>
					<emphasis>О́троки от пе́щи изба́вивый,/ быв Челове́к,/ стра́ждет, я́ко сме́ртен,/ и стра́стию сме́ртное/ в нетле́ния облачи́т благоле́пие,/ еди́н Благослове́н/ отце́в Бог и Препросла́влен.</emphasis>
				</p>
				<p>О́троки от пе́щи изба́вивый,/ презре́в, я́ко Милосе́рд, прегреше́ния на́ша,/ соблюди́ ны невре́дны от пе́щи искуше́ний Пресвяты́я Ма́тере Твое́й мольба́ми,/ отце́в Бо́же Препросла́вленный.</p>
				<p>Жены́ с ми́ры Богому́дрыя вслед теча́ху Христа́,/ обита́телие же ве́си, вме́сто ми́ра сле́зы Де́ве принося́ще,/ поклоня́шася, ра́дующияся, Ея́ ико́не/ и избавле́ние от бед зде благовестя́ша.</p>
				<p>Жены́ с ми́ры вслед Христа́ теча́ху,/ да тече́м и мы усе́рдно, до́брый по́двиг и́ночества соверша́юще/ и ра́дующеся живо́му Бо́гу,/ да сподо́бимся моли́твами Богома́тере па́сху та́йную вкуша́ти.</p>
				<p>Сме́рти пра́зднуем умерщвле́ние воскресе́нием Христа́/ и избавле́ние от бед милосе́рдием Влады́чицы,/ те́мже, пред ико́ною Ея́ лику́юще, пое́м Вино́внаго,/ еди́наго Благослове́ннаго отце́в Бо́га и Препросла́вленнаго.</p>
				<p>Я́ко вои́стинну свяще́нный и ра́достный сей пра́здник Богоро́дицы,/ провозве́стник су́щий чуде́с от честна́го Той о́браза,/ от него́же благода́ть исцеле́ний я́вственно всем возсия́.</p>
				<p>Умертви́в Сын Твой сме́рть, Всенепоро́чная, дне́сь,/ всем сме́ртным пребыва́ющий живо́т во ве́ки веко́в дарова́,/ еди́н Благослове́нный отце́в Бог и Препросла́вленный.</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Сей нарече́нный и Святы́й Де́нь —/ еди́н суббо́т ца́рь и госпо́дь,/ пра́здников пра́здник/ и торжество́ е́сть торже́ств,/ в о́ньже благослови́м Христа́ во ве́ки.</emphasis>
				</p>
				<p>Сей нарече́нный и Святы́й Де́нь,/ в о́ньже сла́вим Всепе́тую Влады́чицу,/ я́ко изба́ви от бед прите́кших к Ея́ о́бразу, и благослови́м Сию́ во ве́ки.</p>
				<p>Прииди́те, оби́тели сея́ и́ночествующии,/ с любо́вию благодаре́ние Де́ве принесе́м, Храни́тельнице Горы́ и Изба́вительнице на́шей,/ пою́ще <style>ю</style> я́ко Богома́терь во ве́ки.</p>
				<p>Возведи́ о́крест о́чи Твои́, Чи́стая, и ви́ждь рабы́ Твоя́,/ пред ико́ною Твое́ю моля́щияся Тебе́,/ и проше́ния испо́лни о Тебе́ благословя́щия Христа́ во ве́ки.</p>
				<p>Всеси́льный Госпо́дь роди́ся из Тебе́, Мари́е,/ и Кресто́м Свои́м умерщвле́ние а́ду соде́ла,/ избавля́я смертоно́сных бед к о́бразу Твоему́ притека́ющих/ и пою́щих Его́ я́ко Бо́га во ве́ки.</p>
				<p>О́тче Вседержи́телю, и Сло́ве, и Ду́ше,/ хода́таицу о нас Пресвяту́ю Де́ву Тебе́ предлага́ем:/ моли́твами Тоя́ поми́луй и спаси́ нас, в Тя крести́вшихся,/ да Тя благослови́м во вся ве́ки.</p>
				<p>Прии́де Тобо́ю в мир Госпо́дь, Де́во Богоро́дице,/ и, чре́во а́дово расто́рг,/ сме́ртным нам воскресе́ние дарова́,/ те́мже благослови́м Его́ во ве́ки.</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Свети́ся, свети́ся,/ Но́вый Иерусали́ме,/ сла́ва бо Госпо́дня/ на тебе́ возсия́,/ лику́й ны́не,/ и весели́ся, Сио́не./ Ты же, Чи́стая, красу́йся, Богоро́дице,/ о воста́нии Рождества́ Твоего́.</emphasis>
				</p>
				<p>Свети́ся, Ру́сская оби́теле, весели́ся и красу́йся,/ свята́я бо в тебе́ Изба́вительницы ико́на чудесы́ просла́вися мно́гими,/ от бед свобожде́нием и неду́гов исцеле́нием.</p>
				<p>Благоутро́бие Твое́ к ве́рным и да́ры Твои́/ су́ть па́че постиже́ния, Всеблага́я Госпоже́,/ сподобля́й у́бо сих рабы́ Твоя́, благода́рственная Тебе́ пою́щия/ и ра́дующияся о воста́нии Рождества́ Твоего́.</p>
				<p>О, Боже́ственнаго, о, любе́знаго Твоего́, Богома́ти, гла́са!/ я́ко повеле́ла еси́ не скрыва́ти чудотво́рную ико́ну Свою́,/ да притека́ющий к ней мно́гих лю́тых избавля́ются ми́лостию Твое́ю.</p>
				<p>О, па́че словесе́ Твои́х чуде́с, Изба́вительнице!/ Ты бо осене́нна ико́ною Твое́ю о́трока воскреси́ла еси́, Ма́ти су́щи Живота́,/ воскресе́нием Свои́м всех оживотвори́вшаго.</p>
				<p>О Пресвята́я Влады́чице, о Всеми́лостивая Изба́вительнице от бед,/ не преста́й милосе́рдовати о бе́дствующих/ и сподобля́ти благода́тнаго присеще́ния оби́тель,/ о́браз Твой почита́ющую.</p>
				<p>Согла́сно, Де́во, Тебе́ блажи́м, ве́рнии:/ ра́дуйся, две́ре Госпо́дня;/ ра́дуйся, гра́де одушевле́нный;/ ра́дуйся, Ея́же ра́ди нам ны́не возсия́ свет из Тебе́ Рожде́ннаго/ из ме́ртвых воскресе́ния.</p>
				<p>
					<style>Свети́лен:</style>
				</p>
				<p>Свети́льниче све́тлый, Пресве́тлаго Све́та ми́ра, от гро́ба возсия́вшаго,/ просвети́, Благослове́нная, ду́ши на́ша све́том благода́ти,/ да сподо́бимся зре́ти воплоти́вшееся из Тебе́ Со́лнце Пра́вды/ и Тебе́, Просвети́тельницу на́шу, при́сно велича́ти.</p>
			</section>
			<section>
				<title>
					<p>Ико́на Бо́жией Ма́тери «Изба́вительница» </p>
				</title>
				<p>Икона Божией Матери «Избавительница» до того, как была принесена в Ново-Афонский Симоно-Кананитский монастырь на Кавказе, находилась на Святой Горе Афон у насельника Русского Пантелеймонова монастыря схимонаха Мартиниана († 1884). Благочестивый схимник получил эту икону от подвижника Феодула. Святая икона прославилась чудотворениями с давних времен. По молитве перед этой иконой в 1841 году жители Спарты (в Греции) избавились от саранчи. Из Пантелеймоновой обители, по завещанию схиархимандрита Макария, эта икона 20 июля 1889 года была передана Ново-Афонской обители, и было установлено празднество в честь ее 17 октября. Когда в Симоно-Кананитской обители впервые совершилось празднество в честь этой иконы, буря выбросила на берег у монастыря более тонны рыбы. На иконе Пресвятая Богородица изображена держащей на правой руке Богомладенца, благословляющего десницей.</p>
			</section>
			<section>
				<title>
					<p>Священному́ченика Ники́ты Славяни́на</p>
				</title>
				<p>
					<style>ВЕ́ЧЕР</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 8:</style>
				</p>
				<p>Преподо́бне о́тче Ники́то,/ ты любве́ ра́ди Бо́жия/ оте́чество твое́ Понт оста́вил еси́/ и, Святы́я Горы́ Афо́нския дости́г,/ в ней до́бре подвиза́лся еси́,/ смиренному́др и возде́ржан быв,/ послушли́в же и незло́бив,/ целому́др и и́стинен,/ я́коже И́ов, удаля́яйся от вся́кия лука́выя ве́щи,/ тем по достоя́нию зде поста́вился еси́ иере́й Бо́га Вы́шняго,/ Ему́же, всече́стне, моли́ся/ о спасе́нии душ на́ших.  </p>
				<p>Многострада́льне о́тче Ники́то,/ му́чимь лю́те за Христа́/ во дни спаси́тельных страсте́й Его́,/ непобеди́м яви́лся еси́ Того́ си́лою,/ вонзе́ние игл под ногтьми́ терпя́,/ преломле́ние в суста́вех рук и ног,/ раскале́нным сосу́дом венча́емь,/ в но́здри и под чре́вом опаля́емь/ и ужа́сно та́мо пронза́емь,/ за но́зе пове́шаемь,/ главу́ име́я зело́ сти́снуту,/ ве́рвию же на дре́ве уда́влен,/ сла́ву му́ченическую восприя́л еси́,/ моли́ся о спасе́нии душ на́ших.</p>
				<p>Свяще́нне о́тче Ники́то,/ преподо́бным житие́м твои́м/ иере́йским же пома́занием/ и доблестьми́ страстоте́рпческими/ Бо́гу прибли́зился еси́ соверше́ннейше/ и от Него́ сугу́бо увенча́лся еси́./ От вся́ких у́бо бед и искуше́ний/ избавля́й твои́м предста́тельством/ любо́вию воспева́ющия тя, моли́ся о спасе́нии душ на́ших.</p>
				<p>
					<style>4-я стихи́ра — седа́лен по 1-м стихосло́вии; 5-я — седа́лен по полиеле́и; 6-я — свети́лен:</style> Сын све́та сый:
				</p>
				<p>
					<style>Сла́ва, глас 6:</style>
				</p>
				<p>Вити́йствуя све́тлым гла́сом/ о Божестве́ Христо́ве, Ники́то,/ и та́йну Его́ домострои́тельства/ высоковеща́я ага́ряном,/ Моаме́фа, лжепроро́ка их/ льстеца́ наре́кл еси́/ и чу́вственнаго диа́вола,/ постыжде́нным же словесы́ твои́ми/ зако́нником тех и власти́телем/ и претя́щим тебе́ му́ками и сме́ртию,/ с весе́лием, доблему́дре, возопи́л еси́:/ сего́ аз жела́ю/ и на сие́ самозва́н приидо́х к вам,/ да пожру́ся поже́ршемуся мене́ ра́ди/ Влады́це и Бо́гу моему́,/ я́ко Той е́сть Благ и Человеколю́бец. </p>
				<p>
					<style>На стихо́вне стихи́ры, глас 5: </style>
				</p>
				<p>Ра́дуйся, благосла́вне Ники́то,/ честно́е Це́ркве украше́ние,/ иере́ев ле́пото,/ преподобному́чеников похвало́,/ свети́льниче, озаря́яй ве́рныя,/ в нощи́ плене́ния су́щия,/ тьмы́ злоче́стия ага́рянскаго обличи́телю,/ Христа́ же — Со́лнца Пра́вды — пропове́дниче,/ подаю́щаго ми́ру ве́лию ми́лость.</p>
				<p>
					<style>Стих:</style> Пра́ведник, я́ко фи́никс, процвете́т/ и, я́ко кедр, и́же в Лива́не, умно́жится.
				</p>
				<p>Ра́дуйся, свяще́нства пома́зание свято́е,/ свят яви́выйся в ле́тех после́дних/ и освяща́яй сла́вящия твоя́ по́двиги,/ в ра́жи их ко́зней низложи́телю/ и сарацы́нския ве́ры попра́телю,/ сограждани́не преподо́бных/ и священному́мечиков совсе́льниче,/ моли́твенниче же о нас ко Го́споду,/ подаю́щему ми́ру ве́лию ми́лость. </p>
				<p>
					<style>Стих:</style> Честна́ пред Го́сподем/ сме́рть преподо́бных Его́.
				</p>
				<p>Ра́дуйся, по́стничества рачи́телю,/ до́блий ору́жниче Спа́сов,/ всеору́жием Креста́ огражде́нный/ и терпе́нием му́жески вооружи́выйся,/ небре́г о я́рости злочести́вых,/ лю́тых мук иску́с ве́сь проше́дый/ и вене́ц побе́ды прия́вый,/ я́ко всеизря́дный подо́бник/ стра́сти Христа́ Бо́га,/ подаю́щаго ми́ру ве́лию ми́лость.</p>
				<p>
					<style>Сла́ва, глас 1:</style>
				</p>
				<p>Весели́ся о Го́споде,/ е́же в Се́ррах ве́рных составле́ние,/ иму́ще зе́млю, освяще́нную/ кро́вию сла́внаго священному́ченика;/ ра́дуйся, Свята́я Горо́ Афо́нская,/ преподо́бнаго возрасти́вшая Це́ркви Бо́жией,/ я́ко дре́во благопло́дное при исходя́щих вод;/ пра́зднуй дне́сь, Ру́сская кинови́е сия́,/ Боже́ственных Та́ин соверши́теля/ прехва́льнаго Ники́ту у себе́ зре́вшая;/ спра́зднуй же и собо́ре ски́тских по́стников,/ я́ко всеизря́дный по́стник твой,/ лику́я ны́не со А́нгелы,/ помоществу́ет с ве́рою его́ призыва́ющим.</p>
				<p>
					<style>Тропа́рь, глас 4:</style>
				</p>
				<p>По́стнически подвиза́йся/ и пло́ть покори́в ду́ху,/ вшел еси́ в тишину́ безстра́стия,/ иере́йством же укра́шен,/ за Христа́ пострада́л еси́ тверде́йши,/ Ему́же моли́ся о чту́щих тя,/ священному́чениче Ники́то приснопа́мятне.</p>
				<p>
					<style>Ин тропа́рь, глас 1:</style>
				</p>
				<p>Плотска́я увяди́в двиза́ния вся,/ моли́твою и стоя́нием всено́щным,/ воздержа́нием же и слеза́ми/ безстра́стия дости́гл еси́, сла́вный Ники́то,/ и Христа́ со дерзнове́нием пропове́дав,/ тве́рдо за Него́ пострада́л еси́, священному́чениче./ Сла́ва Да́вшему ти кре́пость,/ сла́ва Венча́вшему тя,/ сла́ва Де́йствующему тобо́ю всем исцеле́ния.</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии, седа́лен, глас 8:</style>
				</p>
				<p>Оби́тели сея́ и́ночествующии,/ цве́ты пе́сненныя собра́вше от луго́в духо́вных/ и вене́ц от тех спле́тше, венцено́сному небожи́телю Ники́те принесе́м:/ священнострада́льче,— зову́ще ему́,—/ с преподо́бными и му́ченики моли́ся ко Го́споду/ поми́ловатися душа́м на́шим.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Боже́ственная ски́ния была́ еси́ Сло́ва, еди́на Пречи́стая Де́во Ма́ти,/ чистото́ю А́нгелы превозше́дшая,/ па́че всех мене́, пе́рсть бы́вша, оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость. </p>
				<p>
					<style>По 2-м стихосло́вии седа́лен, глас 5:</style>
				</p>
				<p>Ра́дуется дне́сь ве́рных        собра́ние в     па́мяти твое́й, Ники́то,/ ты бо, по́стническое житие́ свяще́нно проше́д,/ последи́ пострада́л еси́ за и́стину,/ ра́дуяся, посрами́в злочести́выя, Богому́дре, и обвесели́в благочести́выя./ Моли́ся у́бо Христу́ Бо́гу уще́дрити и спасти́ пою́щия тя.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Все упова́ние, и́же в Горе́ Твое́й, Госпоже́, возлага́ем на необори́мый покро́в Твой,/ предста́тельством  преподо́бнаго Твоего́, Ники́ты священному́ченика,/ не преста́й нас храни́ти и на благо́е наставля́ти,/ избра́нных ча́сти сподобля́ющи любо́вию пою́щия Тя.</p>
				<p>
					<style>По полиеле́и седа́лен, глас 8:</style>
				</p>
				<p>По́стничества труды́ и страда́льчества боле́зни соедини́в, Богоприя́тне,/ криле́ невеще́ственне себе́ угото́вал еси́/ и те́ми к Небе́сным добро́там возлете́л еси́,/ отону́дуже призира́й, свяще́нне, на су́щия во оби́тели сей,/ лю́тых обстоя́ний изыма́я нас твои́ми ко Го́споду моли́твами.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Еди́на Пресвята́го ро́ждшая, еди́наго всех Освяти́теля,/ освяще́ние ниспосыла́й нам, Пресвята́я, живу́щим во Святе́й Горе́ Твое́й:/ благословя́щия Тя благослови́ Еди́на в жена́х Благослове́нная,/ спаса́ющи в ми́ре ду́ши на́ша.</p>
				<p>
					<style>По 50-м псалме́ стихи́ра, глас 6:</style>
				</p>
				<p>Преподо́бне о́тче,/ пусты́нное житие́ возлю́бль на Афо́не,/ в безмо́лвии пе́рвее ски́тском подвиза́лся еси́,/ та́же во общежи́тии сем/ священноде́йствитель был еси́,/ пострада́в же ве́ры ра́ди,/ сугу́бым венце́м побе́ды от Христа́ украси́лся еси́,/ Его́же моли́, о Ники́то,/ обрести́ нам ми́лость в Де́нь Су́дный.</p>
				<p>
					<style>Кано́н свята́го, глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
				</p>
				<p>Во́ду проше́д мирска́го мяте́жа и вся́каго зла избежа́в, Богому́дре,/ в ти́хое приста́нище Афо́на всели́лся еси́ и благоуго́дная Изба́вителю и Бо́гу твори́л еси́.</p>
				<p>Восхожде́ния в се́рдце свое́м полага́ющу тебе́, благосла́вне, в воде́ слез твои́х потопи́л еси́ фарао́на мы́сленнаго/ победи́тельною десни́цею Бо́га на́шего.</p>
				<p>Тезоиме́нен сый побе́ды, добропобе́дниче, на стра́сти подвиза́лся еси́/ и всеору́жием Креста́ победи́тель тех был еси́,/ но и нам победи́тели греха́ бы́ти, моли́ся.</p>
				<p>
					<style>Богоро́дичен:</style> Вве́дши Богозва́ннаго Ники́ту в Го́ру достоя́ния Своего́,/ в гото́вое жили́ще ски́тское,/ Помо́щница и Покрови́тельница, Госпоже́, была́ еси́ ему́ во спасе́ние.
				</p>
				<p>
					<style>Други́й кано́н, глас то́йже. Пе́снь 1</style>
				</p>
				<p>
					<style>Ирмо́с:</style>
					<emphasis>Колесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца спасе́,/ пе́снь Бо́гови воспева́юща.</emphasis>
				</p>
				<p>Страстьми́ мя омраче́нна,/ све́тлыми моли́твами твои́ми озари́, преподо́бне,/ да тя, светоза́рна иере́я и му́ченика, воспою́ пе́сньми.</p>
				<p>Любве́ ра́ди Бо́жия вся, я́же в ми́ре сла́дкая, оста́вил еси́/ и, Святы́я Го́ры безмо́лвник быв,/ сосу́д яви́лся еси́ благода́ти, всече́стне.</p>
				<p>
					<style>Богоро́дичен: </style>Благода́рственную пе́снь прино́сим Ти, Влады́чице,/ избавля́еми Тобо́ю от вся́ких лю́тых,/ ра́дуйся, зову́ще, Засту́пнице сла́вящих Тя.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
				</p>
				<p>Небе́снаго кру́га Творцу́ и жела́ний кра́ю, всеизя́щне, приближа́яся,/ в любви́ к Нему́ от всея́ души́, се́рдца и помышле́ния утвержда́лся еси́/ и от си́лы в си́лу ше́ствовал еси́ благода́тию Еди́наго Человеколю́бца.</p>
				<p>Се что добро́ или́ что красно́,— пою́щу ти,—/ но е́же жи́ти бра́тии вку́пе;/ житие́ общежи́тельное в оби́тели сей возлюби́л еси́/ и соверше́нныя любве́ к бли́жним испо́лнился еси́ по́мощию Человеколю́бца.</p>
				<p>Небе́сный челове́к и земны́й А́нгел ревну́я бы́ти,/ а́нгельския чистоты́ рачи́тель был еси́/ и, благода́ти свяще́нства сподо́блен,/ я́ко А́нгел, слове́сную слу́жбу непоро́чно приноси́л еси́ Еди́ному Человеколю́бцу.</p>
				<p>
					<style>Богоро́дичен:</style> Небе́сною си́лою Твое́ю, Всецари́це, препоя́сану бы́вшу Ники́те,/ Небе́сныя си́лы, неви́димо служа́щии, име́,/ достосла́вный в стра́шном Тайноде́йствии,/ сла́вя бла́гость Твою́ и вели́чие Сы́на Твоего́, Еди́наго Человеколю́бца.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Утвержде́й в нача́ле Небеса́ ра́зумом/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко не́сть свят, па́че Тебе́, Еди́не Человеколю́бче.</emphasis>
				</p>
				<p>Бо́гом укрепля́емь, по́стническое житие́ на Афо́не возлюби́л еси́,/ Всеблагу́ю Ма́терь Живота́ Тайноучи́тельницу име́я, Богоприя́тне.</p>
				<p>Я́ко крин, во удо́лиих Святы́я Горы́ процве́л еси́, прехва́льне,/ я́коже фи́никс, возвы́сился еси́ доброде́телию/ и, я́ко кедр, кре́пок показа́лся еси́.</p>
				<p>
					<style>Богоро́дичен:</style> Сострада́тельною Твое́ю любо́вию ста́до Твое́ назира́ющи,/ смертоно́снаго изба́ви вре́да,/ моля́щися о нас, рабе́х Твои́х, Всеблага́я Влады́чице.
				</p>
				<p>
					<style>Ин конда́к, глас 4.</style>
				</p>
				<p>
					<style>Подо́бен:</style> Вознесы́йся:
				</p>
				<p>Всеору́жием Креста́ огражде́н,/ к по́двигом во́льне изше́л еси́,/ не убоя́вся, Богогла́се, вра́жиих преще́ний,/ с ре́вностию же ве́ру испове́дуя, не преста́л еси́,/ до́ндеже муче́ния иску́с проше́л еси́ ве́сь,/ и по́честь побе́ды,/ Ники́то, получи́л еси́.</p>
				<p>
					<style>Седа́лен, глас 4:</style>
				</p>
				<p>Преподо́бных похвалу́ и страда́льцев украше́ние свяще́нное,/ Ники́ту достоблаже́ннаго воспои́м/ с ве́рою к нему́ взыва́юще:/ священному́чениче светоза́рне,/ моли́ Христа́ Бо́га прегреше́ний оставле́ние дарова́ти/ пра́зднующим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Всю наде́жду на Тя, Богоро́дице, Ники́та возложи́в,/ благоугоди́ Тебе́ в насле́дии Твое́м,/ иере́й и му́ченик быв Сы́на Твоего́./ Хода́тайством того́ яви́ богоуго́дны и нас, упова́ющих на Тя,/ и грехо́в проще́ние испроси́ нам, Преблагослове́нная.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Услы́шав, приснопа́мятне, глас Христа́, во Ева́нгелии глаго́люща:/ возми́те и́го Мое́ на себе́,—/ в труде́х и бде́ниих пожи́л еси́ зде, в воздержа́нии и поще́нии,/ сокро́вище некра́домо — моли́тву у́мную име́я и сла́вя Его́ Божество́.</p>
				<p>Услы́шавше равноа́нгельное житие́ твое́, всеизря́дне, и по́стническия по́двиги,/ мно́зи от су́щих на Афо́не назида́хуся кро́тостию и смире́нием твои́м, молча́нием же и терпе́нием,/ и прославля́ху Христо́во Божество́.</p>
				<p>Услы́шавшу тебе́, свя́те, о неизрече́нных бла́гах, я́же угото́ва Бог лю́бящим Его́,/ в слеза́х и воздыха́ниих стреми́лся еси́ стяжа́ти себе́ хра́мину нерукотворе́ну, ве́чну на Небесе́х,/ да прославля́еши та́мо Христо́во Божество́. </p>
				<p>
					<style>Богоро́дичен:</style> Услы́ша преподо́бный Ники́та обетова́ния Твои́, Де́во,/ я́ко боголюбе́зно пожи́вших в Горе́ Твое́й/ предста́виши Бо́гу и испро́сиши проще́ние грехо́в,/ труды́ к трудо́м прилага́ше,/ благоугожда́я Тебе́ и сла́вя Сы́на Твоего́ Божество́.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра о́тча/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
				</p>
				<p>Плотско́е жела́ние вконе́ц отри́нув,/ ве́ру, наде́жду и любо́вь ко Го́споду и Его́ Ма́тери стяжа́л еси́,/ освяти́вших тя, всече́стне. </p>
				<p>Богоугожде́ния ревни́тель сый, возставля́й нас ко благоде́ланию, Богоно́сне,/ неуязви́мы творя́ от стрел вра́жиих моли́твами твои́ми.</p>
				<p>
					<style>Богоро́дичен: </style>Ты сла́ва челове́ческаго ро́да, Богоневе́стная Мари́е,/ Ты благода́ть Богода́нная ве́рным,/ Ты и́ноком прибе́жище и утеше́ние.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Человеколю́бче.</emphasis>
				</p>
				<p>Просвеща́ему тебе́ повеле́нии Госпо́дними,/ мра́чная де́монская искуше́ния побежда́л еси́, победоно́сне,/ Боже́ственною благода́тию покрыва́емь храни́вшаго тя Человеколю́бца.</p>
				<p>Просвеща́ющаго вся́каго челове́ка, Христа́, иере́й сый,/ моли́ся о почита́ющих тя, богатносве́тле,/ да не объи́мет нас но́щь лю́тых наведе́ний,/ от но́щи у́тренюющих к Человеколю́бцу.</p>
				<p>Просвеща́емь словесы́ Го́спода, доблему́дре, е́же после́довати стопа́м Его́,/ огню́ любве́, снеда́ющу тя,/ возжеле́л еси́ испове́дати пред мусульма́ны И́мя Его́/ и принести́ себе́ в же́ртву Человеколю́бцу.</p>
				<p>Богоро́дичен: Просвети́ ум наш и ду́шу световоди́, Световоди́тельнице Ники́ты,/ наставля́ющи ны моли́твами его́ на повеле́ния Сы́на Твоего́/ и укрепля́ющи благода́тию Того́, я́ко Человеколю́бца.</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя е́сть чужда́я тьма́, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Но́щь мра́чных искуше́ний покрыва́ет мя, светоза́рне,/ привлача́я к бе́здне безнаде́жия./ Те́мже молю́ тя:/ на све́тлую стезю́ покая́ния напра́ви мя.</p>
				<p>Да́ждь ми вре́мя покая́ния, Многоми́лостиве Го́споди,/ предста́тельством свяще́ннаго испове́дника Твоего́/ и непобеди́маго му́ченика Ники́ты.</p>
				<p>
					<style>Богоро́дичен: </style>Посеще́ния сподо́би мя, Всенепоро́чная,/ и житию́ исправле́ние пода́ждь ми,/ наставля́ющи на стези́ спаси́тельнаго дея́ния и зре́ния.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
				</p>
				<p>Моли́твы пролива́л еси́ те́плыя ко Го́споду,/ да пода́ст ти, достосла́вне, Боже́ственную си́лу Свою́/ со гла́сом хвале́ния и испове́дания пожре́тися Ему́,/ поже́ршемуся нас ра́ди и от тли возве́дшему ны.</p>
				<p>Моли́тву приле́жну твори́л еси́, свя́те,/ я́вльшуся ти на по́двиг страда́льческий во дни воспомина́ния страсте́й Христо́вых:/ в оби́тели бо гра́да Серр, всю но́щь у хра́ма бдя,/ по и́споведи Пренебе́сными Да́ры оживотвори́лся еси́.</p>
				<p>Моли́твою и Та́йнами, прехва́льне, укрепле́н,/ узре́л еси́ ага́рянина, хро́ма от рожде́ния,/ и обеща́вшуся ти исцели́ти его́, Еще́ уве́рует во Христа́ Бо́га,/ ят был еси́ мусульма́ны и пре́дан тех власти́телем.</p>
				<p>
					<style>Богоро́дичен:</style> Моли́твам, принесе́нным Тебе́, Богоро́дице, Ники́тою, ми́лостивно вне́мши,/ укрепи́ла еси́ того́ соверши́ти, ели́ка обеща́ он/ и возжела́ возда́ти во спасе́ние свое́ Го́сподеви./ И мы мо́лим Тя:/ от тли возведи́ ны.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
				</p>
				<p>Трапезу́нда прозябе́ние, Афо́на похвалу́ и Серр удобре́ние,/ мона́шествующих собо́р,/ преподо́бнаго страда́льца да ублажи́м.</p>
				<p>Иере́йства оде́ждою обложе́н,/ украси́лся еси́ сла́вою му́ченичества,/ жрец и же́ртва я́ве показа́выйся, приснопа́мятне.</p>
				<p>
					<style>Богоро́дичен:</style> Храни́, Всеблага́я Госпоже́, достоя́ние Твое́/ невре́дно от искуше́ний бори́теля/ и испо́лните во́лю Сы́на Твоего́ укрепи́ ны.
				</p>
				<p>
					<style>Конда́к, глас 2:</style>
				</p>
				<p>В преподо́бии и пра́вде, о́тче, пожи́л еси́/ и, страда́ньми усоверши́вся,/ сокро́виществовал еси́ себе́ бога́тство дарова́ний./ Долго́в у́бо разреше́ние испроси́ нам,/ неду́гов свобожда́ющи, всебога́те Ники́то,/ и оби́тели сея́, в не́йже Же́ртву Бо́гу приноси́л еси́,/ бу́ди при́сное утвержде́ние.</p>
				<p>
					<style>И́кос:</style>
				</p>
				<p>Новоявле́нная звезда́ показа́лся еси́ на тве́рди церко́вней, Ники́то небоявле́нне,/ ты бо, по́стничеством удобре́н, иере́йством укра́шен и Ду́ха благода́тию осия́н,/ све́тлым испове́данием свои́м омраче́нныя оттома́ны посрами́л еси́,/ Христа́ — Со́лнце Пра́вды — благоче́стно тем пропове́давшу ти,/ му́ки же лю́тыя и удавле́ние за Него́ небоя́зненно прия́вшу,/ досто́йно увенча́нну и просла́влену на Небеси́,/ отону́дуже не преста́й озари́те сла́вящия тя, священному́чениче,/ и оби́тели сея́, в не́йже священноде́йствовал еси́,/ бу́ди при́сное утвержде́ние.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>От Иуде́и доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Честна́я па́мять твоя́, великоимени́те,/ весели́т оби́тель сию́, воспева́ющую по́двиги твоя́,/ ю́же соблюда́й мольба́ми свои́ми ко Го́споду, да пое́м:/ отце́в Бо́же, благослове́н еси́.</p>
				<p>Я́ко адама́нт, тверд быв,/ притупи́л еси́ стре́лы ага́рянския, уничижи́в Моаме́фа,/ све́тлое же возвы́сив зна́мение побе́ды, ра́дуйся, взыва́л еси́, добропобе́дниче:/ отце́в Бо́же, благослове́н еси́.</p>
				<p>Целому́дрием и пра́вдою укра́шену ти,/ му́дрость же и му́жество я́вльшу во страда́нии,/ кра́сною колесни́цею сея́ четвери́цы восте́кл еси́ к Небе́сным, вопия́:/ отце́в Бо́же, благослове́н еси́.</p>
				<p>
					<style>Богоро́дичен:</style> Кре́пость и утвержде́ние Тебе́, Всенепоро́чная, Ники́та име́я,/ проти́ву сарацы́нския пре́лести кре́пко вооружи́ся,/ Тя пропове́дав, Богоро́дицу, и Сы́ну Твоему́ поя́:/ отце́в Бо́же, благослове́н еси́.
				</p>
				<p>
					<style>Ин</style>
				</p>
				<p>
					<style>Ирмо́с:</style> Бо́жия снизхожде́ния/ о́гнь устыде́ся в Вавило́не иногда́./ Сего́ ра́ди о́троцы в пещи́, ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.
				</p>
				<p>Лик духо́вный соста́вльше,/ песнопе́ние прино́сим ти, Богому́дре,/ хода́тая тя от нас к Бо́гу предлага́юще и Богома́тери.</p>
				<p>Кий язы́к восхвали́ти возмо́жет твое́ терпе́ние в му́ках,/ в ни́хже до́блествен показа́лся еси́, непобеди́ме?</p>
				<p>
					<style>Богоро́дичен:</style> Кий дар принесе́м Ти, Мари́е,/ за вся да́ры, я́же прие́млем от Твоего́ благоутро́бия?/ Сла́вим у́бо Тя и велича́ем ми́лость Твою́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Седмери́цею пе́щь/ халде́йский мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>Слове́с твои́х, свя́те, си́лы злочести́вии стерпе́ти не возмого́ша,/ те́мже в смра́дную темни́цу, бию́ще, тя вверго́ша, Го́сподеви взыва́юща:/ свяще́нницы, благослови́те Его́ во ве́ки.</p>
				<p>Огне́м лю́те опаля́емь и за но́зе неми́лостивно пове́шаемь,/ под ногтьми́ же и чре́вом ужа́сно пронза́емь,/ пострада́вшему за ны Христу́ вопия́л еси́:/ свяще́нницы, воспо́йте Его́ во вся ве́ки.</p>
				<p>Зря Подвигополо́жник достосла́вный коне́ц по́двигов твои́х,/ рука́ми а́нгельскими несо́му, прия́ свяще́нную ду́шу твою́,/ к Нему́же ра́достно взыва́л еси́:/ свяще́нницы, хвали́те Его́ во вся ве́ки.</p>
				<p>
					<style>Богоро́дичен:</style> И́же от <style>Тебе</style>́, Чи́стая, воплоти́вшееся Сло́во/ распя́тие претерпи́ спасе́ния ра́ди на́шего,/ Того́ стра́сти велича́я, Ники́та, в му́ках укрепля́емь, взыва́ше:/ свяще́нницы, превозноси́те Его́ во ве́ки.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Царя́ Небе́снаго,/ Его́же пою́т во́и А́нгельстии,/ хвали́те и превозноси́те во вся ве́ки. Твою́, Боже́ственне, ле́тнюю соверша́ет па́мять оби́тель сия́,/ засту́пника тя иму́щи/ я́ко своего́ иере́я и му́ченика христоподража́тельна.</emphasis>
				</p>
				<p>Глас ти возсыла́ем моле́бный, Богоприя́тне:/ бу́ди нам столп кре́пости,/ избавля́я вся́ких бед твои́м ко Влады́це хода́тайством.</p>
				<p>Богоро́дичен: Приими́, Влады́ко, ми́лостивно Моли́твенницу, Ма́терь Твою́, о нас/ и моли́твами Ея́ и свята́го Ники́ты/ проба́ви ми́лость Твою́ к рабо́м Твои́м.</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Проявле́нное на горе́ законополо́жнику во огни́ и купине́/ Рождество́ Присноде́вы/ в на́ше, ве́рных, спасе́ние/ пе́сньми немо́лчными велича́ем.</emphasis>
				</p>
				<p>Подража́тель быв Усну́вшаго на Дре́ве и ме́ртвых Возбуди́вшаго/ и непобеди́мый таи́нник Того́,/ в де́нь поко́я Его́ у́спе, на дре́ве ве́рвию уду́шен,/ враги́ удуши́в терпе́нием свои́м.</p>
				<p>Венцено́сный возше́л еси́, добрострада́льче, в Го́рняя селе́ния,/ сугу́бым венце́м увязе́н руко́ю Венцеда́теля,/ всеблаже́нный у́бо небожи́тель сый,/ помина́й помина́ющия тя.</p>
				<p>Духовнику́, поощри́вшему тебе́, свя́те, Боже́ственными словесы́ на му́ченичество,/ спасе́ние с Небесе́ подае́ши/ и честна́го ученика́ твоего́ спаса́еши по обои́м твои́м предста́тельством.</p>
				<p>
					<style>Богоро́дичен:</style> Ми́лостива яви́ нам Сы́на Твоего́, Пречи́стая,/ егда́ ся́дет на Престо́ле сла́вы Свое́й суди́ти вся земны́я,/ име́ющи на сие́ моля́щаго Тя ублажа́емаго на́ми уго́дника Твоего́ Ники́ту.
				</p>
				<p>
					<style>Ин</style>
				</p>
				<p>
					<style>Ирмо́с:</style>
					<emphasis>Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
				</p>
				<p>От неистощи́маго Исто́чника живота́ всех — Христа́ —/ живоно́сныя поче́рпл еси́ струи́ благода́ти,/ и чудеса́ соверша́еши, и исцеле́ния подае́ши к тебе́ прибега́ющим.</p>
				<p>А́нгелов собесе́дниче, преподо́бных соприча́стниче и священному́чеников равностоя́телю,/ проще́ние испроси́ певце́м твои́м, свя́те,/ мир, здра́вие же и спасе́ние.</p>
				<p>
					<style>Богоро́дичен: </style>Со все́ми святы́ми лику́я, сла́вит Тебе́, Де́во, и Сы́на Твоего́ и Бо́га Ники́та,/ но и нас мольба́ми того́ жи́зни ве́чныя насле́дники сотвори́,/ да Тя при́сно велича́ем.
				</p>
				<p>
					<style>Свети́лен:</style>
				</p>
				<p>Сын све́та сый, Богосве́тле,/ све́том благода́ти озари́лся еси́ по кончи́не, освеща́я град, Ники́то,/ я́коже узре́ша ве́рнии в но́щь пресве́тлаго Воскресе́ния Христо́ва./ И ны́не светоно́сною душе́ю твое́ю предстоя́ Безле́тному Све́ту,/ озаря́й оби́тель сию́, проси́ нам ве́лия ми́лости.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Све́та незаходи́маго была́ еси́ оби́тель, Влады́чице,/ де́вства добро́тами светя́щи и благода́тию сия́ющи,/ те́мже просвети́ ны, вопию́щия Ти:/ ра́дуйся, хра́ме пресвяты́й Боже́ственныя сла́вы/ и све́те су́щих во тьме́,/ препросла́вленная Богоро́дице Присноде́во.</p>
				<p>
					<style>На хвали́тех стихи́ры на 4, глас 2, а́ще на 3, 1-я оставля́ется: </style>
				</p>
				<p>Свяще́нную па́мять/ священному́ченика Ники́ты/ свяще́нными пе́сньми свяще́нная оби́тель сия́/ священноле́пно почита́ет дне́сь,/ я́ко своего́ свяще́ннаго моли́твенника,/ Первосвяще́нника Христа́ о нем велича́ющи.</p>
				<p>Ра́дуяся о святе́м Ники́те,/ Афо́н взыва́ет Трапезу́нду,/ оте́честву достоблаже́ннаго,/ и Се́ррам — ме́сту страда́ния его́:/ моя́ е́сть о Бо́зе и Богоро́дице похвала́ преподо́бный сей,/ духо́вно бо возроди́ся/ и по́стнически воспита́ся у мене́.</p>
				<p>По му́ченической кончи́не твое́й,/ победоно́сне Ники́то,/ победи́ся в тебе́ естества́ чин:/ тре́тий бо де́нь ви́сящу ти,/ пото́ком нача́ тещи́ кро́вь из телесе́ твоего́,/ во освяще́ние ве́рных и исцеле́ние.</p>
				<p>Недоумева́ющуся христолю́бцу/ о тебе́, всеизря́дне,/ Госпо́дь сла́вящия Его́ сла́вяй,/ разсе́я мрак неве́рия,/ трикра́ты возгласи́в тому́:/ ве́руй непрело́жно,/ я́ко Ники́та е́сть и́стинный му́ченик Мой.</p>
				<p>
					<style>Сла́ва, глас 7: </style>
				</p>
				<p>Словесе́м Госпо́дним вне́мля,/ я́ко в дому́ Отца́ Его́/ оби́тели мно́ги су́ть,/ и, возжела́в та́мо, свя́те, обита́ти,/ доброде́тельми, сво́йственными тем оби́телем,/ потща́лся еси́ себе́ украси́ти:/ воздержа́нием бо увяди́в пло́ть свою́/ и о́гнь страсте́й погаси́в,/ возже́гл еси́ в души́ свое́й о́гнь Боже́ственныя любве́,/ и́мже попали́л еси́ нече́стие в сла́вном страда́льчестве твое́м,/ и ны́не, наслажда́яся/ пресла́дким лицезре́нием Домовлады́ки,/ не преста́й моли́тися, Ники́то,/ о соверша́ющих честну́ю па́мять твою́.</p>
			</section>
			<section>
				<title>
					<p>Священному́ченик Ники́та Славянин </p>
				</title>
				<p>Священномученик Никита Славянин был славянином родом из Албании. Подвизался он на Святой Горе Афонской, в Русском Пантелеймоновом монастыре, где совершал священнослужение. Спустя некоторое время он удалился в скит святой Анны, для подвига безмолвия и поста. Через некоторое время святой Никита решился быть исповедником Христа. Он оставил Афон и пришел в город Серры (Серрес), остановился в Серронском монастыре Илиокалеос 30 марта 1808 года в Великий понедельник. Отсюда, приобщившись Святых Таин, он отправился к мечети и там стал открыто проповедовать Христа — Истинного Бога. Священномученик Никита был взят под стражу и отправлен к градоначальнику. Здесь в присутствии магометанских учителей и турецких чиновников он исповедовал Христа, а Магомета назвал лжеучителем. Святой Никита был подвергнут пыткам и издевательствам: на голову ему надевали железный венец, палили ноздри, вонзали иглы под ногти, вешали вниз головой. В Великую субботу 4 апреля 1808 года он был казнен через повешение. Перед смертью святой Никита всех простил и просил прощения у всех. В ночь казни жителями города был виден свет, освещавший всю окрестность. Только на третий день Пасхи тело священномученика Никиты разрешили взять христианам, которые предали его честному погребению. Когда один из купцов Солуни не хотел почитать Никиту священномучеником, то ему было уверение во сне отиконы Христа, чтобы он не сомневался в истинности подвига нового мученика. В Пантелеймоновом монастыре стало известно о подвиге из письма настоятеля Серронского монастыря иеромонаха Каллиста, который описал последние дни священномученика и его кончину. Служба священномученику Никите составлена в Пантелеймоновом монастыре на Афоне.</p>
				<p>
					<strong>Литература:</strong>
				</p>
				<p id="p1">
					<strong>1</strong>.         Афонский патерик или жизнеописания святых, на Святой Афонской Горе просиявших. Ч. I, М., 1897, с. 305–316.
				</p>
				<p id="p2">
					<strong>2</strong>.         Филарет, епископ Черниговский. Святые южных славян. Чернигов, 1865, с. 45–46.
				</p>
			</section>
			<section>
				<title>
					<p>Преподо́бнаго Ио́сифа Многоболе́зненнаго, в Да́льних пеще́рах почива́ющаго</p>
				</title>
				<p>
					<style>Тропа́рь, глас 8:</style>
				</p>
				<p>Слез твои́х тече́ньми пусты́ни безпло́дное возде́лал еси́,/ и и́же из глубины́ воздыха́ньми во сто трудо́в уплодоноси́л еси́,/ и был еси́ свети́льник вселе́нней, сия́я чудесы́,/ Ио́сифе, о́тче наш,/ моли́ Христа́ Бо́га спасти́ся душа́м на́шим.</p>
				<p>
					<style>Конда́к, глас 8:</style>
				</p>
				<p>Многоле́тне страда́я в боле́знех,/ моли́твою и обеща́нием восприя́тия и́ночества/ прия́л еси́ здра́вие от Бо́га,/ и, неле́ностно подвиза́вся в Пече́рстей оби́тели,/ насле́дил еси́ неболе́зненную и ве́чную жи́знь,/ и исцеля́еши неду́ги чту́щих тя,/ преподо́бне Ио́сифе, о́тче наш.</p>
			</section>
			<section>
				<title>
					<p>Преподо́бный Ио́сиф Многоболе́зненный </p>
				</title>
				<p>Преподобный Иосиф Многоболезненный жил в XIV веке. В течение многих лет он страдал от различных недугов. Однажды во время тяжелой болезни святой Иосиф обратился с молитвой к Богу и дал обет: если Господь дарует ему здоровье, то он до конца своей жизни будет служить братии Киево-Печерской обители. Молитва многоболезненного страдальца была услышана. После выздоровления преподобный Иосиф поступил в Киево-Печерский монастырь, где принял монашеский постриг и стал усердно трудиться в подвигах поста и молитвы, с любовью и терпением служа братии.</p>
				<p>Погребен он в Дальних пещерах. Память его празднуется также 28 августа — в день соборной памяти святых отцов, в Дальних пещерах почивающих.</p>
			</section>
		</section>
		<section>
			<title>
				<p>Ме́сяца апреля в 5-й де́нь</p>
			</title>
			<section>
				<title>
					<p>Святы́х му́ченик Феоду́ла и Агафопо́да и и́же с ни́ми</p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 1.</style>
				</p>
				<p>
					<style>Подо́бен: </style>Небе́сных чино́в:
				</p>
				<p>Боже́ственнаго супру́га/ страда́ния и труды́, совоку́пльшеся ве́рою,/ к подо́бней ре́вности впери́м ра́зумы,/ Христа́ приле́жно моля́ще и глаго́люще:/ И́же святы́х прославле́й, я́ко Благ,/ и нас утверди́ стра́хом Твои́м.</p>
				<p>Я́ко тезоимени́тна зва́ния/ прие́мше, му́дрии,/ и Боже́ственная дея́ния испра́вльше,/ вельми́ подо́бно, страстоте́рпцы,/ в стезя́х пра́вых Бо́гу рабо́таете/ и муче́ния ча́шу вои́стинну испи́сте спаси́тельную.</p>
				<p>Безбо́жие я́коже и́но пресе́кше мо́ре,/ в зе́млю безстра́стия,/ в Небе́сное Ца́рство внидо́сте досто́йно,/ иде́же пи́щи пото́к истека́ет/ и Свет непрело́жный, му́ченицы Христо́вы,/ сия́ет присносу́щный.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Всегуби́тельных страсте́й мои́х/ огнепа́льная стремле́ния/ ороше́нием Боже́ственнаго во́льнаго дождя́ Твоего́/ погаси́, Де́во:/ да и аз, я́ко о́троцы,/ Бо́гу, су́щему от <style>Тебе</style>́, благодарю́,/ сла́вя и благословя́ бла́гость Твою́, Влады́чице.</p>
				<p>
					<style>Крестобогоро́дичен:</style>
				</p>
				<p>Воздви́жена я́ко ви́де на Кресте́ А́гнца,/ Непоро́чная Де́ва, пла́чущи, вопия́ше:/ сла́дкое Мое́ Ча́до,/ что но́вое и пресла́вное виде́ние?/ Ка́ко содержа́й вся́ческая го́рстию,/ на Дре́ве пригвожда́ешися пло́тию?</p>
				<p>
					<style>Кано́н, его́же краегране́сие:</style> Твои́х воспева́ю му́ченик, Христе́, красоту́. 
					<style>Ио́сиф. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зными Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Боже́ственным муче́ния венце́м увя́зшеся,/ просвеще́ни добро́тою мы́сленною,/ Влады́це предстоите́, о нас моля́щеся, прекра́снии великому́ченицы.</p>
				<p>Красно́ к Бо́гу творя́ще, му́дрии, присвое́ние,/ безле́потныя зло́бы себе́ благоче́стно удали́сте/ и с ли́ки, ра́дующеся, страстоте́рпец причто́стеся.</p>
				<p>Вод Животворя́щаго Ду́ха су́ще испо́лнена,/ неразу́мия дре́вле зно́ем та́ющия напои́сте благодея́нием, святи́и,/ Боже́ственным повину́ющеся веле́нием.</p>
				<p>
					<style>Богоро́дичен:</style> Спа́са и Вседе́теля Го́спода во чре́ве носи́ла еси́,/ Его́же Агафопо́д вку́пе со сла́вным Феоду́лом пропове́да, су́ща Бо́га и Челове́ка,/ Де́во Ма́ти Всенепоро́чная.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Глаго́лы твои́х плени́ц, препе́нся,/ враг паде́ и я́вственно обличи́ся,/ му́чениче страстоте́рпче Феоду́ле.</p>
				<p>Любо́вию су́щею к Бо́гу укрепи́в ду́шу,/ показа́л еси́ всю вра́жию си́лу, му́чениче Агафопо́де, некре́пку.</p>
				<p>Исцеле́ния ве́рным от приснотеку́щих пото́ков точа́ще,/ исто́чник страсте́й, сла́внии,/ Боже́ственною си́лою изсуша́ете.</p>
				<p>
					<style>Богоро́дичен:</style> Избавля́ющаго челове́ки от плене́ния вра́жия, Чи́стая,/ Изба́вителя родила́ еси́,/ пло́тию на́шею обложе́на.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Бра́тия по благода́ти Ду́ха,/ единонра́внии ве́рою благочести́вою,/ су́ще святи́и, вои́стинну великоимени́тии,/ в моли́твах и поще́ниих житие́ проходя́ще,/ лю́ди привлеко́сте к Боже́ственному позна́нию./ Те́мже, до́блии во́ини, пре́лесть му́жески пленя́ете/ и, зако́нно пострада́вше, венцы́ получи́сте./ Моли́те Христа́ Бо́га прегреше́ний оставле́ние дарова́ти/ пра́зднующим любо́вию святу́ю па́мять ва́шу.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Прему́дрость и Сло́во в Твое́м чре́ве заче́нши неопа́льно, Ма́ти Бо́жия,/ ми́рови родила́ еси́ мир Содержа́щаго/ и во объя́тиих понесла́ еси́ вся Нося́щаго,/ Пита́теля всех и Творца́ тва́ри./ Те́мже молю́ Тя, Всесвята́я Де́во, и ве́рно сла́влю Тя/ изба́витися мне от прегреше́ний,/ и в Де́нь Суда́, егда́ предста́ти и́мам пред лице́м Созда́теля моего́,/ Влады́чице Де́во Чи́стая, Твою́ по́мощь тогда́ пода́ждь ми:/ вся бо мо́жеши, ели́ка хо́щеши, Всепе́тая.</p>
				<p>
					<style>Крестобогоро́дичен: </style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мляй Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Я́ко свети́льницы возсия́вше пресве́тлии муче́ния светлостьми́,/ вселе́нныя исполне́ние просвеща́ют сла́внии му́ченицы,/ пре́лести омрача́юще зломы́слие.</p>
				<p>Блаже́нную супру́гу, благоу́мную и прии́мшую вене́ц муче́ния,/ А́нгели почуди́шася, и челове́цы похвали́ша терпе́ния до́блесть.</p>
				<p>Ра́дуяся, Феоду́л вопия́ше:/ в пу́ть теку́, Го́споди, Твои́х свиде́тельств/ и наслажда́юся бога́тно Твоего́ сия́ния,/ ку́пно с тве́рдым Агафопо́дом.</p>
				<p>
					<style>Богоро́дичен:</style> Вити́йствующе воплоще́ние Влады́ки, из Твоея́ возсия́вша утро́бы, Богоро́дице,/ му́ченицы сла́внии спаси́тельное испи́ша пи́во муче́ния, ра́дующеся.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ты, Го́споди, мой Свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>Но́ги твоя́ я́ве на правоте́ поста́вил еси́, прехва́льне Агафопо́де, честна́го муче́ния,/ враги́ препина́ющия.</p>
				<p>Во́ду жи́зни, страстоно́сцы, теку́щую в се́рдцы стяжа́вше,/ сла́вный коне́ц водо́ю прия́сте.</p>
				<p>Тече́ние и́дольскаго преще́ния изсуши́сте,/ вве́ржени, страда́льцы, во глубину́ морску́ю/ и во́лею умерщвле́ни.</p>
				<p>
					<style>Богоро́дичен:</style> Ма́ти Бо́жия, души́ мое́й озлобле́ния уврачи́,/ ро́ждшая Всеблага́го Сло́ва, вся ублажа́ющаго.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Вод живото́чных су́ще испо́лнени,/ достохва́льную кончи́ну потопле́нием вод прия́сте,/ зло́бы в них предста́теля потопи́вше.</p>
				<p>Благода́тию и си́лою Бо́жиею соблюда́еми,/ не преврати́стеся пожре́ти ме́рзким куми́ром,/ но же́ртву Влады́це себе́ чи́сту принесо́сте.</p>
				<p>Ору́жия вра́жия в вас изнемого́ша,/ изощре́ныя бо стре́лы ва́шего му́жества/ вонзо́сте, страда́льцы, в се́рдце его́ до́блественно.</p>
				<p>
					<style>Богоро́дичен: </style>Исцели́ души́ моея́ стра́сти, Всенепоро́чная,/ безстра́стия ро́ждши Исто́чник,/ и уста́ви томи́тельство непреста́нно смуща́ющих, Чи́стая, се́рдце мое́.
				</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>В пещи́ Авраа́мстии о́троцы перси́дстем,/ любо́вию благоче́стия па́че,/ не́жели пла́менем, опаля́еми, взыва́ху,:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Ра́зумом Боже́ственным в леви́тскую оде́жду оде́ялся еси́,/ сию́ муче́ния све́тлостию свяще́нно светле́йшу соде́лав,/ и ны́не предстои́ши, Агафопо́де, Сло́ву ра́дуяся.</p>
				<p>Первому́ченика слу́жбою украша́емь,/ Сло́ву пожре́нному, блаже́нне, служи́ти, Агафопо́де, сподо́бился еси́,/ благослове́н еси́,— вопия́,— в хра́ме сла́вы Твоея́, Го́споди.</p>
				<p>Единоу́мием еди́но мы́сляще, досточу́днии,/ еди́н сме́рти иску́с за Христа́ претерпе́сте, зову́ще:/ благослове́н еси́ в хра́ме сла́вы Твоея́, Го́споди.</p>
				<p>
					<style>Богоро́дичен: </style>Преукра́шену доброде́телей, Чи́стая, све́тлостию,/ Сло́во, доброде́телию покры́вый Небеса́, обре́т Тя,/ всели́ся в Тя, Пренепоро́чная, и челове́ческое естество́ онебеси́.
				</p>
				<p>
					<style>Пе́снь 8 </style>
				</p>
				<p>
					<style>Ирмо́с:</style>
					<emphasis>Ру́це распросте́р, Дании́л/ льво́в зия́ния в ро́ве затче́,/ о́гненную же си́лу угаси́ша, доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Словесы́ твои́ми ле́сть помрача́я, му́дре Феоду́ле,/ му́дростию благода́тною озаря́емь, просия́л еси́,/ пред судя́щем благоче́стие возглаша́я и злочести́вых загражда́я уста́, зовы́й:/ благослови́те, вся дела́ Госпо́дня, Го́спода.</p>
				<p>Скры́ти морска́я глубина́ ва́ша телеса́ ника́коже возмо́же, святи́и,/ на су́шу бо сия́ издае́т Боже́ственным манове́нием неистле́нна,/ источа́юща нам ди́вная чудеса́, вопию́щим:/ вся дела́ благослови́те Госпо́дня Го́спода.</p>
				<p>Ве́сь порабо́тився тебе́ ра́ди в ра́бии о́бразе я́вльшемуся, сла́вне,/ и по сме́рти промышле́ние сирота́м явля́ешися творя́ и вдова́м,/ Влады́чнее законоположе́ние исполня́я, я́ко благоразу́мен раб Госпо́день,/ преблаже́нне Феоду́ле.</p>
				<p>Пелены́ ва́ша, и ра́ны, и боре́ния Фессалоники́я чтит,/ того́ бо воспита́ние яви́стеся,/ и в том блаже́нную кончи́ну, я́ко страда́льцы, вои́стинну прия́сте,/ и Це́рковь перворо́дных че́стно ны́не уясня́ете.</p>
				<p>
					<style>Богоро́дичен:</style> Не премени́в естества́, Христо́с/ из Тебе́ во всего́ челове́ка облече́ся, Богора́дованная Влады́чице,/ Его́же стра́сть Феоду́л и Агафоно́д кре́пце изобрази́вше, вопию́т:/ вся дела́, благослови́те Госпо́дня Го́спода.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
				</p>
				<p>Се ны́не что добро́,— вопия́ху,— или́ что красно́, страстоте́рпцы,/ но е́же жи́ти во гра́де Жива́го Бо́га,/ соблю́дше благоче́стия соу́з, да́же до сме́рти нереши́м?</p>
				<p>Я́ко свиде́тельства тече́ние сконча́вше, страда́льцы,/ ликостоя́ние Вы́шних чино́в вас восприя́т,/ неувяда́ющими, сла́внии, венча́еми венцы́.</p>
				<p>Дне́сь све́тло пра́зднует сла́вная Фессалоники́я,/ всяк град и страну́ созыва́ющи в па́мять ва́шу/ с высо́ким пропове́данием, о Агафопо́де и Феоду́ле!</p>
				<p>Взя́стеся к неизрече́нней сла́ве светоявле́нно, я́коже страстоте́рпцы,/ ея́же сподо́битися ве́рою ва́шу соверша́ющим па́мять всегда́,/ я́ко дерзнове́ние иму́ще, моли́теся, пречестни́и.</p>
				<p>
					<style>Богоро́дичен:</style> Све́том мя Твоего́ благоутро́бия, во тьме́ неразу́мия лежа́щаго, озари́,/ еди́на, Светода́вца Ро́ждшая,/ Изба́вителя и Го́спода, святы́я венча́ющаго.
				</p>
			</section>
			<section>
				<title>
					<p>Святы́е му́ченики Агафопо́д и Феоду́л </p>
				</title>
				<p>Святые мученики Агафопод и Феодул чтец жили в Фессалониках в царствование императоров Диоклитиана (284–305) и Максимиана (284–305) и состояли в церковном причте: святой диакон Агафопод был глубоким старцем, а святой Феодул, чтец, был юн. Оба отличались праведной жизнью и благочестием. Однажды святой Феодул в сонном видении увидел, как неизвестный человек в светлой одежде вложил ему в руку какой-то предмет. Когда он проснулся, то увидел в руке прекрасный перстень с изображением Креста и решил, что это знак его будущего мученичества. Силою изображенного на перстне Креста святой исцелил многих больных и обращал язычников к вере во Христа Спасителя. Когда император Диоклитиан издал указ (303) о гонении на христиан, многие пытались укрыться от преследований, но святые Агафопод и Феодул безбоязненно продолжали вести Евангельскую проповедь. Правитель Фессалоник Фаустин, узнав об этом, приказал привести их к себе на суд. Увидев юность и красоту святого Феодула, Фаустин пытался лестью убедить его отказаться от христианства и вернуться к узаконенным жертвоприношениям. На это мученик Феодул ответил, что он давно уже отрекся от заблуждений и жалеет Фаустина, который своей преданностью язычеству осуждает себя на вечную смерть. Правитель предложил мученику выбор: благополучную жизнь или немедленную смерть. Святой ответил, что выбирает, конечно, жизнь, но жизнь печную, и временной смерти не боится. Когда Фаустин потерял надежду убедить мученика Феодула, он стал уговаривать святого Агафопода. Правитель пытался обмануть его и сказал, что святой Феодул уже согласился принести жертву богам. Но мученик Агафопод не поверил этому. Он был уверен, что святой Феодул готов принести жизнь свою Истинному Богу, Господу Иисусу Христу. Не добившись успеха, Фаустин приказал отправить мучеников в темницу. В темнице святые мученики горячо молились и смело проповедовали узникам Слово Божие, так что многих обратили в христианство. Начальник тюрьмы Евтиний донес об этом правителю. Фаустин вновь призвал их на суд и стал снова убеждать отречься от Христа. Перед глазами святого Феодула заставили приносить жертвы идолам тех, кто ранее были христианами, но изменили вере. «Немощных вы победили, а крепких воинов Христовых ни в каком случае не сможете победить, если даже изобретете и еще большие мучения! — сказал святой Феодул. Правитель приказал мученику принести христианские книги. «Вот, мое тело отдается для мучений, — отвечал мученик,— делай с ним, что хочешь; замучь меня самым жестоким способом, но все же я не отдам Святых Книг для поругания нечестивым!» Фаустин приказал привести святого Феодула на место казни, где палач приготовил меч, чтобы отсечь ему голову. Мученик мужественно и с радостью воскликнул: «Слава Тебе, Боже, Отче Господа моего, Иисуса Христа, изволившего пострадать за нас. Вот по благодати Его и я иду к Тебе, с радостью умираю за Тебя!» Тогда Фаустин отменил казнь и снова заключил мучеников в темницу. Там святые мученики горячо молились и оба увидели одинаковый сон. Они плыли на корабле, который во время бури потерпел крушение. Волны выбросили их на берег в белых, сияющих одеждах. Святые рассказали друг другу видение и возблагодарили Бога за предвещенную им мученическую кончину. Наутро, когда мучеников снова привели к Фаустину, они объявили ему: «Мы — христиане и за Христово Имя готовы претерпеть любые страдания». Фаустин приказал бросить их в море. Воины привязали святому Агафоподу камни, а он громко возгласил: «Это будет нам вторым Крещением, которым омоются наши прегрешения, и мы чистыми придем ко Христу». Вслед за ним был брошен в море и святой Феодул († 303). Море выбросило на берег тела мучеников в светлых одеждах, без камней и без веревок. Христиане взяли их святые тела и предали честному погребению.</p>
			</section>
		</section>
		<section>
			<title>
				<p>Месяца апреля в 6-й день</p>
			</title>
			<section>
				<title>
					<p>Свята́го равноапо́стольнаго Мефо́дия, учи́теля слове́ном, архиепи́скопа Мора́вскаго</p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>На </style>Го́споди, воззва́х:
					<style> стихи́ры, глас 4.</style>
				</p>
				<p>
					<style>Подо́бен: </style>Дал еси́ зна́мение:
				</p>
				<p>Зако́н благода́ти наказа́теля стяжа́в себе́,/ святи́телю Мефо́дие,/ тем у́бо святы́м бу́квам был еси́ прему́др устрои́тель/ и пре́дал еси́ свои́м лю́дем и ста́ду уче́ние их,/ и́миже чту́щии и поуча́ющиися в святы́х кни́гах/ благословя́т Го́спода./ Блажи́м тя досто́йно.</p>
				<p>Госпо́дним словесе́м после́дуя,/ Мефо́дие блаже́нне,/ благосло́вяше я́ве Отца́, у́бо Роди́теля Словеси́ су́ща/ и Изводи́теля Ду́ху Пресвято́му./ И еще́ же и́стее испове́даше, вопия́,/ от Отца́, не от Сы́на Уте́шителя я́ве исходя́ща,/ те́мже яви́ся со отцы́ Пе́рваго Собо́ра/ то́жде глаго́ляй, Богогла́се,/ с те́ми моли́ся Спа́су,/ да спасе́т ны вся.</p>
				<p>Апо́стольскую благода́ть неску́дно от Бо́га прие́м,/ о́тче Мефо́дие,/ проро́чества сподо́бися и чуде́с же от почти́вшаго тя досто́йно/ глаго́лати пре́жде бу́дущая, я́ко настоя́щая, му́дре./ Ра́дуйся, слепы́м ви́дение, и бесо́м прогони́телю,/ и неду́жным врачу́, сла́вне,/ те́мже пода́ждь нам грехо́в оставле́ние/ и ве́лию ми́лость.</p>
				<p>
					<style>Сла́ва, глас то́йже: </style>
				</p>
				<p>Мора́вския земли́ ве́лий граждани́н,/ сла́ва же и похвала́ се́верския страны́,/ святи́тель Мефо́дий/ высо́ким ны́не созыва́ет пропове́данием./ Прииди́те, памятолю́бцы,/ ве́рою стеце́мся и ликовству́им с ним/ в пра́зднество успе́ния его́ пресла́внаго,/ да прино́сит той непреста́нну моли́тву ко Христу́ Бо́гу на́шему,/ да изба́вит всея́ беды́ и напа́стей ду́ши на́ша.</p>
				<p>
					<style>И ны́не, Трио́ди.</style>
				</p>
				<p>
					<style>На стихо́вне стихи́ры Трио́ди.</style>
				</p>
				<p>
					<style>Сла́ва, свята́го, глас 8. Парфе́ния епи́скопа:</style>
				</p>
				<p>Прииди́те, празднолю́бцы,/ ве́рою стеце́мся и пе́сньми свяще́нными ликовству́им/ во успе́нии святи́теля Мефо́дия,/ Мора́вския земли́ просвети́теля/ и слове́нских стран равноапо́стола./ Сей бо ми́ра кра́сная оста́вив/ и крест апо́стольства на ра́мо взем,/ просвети́ с бра́том ро́ды слове́нския,/ и по успе́нии прия́т от Бо́га мзду пра́вды,/ и мо́лится непреста́нно/ изба́витися от бед и напа́стей душа́м на́шим.</p>
				<p>
					<style>И ны́не, Трио́ди</style>
				</p>
				<p>
					<style>Тропа́рь свята́го, глас 4:</style>
				</p>
				<p>Святи́теля Твоего́, Христе́,/ творя́щим све́тло торжество́ успе́ния/ ми́лость Твою́ свы́ше пода́ждь,/ отве́рзи же Ца́рствия две́ри,/ разреши́ же у́зы на́ша мно́гих грехо́в/ хода́тайством свята́го Твоего́ ученика́,/ отца́ на́шего.</p>
				<p>
					<style>НА У́ТРЕНИ</style>
				</p>
				<p>
					<style>Кано́н, глас 2.</style>
				</p>
				<p>
					<style>Песнь 1 </style>
				</p>
				<p>
					<style>Ирмо́с: </style>
					<emphasis>Гряди́те, лю́дие,/ пои́м песнь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Даждь, Христе́ Спа́се, Еди́не Милосе́рде,/ сло́во простра́нно, молю́ся Твоея́ ми́лости,/ да святи́теля Твоего́ восхвалю́ Мефо́дия и Тя просла́влю.</p>
				<p>Оста́вив род и оте́чество, подру́жие и де́тий, свя́те учи́телю,/ в пусты́ни изво́ли со святы́ми отцы́ жи́ти, пресла́вне.</p>
				<p>Брань лю́ту посрами́в, о́тче, бесо́вскую,/ брань лю́ту утоли́ грехо́в мои́х,/ учи́телю Мефо́дие, моли́твами твои́ми.</p>
				<p>
					<style>Богоро́дичен: </style>Кто изрещи́ Тебе́ досто́йно мо́жет зача́тие Твое́, па́че словесе́,/ Бо́га бо роди́ пло́тию, Пречи́стая,/ нам явле́на, Спа́са всем.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Утверди́ нас в Тебе́, Го́споди,/ Дре́вом умерщвле́й грех,/ и страх Твой всади́/ в сердца́ нас, пою́щих Тя.</emphasis>
				</p>
				<p>О пресла́вне!/ кто мо́жет изрещи́ Мефо́дия доброде́тели и труд,/ и́же пострада́ от ерети́к триязы́чных.</p>
				<p>Мефо́дие свя́те!/ дар ты прия́л от Бо́га и подаде́ тре́бующим,/ сла́вящим Бо́га, просла́вльшаго тя.</p>
				<p>Е́же ми подаде́ бога́тство, Христе́ Спа́се,/ блу́дно жив, погуби́х окая́нный,/ но обогати́ мя покая́нием.</p>
				<p>
					<style>Богоро́дичен: </style>Мари́е, злата́я кади́льнице,/ Ты стра́стный мой смрад отжени́,/ утверди́ мене́, коле́блющася приложе́нием льсти́ваго борца́.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Удиви́ся Ио́сиф:
				</p>
				<p>Я́ко све́тлость от восто́ка тя Христо́с возсия́в, к за́паду, о́тче,/ посла́ му́дра учи́теля Мефо́дия всем,/ просвеща́юща гра́ды мно́ги и страны́ бу́квами твои́ми,/ почита́юща, Богодухнове́нный блаже́нне, уче́ния Ду́ха Пресвята́го,/ ны́не моли́ся непреста́нно о хва́лящих тя.</p>
				<p>
					<style>И ны́не, Трио́ди.</style>
				</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди, слух Твой и убоя́хся,/ разуме́х дела́ Твоя́, и диви́хся, и возопи́х:/ сла́ва си́ле Твое́й, Го́споди.</emphasis>
				</p>
				<p>Тя и́мать, о́тче, земля́ Мора́вска сте́ну тве́рду,/ е́юже побежда́ем еретики́.</p>
				<p>Одесну́ю предстоя́ща Пресвяты́я Тро́ицы, учи́теля,/ моли́тася сохрани́ти ста́до слове́нское.</p>
				<p>Ду́шу свою́ и те́ло же оскверни́х, неключи́мая де́лая,/ но, Спа́се, очи́сти мя Свое́ю ми́лостию.</p>
				<p>
					<style>Богоро́дичен: </style>Молю́тися, Пречи́стая,/ заче́нши Бо́га без се́мене,/ при́сно моли́ся за рабы́ Своя́.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо Тебе́, ино́го бо́га не зна́ем.</emphasis>
				</p>
				<p>И́стый насто́льник апо́стола сла́внаго Андрони́ка, сла́вне, яви́ся,/ украся́ престо́л Святы́я Це́ркве Панно́нския, му́дре.</p>
				<p>Тя мо́лим, Мефо́дие, святи́телю сла́вне,/ разгна́ное еретики́ ста́до твое́ сохрани́ в ве́ре правове́рней/ моли́твами твои́ми, о́тче.</p>
				<p>Пучи́ну преплыва́я жите́йскую, прелете́, о́тче, оре́льски,/ потопля́ема мя грехи́, свя́те, изведи́, молю́ся, моли́твами твои́ми, му́дре.</p>
				<p>
					<style>Богоро́дичен: </style>Тебе́, ро́ждшей Творца́ вся́ческим, вопие́м:/ ра́дуйся, Пречи́стая, ра́дуйся, возсия́вшая нам Свет,/ ра́дуйся, вмести́вшая Бо́га Невмести́маго.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Ты от за́пада, свя́те, возсия́в,/ я́коже звезда́, своя́ лучи́ посыла́ющи/ до восто́ка, и се́вера, и ю́га, сла́вне Мефо́дие.</p>
				<p>Ю́же слу́жбу, сла́вне, прия́ от Христа́ Спа́са Милосе́рдаго,/ сконча́, святи́телю, я́ко ве́рен раб Го́споду своему́.</p>
				<p>От скве́рны грехо́в мои́х измы́й мя,/ Ще́дре Спаси́телю, еди́не Милосе́рде,/ Ты бо еди́н и́маши власть, Го́споди, отпуща́ти грехи́.</p>
				<p>
					<style>Богоро́дичен: </style>Ве́рныя лю́ди Твоя́ утверди́,/ побе́ду дая́ им, я́ко Всемогу́щ, на ва́рвары, Влады́ко,/ рожде́йся из Чи́стыя и Безму́жныя Ма́тере.
				</p>
				<p>
					<style>Конда́к, глас 2:</style>
				</p>
				<p>Боже́ственна и ве́рна Мефо́дия/ вси воспои́м, лю́дие, и любо́вию ублажи́м,/ я́ко па́стыря вели́каго слове́ном,/ служи́теля Тро́ицы че́стна,/ прогони́теля е́реси,/ мо́лит бо ся о всех нас.</p>
				<p>
					<style>Икос:</style>
				</p>
				<p>Ца́рственная Панно́ния, ку́пно но́вии су́ще лю́дие,/ тебе́ па́стыря че́стна све́дящи, ра́дуется,/ мы же доброде́тели твое́й поспешеству́ем,/ труды́ же и боле́зни похва́льныя та́йно тебе́ почита́ющим/ ми́ро многоче́стное суть,/ Мефо́дие святи́телю, моли́ся непреста́нно о всех нас.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>О́бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших. </emphasis>
				</p>
				<p>О ва́ю, свята́я, хва́лится сла́вно град Солу́нский, Кири́лле свя́те и Мефо́дие,/ Ми́сия, и Панно́ния, и Мора́вская, блаже́ннии, земля́, сла́вящи и вопию́щи:/ благослове́н еси́, Бо́же оте́ц на́ших.</p>
				<p>На ка́мени ты ве́ры утверди́ но́зе свои́, блаже́нне,/ и не поколеба́ тебе́, свя́те, богопроти́вных духо́в си́ла,/ но, я́ко хра́брый боре́ц, проти́вяся им, поя́ше:/ благослове́н еси́, Бо́же оте́ц на́ших.</p>
				<p>Избоде́на мя разбо́йники, Христе́, и уя́звлена,/ поми́луй мя, молю́ся Тебе́,/ и возле́й еле́й ми́лости Твоея́ на мя,/ я́ко да восхвалю́ Тя:/ Бо́же, благослове́н еси́.</p>
				<p>
					<style>Богоро́дичен: </style>Невеще́ственнаго Све́та селе́ние Твое́ чре́во бысть,/ светлостьми́ Бо́жия ра́зума безбо́жие отгна́вшее,/ Чи́стая Богоневе́сто Деви́це,/ е́же пое́м, вопию́ще:/ благослове́н еси́, Бо́же оте́ц на́ших.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>В пещь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га/ по́йте, дела́, я́ко Го́спода/ и превозноси́те во вся ве́ки.</emphasis>
				</p>
				<p>Сла́вен, свя́те Мефо́дие, ты был еси́,/ ко́зни вра́жия низложи́в, сла́вне учи́телю прему́дре, по́йте, вопию́ще:/ благослови́те, вся дела́, Го́спода, по́йте и превозноси́те Его́ во ве́ки.</p>
				<p>Архиере́й ты был еси́ по чи́ну Ааро́ню ве́рным, блаже́нне,/ А́гнца рука́ми твои́ми святы́ми жру́щий, поя́:/ благослови́те, вся дела́, Го́спода,/ по́йте и превозноси́те Его́ во ве́ки.</p>
				<p>Нощь лю́та мя, Христе́, грехо́вная пости́же/ и лю́те зело́ омрачи́ ду́шу мою́,/ молю Ти ся, Бо́же, просвети́/ и на покая́ние наста́ви пою́ща Тя во ве́ки.</p>
				<p>
					<style>Богоро́дичен: </style>Изнемо́гшу мно́гими прило́ги лука́ваго, Богоро́дице,/ окая́нную ду́шу мою́ целе́бными моли́твами, Деви́це, здра́ву соде́лай,/ да Тя прославля́ем во ве́ки.
					<style name="color-red"/>
				</p>
				<p>
					<style>Песнь 9 </style>
				</p>
				<p>
					<style>Ирмо́с: </style>
					<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
				</p>
				<p>Тя, блаже́нне, пое́т земля́ Мора́вская, че́стно твое́ те́ло иму́щи,/ и Панно́нская, святи́телю, просвеще́на тобо́ю,/ и лю́дие, е́ю, соше́дшеся, пра́зднуют твою́ па́мять.</p>
				<p>Иму́ща, свята́я, прю о Святе́й Тро́ице, Кири́лле преподо́бне и Мефо́дие святи́телю,/ ста́до ва́ше свято́е, ходя́ще по земли́ стра́нней, сохра́нша,/ расти́та моли́твами свои́ми, блаже́нная.</p>
				<p>Ны́не припа́даю, учи́телю свя́те, моля́ся тебе́,/ умиле́нное сие́ пе́ние приими́/ и проси́ же отпу́ста грехо́в мои́х от Спа́са Христа́.</p>
				<p>
					<style>Богоро́дичен: </style>Ра́дуйся, Пресвята́я Богоро́дице Мари́е,/ ра́дуйся, Непоро́чная, иску́са му́жеска не позна́вшая,/ ра́дуйся, Свети́ло всему́ ми́ру ро́ждши,/ моля́щи не преста́й к Бо́гу Спа́су.
				</p>
			</section>
			<section>
				<title>
					<p>Святитель Мефодий, архиепископ Моравский </p>
				</title>
				<p>Святитель Мефодий, архиепископ Моравский, и его младший брат Кирилл (Константин) Философ (память 14 февраля) происходили из знатного и богатого греческого рода из Солуни (Фессалоники). Отец их Лев командовал войском, мать Мария, возможно, была славянкой. Родители были благоверны и праведны и воспитали детей в страхе Божием. К семье относились с большим уважением при императорском дворе. Царский логофет взял святого Константина ко двору императора — здесь он обучался вместе с будущим императором Михаилом. Святой Мефодий впоследствии управлял одним из славянских княжеств, входивших в состав Византийской империи. В должности архонта он пробыл около десяти лет, но затем оставил мир и отправился на гору Олимп в Малой Азии, место подвигов многих монахов, где принял иноческий постриг. В 861 году Византийским императором было отправлено посольство к хазарам (Хазарский каганат являлся объединением тюркских народов, занимал он территорию Крыма, Нижней Волги и Предкавказья, правитель государства назывался каганом). Для проповеди христианства был послан святой Константин, уже прославившийся своей богословской ученостью, а святой Мефодий был приглашен для помощи брату в этом очень ответственном и опасном путешествии. Среди хазар в это время вели активную проповедь иудеи. Путь братьев в Хазарию лежал через Херсонес (Крым). Здесь они убедили архиепископа Херсонского и весь клир обрести мощи священномученика Климента, епископа Римского, находившиеся в море. Мощи святого Климента были торжественно перенесены в Херсон. По дороге посольство не раз подвергалось опасности нападения кочевников. Путешественникам пришлось идти через безводные солончаки, однако, по молитве братьев, Господь послал им пресную воду. Проповедь братьев и их успешные диспуты с иудеями привели к тому, что каган разрешил своим подданным креститься. Святое Крещение приняли около 200 человек, каган вступил в союз с Византийским императором и отпустил пленных греков. По возвращении посольства в Константинополь Патриарх Фотий и император понуждали святого Мефодия принять архиерейский сан, но он отказался, и был поставлен игуменом монастыря Полихрон, близ горы Олимп. Вскоре братья вновь были призваны на службу императором Михаилом. В 862 году в Константинополь прибыло посольство моравского князя Ростислава (Великая Моравия— первое значительное славянское государственное объединение). Князь просил прислать епископа и проповедников христианства. Проповедь среди славян была поручена солунским братьям. Отсутствие у славян письменности значительно осложняло эту задачу. По молитвам святого Константина, Господь открыл ему славянские письмена, и он приступил к переводам священных и богослужебных текстов на славянский язык. Во время пребывания братьев в Моравии, продолжавшемся три с половиной года, ими были переведены литургия святителя Иоанна Златоуста, утреня, вечерня, повечерие, Евангелие апракос, Апостол, Паремийник. Деятельность святых Мефодия и Константина вызвала неудовольствие со стороны немецкого духовенства, также осуществлявшего миссионерскую деятельность на территории Моравии. Именно к этому времени в практике и учении Восточной и Западной Церквей обнаружились существенные различия. Баварское духовенство разделяло ересь «триязычников», по которой Священное Писание могло быть записано лишь на трех языках надписания Креста Христова: еврейском, греческом и латинском. Допуская проповедь на том или ином национальном языке, они не признавали переводов Священного Писания и текстов богослужения на других языках. Братья должны были отправиться в Рим. Здесь им удалось получить поддержку Папы Римского Адриана: он принял славянские книги и освятил их. В соборе во имя святого апостола Петра было совершено богослужение на славянском языке. В Риме святой Константин, почувствовав свою приближающуюся кончину, принял постриг с именем Кирилл. 14 февраля 869 года он мирно отошел к Богу и был погребен в храме во имя священномученика Климента. Перед смертью он просил святого Мефодия не оставлять учительства ради своего монашеского уединения. Святой Мефодий был посвящен в Риме в сан священника, а через некоторое время, по просьбе славянского князя, был возведен в сане архиепископа на возобновленную кафедру святого апостола Андроника в Сирмии. Поставление святителя Мефодия вызвало новую волну протестов среди франкского духовенства. В 870 году он был вызван на суд восточнофранкского короля Людовика Немецкого и епископата, где был обвинен во вторжении на территорию чужого диоцеза, а также в том, что он вводил византийскую систему постов и отвергал добавление «филиокве» в Символе веры. Он был осужден и пробыл два года в заключении. Военные успехи Великой Моравии в борьбе против франков и вмешательство Папы Римского были причинами освобождения святителя Мефодия. В 880 году святитель Мефодий был вынужден вновь прибыть на суд в Рим, но здесь ему было разрешено совершать богослужение на славянском языке. Деятельность святителя Мефодия и успех его проповеди среди славян получили признание в Константинополе, где он побывал незадолго до своей кончины, у императора Василия I и Патриарха Фотия. Несколько учеников были оставлены святым Мефодием в Константинополе для проповеди среди болгар Слова Божия.</p>
				<p>Святитель Мефодий успешно завершил перевод Библейских книг на славянский язык. Он перевел также Номоканон и несколько святоотеческих творений. От Господа он был наделен даром пророчества. В житии святителя отмечается, как сбылись его пророчества князю Святополку о победе над язычниками, и пророчества другим князьям и членам дружины. Святому Мефодию было открыто свыше приближение его кончины. Избрав из своих учеников на учительство святого Горазда (память 27 июля) и совершив особую молитву о благословении императора, князя, духовенства и всех людей, он отошел к Богу 6 апреля 885 г. Осиротевшие ученики и множество жителей Моравии погребли святителя Мефодия в соборном храме в Велеграде (ныне на территории Чехословакии). После смерти святого Папа Римский Стефан V встал на сторону его противников: запретил богослужение на славянском языке, потребовал введения римско-католической системы постов и толкования Символа веры. Моравскому князю предписывалось изгнать из страны всех, не подчинившихся папскому решению. Из учеников святых равноапостольных Константина и Мефодия одни были проданы в рабство еврейским купцам, другие отданы в заключение, а затем высланы из страны. Господь, однако, не попустил погибнуть делу святых Кирилла и Мефодия. Их ученики святые Климент, Наум, Ангеларий (память 27 июля) встретили добрый прием у болгарского князя Бориса. Ученик святителя Мефодия Константин стал епископом Преславским (его считают автором службы святому Мефодию). Славянских священников, проданных в рабство, выкупил в Венеции посол императора Василия. В Болгарии ученики святого Мефодия продолжили деятельность по переписыванию и дальнейшим переводам церковных текстов на славянский язык. Деятельность святых Кирилла и Мефодия имела исключительно важное значение. Они дали славянам письменность, создали литературный язык, способный вместить все богатство веками складывавшегося греческого литературного языка и адекватно передавать смысл Священного Писания и святоотеческих творений. Святые равноапостольные Кирилл и Мефодий неизменно пользовались глубоким почитанием на Руси. Сказание об их трудах по созданию славянской письменности вошло в состав летописных сводов, служба святым и их жития переписывались вплоть до ХVII века и многократно издавались. В 1985 году отмечается 1000-летие со времени блаженной кончины святого равноапостольного Мефодия, учителя Словенского. Совместная память святых Кирилла и Мефодия 11 мая.</p>
			</section>
			<section>
				<title>
					<p>И́же во святы́х отца́ на́шего Евтихи́я, архиепи́скопа Константинопо́льскаго</p>
				</title>
				<p>
					<style>Стихи́ры, глас 2.</style>
				</p>
				<p>
					<style>Подо́бен: </style>Егда́ от Дре́ва:
				</p>
				<p>Ста́ду и овца́м Христо́вым слове́сным,/ Евтихи́е блаже́нне,/ тебе́ жре́бий подаде́/ побо́рника непобеди́ма Це́рковь Бо́жия,/ злочести́ваго отгоня́ща Несто́рия от сея́,/ пресла́вную Бо́жию Ма́терь Чи́стую всу́е поху́лившаго,/ Сию́, глаго́люща, пои́стинне не бы́ти Богоро́дицу,/ его́же отри́нул еси́.</p>
				<p>На траве́ ве́ры пра́выя/ и на воде́ и́стинныя му́дрости живы́я,/ и зла́це кра́сне пребы́ти твоему́ ста́ду,/ му́дре наста́вил еси́,/ в па́жить Богонасажде́нну,/ пи́щу нетле́ния, неотпа́дающую и неоскуде́ющу,/ уста́, износя́ща Боже́ственныя глаго́лы жи́зни ве́чныя/ и неразори́мо умышле́ние.</p>
				<p>Коре́ние и те́рние посека́я учи́тельным твои́м серпо́м,/ ерети́ческая словеса́/ ра́лом твои́м сердца́ посека́л еси́ ме́рзостная,/ и се́ял еси́ Боже́ственных повеле́ний/ твое́ исправле́ние и правоту́,/ и, сия́ плодоно́сна показа́в,/ и́маши тала́нт твой сугу́б,/ и сего́ прино́сиши Влады́це твоему́.</p>
				<p>
					<style>Сла́ва, и ны́не, Богоро́дичен, подо́бен то́йже:</style>
				</p>
				<p>Ина́го держа́внаго прибе́жища/ и кре́пости, столпа́ и стены́ необори́мыя/ вои́стинну не стяжа́хом, ра́зве Тебе́, Пречи́стая./ К Тебе́ прибега́ем и Тебе́ вопие́м:/ Влады́чице, помози́, да не поги́бнем,/ покажи́ Твою́ благода́ть на ны,/ и кре́пости сла́ву,/ и милосе́рдия Твоего́ вели́чество.</p>
				<p>
					<style>Крестобогоро́дичен:</style>
				</p>
				<p>Дре́ву Кре́стному Тя, Иису́се,/ пригвожде́на зря́щи, Неискусобра́чная,/ пла́чущи, глаго́лаше:/ Ча́до сла́дкое,/ почто́ оста́вил еси́ Мене́, ро́ждшую Тя, еди́ну,/ Све́те непристу́пный Пребезнача́льнаго Отца́?/ Потщи́ся и просла́вися,/ я́ко да сла́ву получа́т Боже́ственную/ Боже́ственныя стра́сти Твоя́ сла́вящии.</p>
				<p>
					<style>Тропа́рь, глас 4:</style>
				</p>
				<p>Пра́вило ве́ры и о́браз кро́тости,/ воздержа́ния учи́теля/ яви́ тя ста́ду твоему́/ я́же веще́й и́стина,/ сего́ ра́ди стяжа́л еси́ смире́нием высо́кая,/ нището́ю бога́тая./ О́тче Евтихи́е,/ моли́ Христа́ Бо́га/ спасти́ся душа́м на́шим.</p>
				<p>
					<style>Кано́н, его́же краегране́сие: </style>Чудоде́тельному Евтихи́ю удивля́юся.
					<style> Творе́ние Феофа́ново. Глас 6.</style>
				</p>
				<p>
					<style>Песнь 1 </style>
				</p>
				<p>
					<style>Ирмо́с: </style>
					<emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу, побе́дную песнь пои́м, вопия́ше.</emphasis>
				</p>
				<p>Доброде́тельми благополу́чествовав и просве́щся светолу́чными сия́ньми даро́в Бо́жиих,/ злополуче́ния изба́ви мя страсте́й моли́твами твои́ми, му́дре,/ я́ко да воспою́ тя.</p>
				<p>Небосажде́нна розга́ во дво́рех Бо́жиих,/ прозя́бл еси́ гобзова́нныя плоды́ доброде́тельных дея́ний, вку́пе и чуде́с/ пои́стинне, блаже́нне Евтихи́е.</p>
				<p>Ум влады́ку сотвори́в, страсте́й томи́тельство, преподо́бне, удержа́л еси́,/ те́мже, безстра́стия кри́лы возвы́сився,/ к са́мым Бо́жиим приве́лся еси́ селе́нием.</p>
				<p>
					<style>Богоро́дичен: </style>Твоего́ прие́мше Соде́теля, я́ко Сам восхоте́,/ из безсе́меннаго Твоего́ чре́ва, па́че ума́ воплоща́ема, Чи́стая,/ тва́рей вои́стинну яви́лася еси́ Влады́чица.
					<style name="color-red"/>
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
				</p>
				<p>Свята́го Ду́ха был еси́ храм, Богоно́се,/ тебе́ сама́го очи́стив от тиме́ния страсте́й прилежа́нием мно́гим,/ святи́телю сла́вне Евтихи́е.</p>
				<p>Сын дне прича́стием све́тлости невеще́ственныя показа́лся еси́/ и све́том врачева́ний нело́жных/ мглу страсте́й отго́ниши вре́да, всеприснопа́мятне.</p>
				<p>Сосца́ ссав изде́тска воздержа́ния,/ в ме́ру моли́твами непреста́нными во́зраста Христо́ва дости́гл еси́ вои́стинну,/ святи́телю сла́вне Евтихи́е.</p>
				<p>
					<style>Богоро́дичен: </style>Боже́ственнаго рождества́ Твоего́, Чи́стая, вся́кий естества́ чин превосхо́дит чу́до:/ Бо́га бо преесте́ственне зачала́ еси́ во чре́ве/ и, ро́ждши, пребыва́еши Присноде́ва.
				</p>
				<p>
					<style>Седа́лен, глас 3:</style>
				</p>
				<p>
					<style>Подо́бен: </style>Боже́ственныя ве́ры:
				</p>
				<p>Боже́ственною си́лою оде́явся, обнажи́л еси́ кре́пость льсти́ваго,/ чудоде́йствуя, Богоно́се, изря́дная./ Отгна́н же непра́ведно ста́да твоего́, па́ки возврати́лся еси́ в не,/ прославля́ем, о́тче преподо́бне:/ Христа́ Бо́га моли́ дарова́ти нам ве́лию ми́лость.</p>
				<p>
					<style>Сла́ва, и ны́не, Богоро́дичен.</style>
				</p>
				<p>Боже́ственная ски́ния была́ еси́ Сло́ва,/ еди́на Пречи́стая Ма́ти Де́во, чистото́ю А́нгелы превозше́дшая,/ па́че всех мене́, персть бы́вша, оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница Сло́ва, нетле́нная Де́ва Ма́ти,/ на Кресте́ зря́щи пове́шена из Нея́ без боле́зни прозя́бшаго,/ ма́терски подо́бно рыда́ющи, вопия́ше:/ увы́ Мне, Ча́до Мое́, ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
				<p>
					<style>Пе́снь 4</style>
				</p>
				<p>
					<style>Ирмо́с: </style>
					<emphasis>Христо́с моя́ си́ла,/ Бог и Госпо́дь,/ честна́я Це́рковь/ боголе́пно пое́т, взыва́ющи,/ от смы́сла чи́ста о Го́споде пра́зднующи.</emphasis>
				</p>
				<p>Заре́ю, всему́дре, Боже́ственныя благода́ти осиява́емь,/ вся́кое ерети́ческое мне́ние омрачи́л еси́/ и уясни́л еси́ люде́й правосла́вных собо́ры.</p>
				<p>Не стужи́л еси́, за ве́ру гоне́ния терпя́,/ и́бо Того́ име́л еси́, спобора́юща тебе́,/ гони́маго Христа́, святи́телю всече́стне.</p>
				<p>Возвы́сив, поста́ви на ка́мени Христо́с Своея́ и́стины/ твоея́ душа́, блаже́нне, стопы́/ и запя́т враго́в вознесе́нная мудрова́ния.</p>
				<p>
					<style>Богоро́дичен: </style>Яко вои́стинну невеща́нна и непости́жна Твоего́ боголе́пнаго, Богоро́дице, суть рождества́/ су́щим на земли́ и на Небеси́, Присноде́во, та́инства.
					<style name="color-red"/>
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
					<style name="color-red"/>
				</p>
				<p>До́блественне терпя́ разлуче́ние вруче́ннаго ти ста́да, о́тче,/ непра́ведно изгна́н был еси́;/ а́бие же к сему́ па́ки тече́ши ра́достно,/ вельми́ от всех восхваля́емый.</p>
				<p>Не в гада́ниих зри́ши сла́ву,/ и́же возжела́л еси́ Бо́жию от младе́нства, блаже́нне Евтихи́е,/ лице́м же па́че ны́не к лицу́ разре́шшимся зерца́лом плотски́м, о́тче наш.</p>
				<p>Вод Боже́ственных твоя́ душа́, о́тче, испо́лньшися,/ ре́ки Це́ркви вои́стинну источи́ уче́ний, му́дре Евтихи́е,/ и сея́ напая́еши, блаже́нне, бразды́.</p>
				<p>
					<style>Богоро́дичен: </style>И́же Богоро́дицу Тя от души́, Влады́чице ми́ра Блага́я, испове́дающия спаса́й:/ Тя бо предста́тельство непобори́мое стяжа́хом,/ су́щую Богороди́тельницу.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</emphasis>
					<style name="color-red"/>
				</p>
				<p>В тебе́ всели́ся Тро́ица я́ко в чи́стом от страсте́й слия́ния/ и дарова́ний испо́лни вои́стинну, Богому́дре Евтихи́е,/ и́миже всяк неду́г отго́ниши при́сно.</p>
				<p>Возвы́сился еси́, стяжа́в в се́рдцы твое́м нело́жне высокотво́рное смире́ние,/ и де́монския вся ко́зни до конца́ смири́л еси́,/ святи́телю Госпо́день пресла́вне.</p>
				<p>Жите́йское мо́ре безво́лненне преше́д,/ к приста́нищем дости́гл еси́ Ца́рствия, о́тче, Небе́снаго,/ Бо́гу бре́мя души́ спасл еси́, досточу́дне.</p>
				<p>
					<style>Богоро́дичен: </style>Пречи́стая Влады́чице, ро́ждшая челове́ком Ко́рмчию и Го́спода,/ страсте́й мои́х нестоя́нное и лю́тое утоли́ смуще́ние/ и тишину́ пода́ждь се́рдцу моему́.
				</p>
				<p>
					<style>Конда́к, глас 8:</style>
				</p>
				<p>Боже́ственнаго ве́рно Евтихи́я вси пою́ще, лю́дие,/ любо́вию да ублажи́м, я́ко па́стыря вели́ка и служи́теля,/ и учи́теля прему́дра, и прогони́теля ересе́й,/ мо́лит бо Го́спода о всех нас.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
				</p>
				<p>Снегови́дну, о́тче, ду́шу стяжа́в,/ доброде́телей бе́лостию уподо́бился еси́ А́нгелом./ Те́мже с ни́ми лику́еши и, ра́дуяся, вопие́ши:/ благослове́н еси́, Бо́же оте́ц на́ших.</p>
				<p>Же́ртву я́ко непоро́чну,/ прине́сл еси́ тя сама́го от младе́нства, преподо́бне, Влады́це твоему́/ сласте́й умерщвле́нием я́ко вои́стинну./ Те́мже, ра́дуяся, вопие́ши:/ благослове́н еси́, Бо́же оте́ц на́ших.</p>
				<p>То́ки твои́х слез, о́тче, угаси́ша о́гненное пале́ние плотски́х сласте́й/ и бы́ша исцеле́ний роса́ ве́рно зову́щим всегда́ Христу́:/ благослове́н е́си, Бо́же оте́ц на́ших.</p>
				<p>
					<style>Богоро́дичен: </style>Тя, Всенепоро́чная и Ма́ти Присноде́во, позна́хом спасе́ние, челове́цы,/ и́бо в не́дрех Отца́ неразлу́чный Сын из Тебе́ воплоти́ся./ Те́мже Благослове́на еси́ в ро́ды родо́в.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́:/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки. </emphasis>
				</p>
				<p>Дрема́ние уны́ния оттря́с доброде́телей попече́нием, о́тче,/ бдел еси́, до́ндеже Бо́га Иа́ковля яви́лся еси́ селе́ние,/ Его́же превозно́сим во вся ве́ки.</p>
				<p>Щито́м благоче́стия защища́яся, и, я́ко обоюдоо́стр меч, восприи́м повеле́ние честно́е,/ тве́рдо вся ссекл еси́ ерети́ческия полки́, Богому́дре.</p>
				<p>Безкро́вныя же́ртвы Бо́гу прине́сл еси́,/ смире́нием се́рдца, о́тче Евтихи́е,/ же́ртвуя тебе́ ра́ди пожре́нному, я́ко овча́ти,/ Его́же превозно́сим во вся ве́ки.</p>
				<p>
					<style>Тро́ичен: </style>Еди́но естество́ Тро́ицы,/ неисче́тную си́лу, превозше́дшую времена́ вся и естества́ по́мысл,/ при́сно правосла́вно пропове́даем и превозно́сим во вся ве́ки.
				</p>
				<p>
					<style>Богоро́дичен: </style>В рождестве́ избежа́ла еси́ боле́зни, Чи́стая,/ и, ро́ждши, Де́ва па́ки пребыла́ еси́: вся бо твори́т Иису́с Бог и Челове́к,/ Его́же превозно́сим во вся ве́ки.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Бо́га/ челове́ком невозмо́жно ви́дети,/ на Него́же не сме́ют чи́ни Ангельстии взира́ти;/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и Тя ублажа́ем. </emphasis>
				</p>
				<p>Ма́лыми велича́йшая стяжа́в и тле́нными нетле́нная до́бре искупи́в,/ Ца́рство недви́жимое прия́л еси́, немимоходя́щую сла́ву получи́л еси́,/ доброде́телей твои́х добро́тами украша́емь.</p>
				<p>Чи́сто житие́ твое́ соверши́л еси́/ и Чи́стыя Де́вы служи́тель яви́лся еси́, Евтихи́е,/ иера́рх Бо́жий и́стиннейший, столп правосла́вия, твердь ве́ры,/ стена́ лю́дей избра́нных, Богоблаже́нне.</p>
				<p>Плотско́е мудрова́ние повину́л еси́ по́мыслу/ и, я́коже безпло́тен, во пло́ти на земли́ пожи́л еси́, Евтихи́е,/ те́мже со Безпло́тными Боже́ственными си́лами/ Влады́це всех и Бо́гу, ра́дуяся, предстои́щи.</p>
				<p>Я́ко А́нгелом ны́не купножи́тель,/ патриа́рхом, му́чеником и преподо́бным равносе́льник,/ с ни́ми моли́ся Го́сподеви реше́ние грехо́в всем дарова́ти,/ свяще́нную твою́ на земли́ па́мять творя́щим, му́дре.</p>
				<p>
					<style>Богоро́дичен: </style>Сы́на, безле́тно от Отца́ возсия́вшаго,/ Ты, во чре́ве несказа́нно заче́нши,/ родила́ еси́, Богома́ти Чи́стая, Де́во нескве́рная./ Моли́, Пресвята́я, о рабе́х Твои́х Того́, я́ко Человеколю́бца Бо́га,/ спасти́ род наш.
				</p>
			</section>
			<section>
				<title>
					<p>Святитель Евтихий, архиепископ Константинопольский </p>
				</title>
				<p>Святитель Евтихий, архиепископ Константинопольский, родился в селении, носившем название «Божественное», во Фригийской области. Его отец, Александр, был воином, а мать, Синесия, — дочерью священника августопольской церкви Исихия. Святой Евтихий получил первоначальное образование и христианское воспитание от своего деда-священника. Однажды во время детской игры мальчик написал свое имя с титулом Патриарха и этим как бы предуказал свое будущее служение. В возрасте 12-ти лет он был отправлен в Константинополь для получения дальнейшего образования. Юноша преуспел в изучении наук и понял, что человеческая мудрость — ничто пред учением Божественного Откровения. Он решил посвятить себя иноческой жизни. Святой Евтихий удалился в один из амасийских монастырей и принял в нем Ангельский чин. За свою строгую жизнь он был поставлен архимандритом всех амасийских монастырей, а в 552 году возведен на патриарший престол. Когда при святом благоверном царе Юстиниане (527–565) готовился созыв V Вселенского Собора, митрополит Амасийский был болен и отправил вместо себя святого Евтихия. В Константинополе престарелый Патриарх святой Мина (536–552; память 25 августа) увидел блаженного Евтихия и предсказал, что он будет после него Патриархом. После смерти святого Патриарха Мины апостол Петр явился в видении императору Юстиниану и, указав рукой на святого Евтихия, сказал: «Пусть он будет поставлен вам епископом». В начале патриаршего служения святого Евтихия был созван V Вселенский Собор (553), на котором отцы осудили возникшие ереси и предали их анафеме. Однако через несколько лет в Церкви возникла новая ересь, автортодокетов, то есть «нетленномнителей», которые учили, что плоть Христова прежде Крестной смерти и Воскресения была нетленной и не испытывала страданий. Святой Евтихий смело изобличил эту ересь, но император Юстиниан, сам склонившийся к ней, обрушил свой гнев на святителя. По приказу императора воины схватили святителя в храме, сорвали с него патриаршее облачение и отправили в ссылку в Амасийский монастырь (в 565 году). Святитель кротко переносил изгнание, пребывал в монастыре в посте и молитве и совершил много чудес и исцелений. Так, по его молитве у жены благочестивого мужа, Андрогина, прежде рождавшей на свет только мертвых младенцев, родились и достигли зрелого возраста два сына. Два глухонемых отрока получили дар речи; два ребенка, тяжело болевшие, выздоровели. Святитель исцелил раковую болезнь на руке художника. Другого художника святитель исцелил, помазав его больную руку елеем и сотворив над ней крестное знамение. Святитель исцелял не только телесные, но и душевные болезни: изгнал из отроковицы беса, не допускавшего ее ко Святому Причащению; изгнал беса из юноши, убежавшего из монастыря (после этого юноша вернулся в свою обитель); исцелил прокаженного-пьяницу, который, очистившись от проказы, перестал пить. Во время нападения персов на Амасию и всеобщего разорения жителей по указанию святителя из монастырских житниц давали зерно голодающим, причем запасы зерна в обители по его молитвам не оскудевали. Святитель Евтихий получил от Бога дар пророчества; так, он указал имена двух императоров-преемников Юстиниана — Иустина (565–578) и Тиверия (578–582). После смерти святого патриарха Иоанна Схоластика святой Евтихий в 577 году вернулся на кафедру из 12-летнего изгнания и снова стал мудро управлять своей паствой. Через четыре с половиной года святитель Евтихий в Фомино воскресенье 582 года собрал весь клир, преподал благословение и с миром отошел ко Господу.</p>
			</section>
		</section>
		<section>
			<title>
				<p>Месяца апреля в 7-й день</p>
			</title>
			<section>
				<title>
					<p>Преподо́бнаго отца́ на́шего Гео́ргия, епи́скопа Мелити́нскаго</p>
				</title>
				<p>
					<style>НА ВЕЧЕ́РНИ</style>
				</p>
				<p>
					<style>Стихи́ры, глас 1.</style>
				</p>
				<p>
					<style>Подо́бен: </style>Всехва́льнии му́ченицы:
				</p>
				<p>О́тче Гео́ргие,/ Христо́ве честне́й и пречи́стей/ че́стно поклони́лся еси́ ико́не, всему́дре,/ богобо́рцов на́глости ника́коже ужаса́яся,/ си́лою Того́ укрепля́емь./ Его́же ны́не моли́/ дарова́ти душа́м на́шим/ мир и ве́лию ми́лость.</p>
				<p>О́тче Гео́ргие,/ я́рость нечести́вых претерпе́л еси́,/ гне́вающихся безслове́сне,/ я́же и ви́дел еси́ превознося́щияся/ злочести́вым шата́нием/ и па́ки сокруша́емы лю́те/ я́вственно промышле́нием,/ ко отмще́нию несмы́сленных/ дви́жимо, сла́вне.</p>
				<p>О́тче Гео́ргие,/ Бо́гу соде́йственник быв/ я́ко иере́й и земледе́латель,/ стори́чествующ плод Влады́це —/ ду́ши приве́л еси́/ ны́не спасе́нных сло́вом твои́м./ И ны́не моли́ся/ дарова́ти душа́м на́шим/ мир и ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Ра́дуйся, купино́ неопали́мая,/ Сове́та Вели́каго А́нгела,/ ра́дуйся, еди́на ро́ждшая./ Ра́дуйся, изволе́ние Честны́я Тро́ицы./ Ра́дуйся, земны́м утвержде́ние./ Ра́дуйся, рая́ клас прозя́бши невозде́ланный,/ Царя́ и Го́спода,/ прозябе́ния изсуша́юща зло́бы.</p>
				<p>
					<style>Крестобогоро́дичен:</style>
				</p>
				<p>Своего́ А́гнца А́гница и непоро́чная Влады́чица/ на Кресте́ я́ко ви́девши, зра́ка не иму́ща, ниже́ добро́ты, —/ увы́ Мне,— рыда́ющи, глаго́лаше, —/ где добро́та Твоя́ за́йде, Сладча́йший?/ Где благоле́пие,/ где благода́ть блиста́ющая о́браза Твоего́,/ Сы́не Мой любе́знейший?</p>
				<p>
					<style>Кано́н, глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Песнь возсле́м, лю́дие, чу́дному Бо́гу на́шему,/ свободи́вшему Изра́иля от рабо́ты,/ песнь побе́дную пою́ще и вопию́ще:/ пои́м Тебе́, еди́ному Влады́це.</emphasis>
					<style name="color-red"/>
				</p>
				<p>Зарю́ благоутро́бия мне, Христе́,/ испо́лньшемуся прегреше́ний и грехи́ лю́тыми, возсия́й, Ще́дре,/ и мрак отжени́ моего ослепле́ния мольба́ми Твоего́ иера́рха.</p>
				<p>Всю возде́лал еси́, му́дре, боле́зньми и по́ты твои́ми воздержа́ния зе́млю/ и, се́я в се́рдцы пшени́цу Ду́ха,/ клас безстра́стия прине́сл еси́, Гео́ргие блаже́нне.</p>
				<p>На ра́мена крест твой взем,/ и земны́я красоты́ мироде́ржцу тьмы отве́ргл еси́, Христу́ после́довав,/ и сокро́вище стяжа́л еси́ невеще́ственнаго Ца́рствия Его́.</p>
				<p>
					<style>Богоро́дичен: </style>Ору́жие и приста́нище тве́рдое, и сте́ну, и кре́пость, и Боже́ственное основа́ние,/ и мост, и покро́в, Твое́, Богоневе́сто, иму́ще предста́тельство,/ от бед избавля́емся всех.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Несть свят, я́ко Госпо́дь,/ и несть пра́веден, я́ко Бог наш,/ Его́же пое́т вся тварь:/ несть пра́веден, па́че Тебе́, Го́споди.</emphasis>
				</p>
				<p>На высоту́ вшед, блаже́нне, доброде́телей,/ и во глубины́ ду́ха досто́йно воззре́в,/ и виде́ния прия́телище быв, преподо́бне,/ водворя́ешися со А́нгельскими ли́ки.</p>
				<p>Обнища́в ду́хом, обогати́лся еси́, му́дре, Ца́рством невеще́ственным,/ в не́мже ста́ду твоему́ сокро́вища ве́чная ве́рно предугото́вал еси́,/ те́мже тя ублажа́ем.</p>
				<p>Простото́ю, преподо́бне, и кро́тостию душе́вною/ уподо́бился еси́ нра́вы твои́ми и исправле́ньми Иа́кову/ и показа́лся еси́ чистото́ю ду́ха Изра́иль, ум, зряй Бо́га.</p>
				<p>
					<style>Богоро́дичен: </style>Безо́тча родила́ еси́, безма́терня пре́жде Тебе́,/ и я́ко Младе́нца дои́ла еси́, Пита́ющаго вся,/ Его́же моли́ спасти́ся ве́рно пою́щим Тя госпо́дственно, Богоро́дицу Чи́стую.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>Смире́ния высото́ю све́тел быв,/ возноше́ния вра́жия до конца́ потреби́л еси́, хра́брствовав све́тло;/ ми́лостив же быв, о́тче преподо́бне,/ оби́льным подая́нием а́лчущия удовли́л еси́./ Те́мже нестаре́ющуюся по сме́рти наследо́вал еси́ пи́щу,/ ра́дуяся во ве́ки, Гео́ргие иера́рше блаже́нне./ Моли́ Христа́ Бо́га прегреше́ний оставле́ние дарова́ти/ пра́зднующим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен: </style>
				</p>
				<p>Я́ко Де́ву и еди́ну в жена́х,/ Тя, без се́мене ро́ждшую Бо́га пло́тию, вси ублажа́ем, ро́ди челове́честии,/ Огнь бо всели́ся в Тя Божества́, и я́ко Младе́нца дои́ши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Крестобогоро́дичен: </style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие, е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Из горы́ приосене́нныя, Сло́ве, проро́к,/ еди́ныя Богоро́дицы,/ хотя́ща воплоти́тися богови́дно усмотри́/ и со стра́хом славосло́вяше си́лу Твою́.</emphasis>
				</p>
				<p>Ты душе́вный кора́бль спасл еси́ от страсте́й ве́щнаго треволне́ния,/ во приста́нище устреми́лся еси́/ и тишину́ воздержа́ния, о́тче преподо́бне.</p>
				<p>Ангелови́ден ра́зум стяжа́в,/ Тро́йческое от А́нгел песнопе́ние послу́шал еси́,/ быв во изступле́нии смы́сла твоего́, прехва́льне.</p>
				<p>Ты, мы́сленною пра́щею вооружи́вся,/ я́коже ино́го Голиа́фа, князя тьмы, гордя́щася, низложи́л еси́, иера́рше, дави́дски/ и Боже́ственною ве́рою твое́ю.</p>
				<p>
					<style>Богоро́дичен: </style>Наде́жда и предста́тельство ми́ра, Богоро́дице,/ моли́ из Тебе́ Воплоще́ннаго о рабе́х Твои́х,/ Тя бо свято́е очисти́лище стяжа́вше, от греха́ избавля́емся.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>От но́щи неве́дения/ Богове́дением просвети́вый концы́,/ просвети́ мя у́тром человеколю́бия Твоего́, Го́споди.</emphasis>
				</p>
				<p>Тя, я́ко чистоты́ столп и целому́дрия ключ, приснопа́мятне, ве́дуще вси,/ да улучи́м у́бо ми́лость моли́твами твои́ми.</p>
				<p>Богови́дным прозре́нием во свяще́нный оде́ялся еси́ чин,/ Непоро́чней Де́ве я́ко непоро́чна тя в сие́ призва́вшей.</p>
				<p>Ми́лости щедро́тство всажде́но име́я и всегда́ соживу́що,/ был еси́ ни́щим бога́тныя пи́щи де́лателище.</p>
				<p>
					<style>Богоро́дичен: </style>Небе́снаго Влады́ку во утро́бе заче́нши, Всенепоро́чная,/ была́ еси́ вы́шши Небе́с и всея́ тва́ри.
					<style name="color-red"/>
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Ри́зу мне пода́ждь све́тлу,/ одея́йся све́том, я́ко ри́зою,/ Многоми́лостиве Христе́ Бо́же наш.</emphasis>
				</p>
				<p>Дух Всесвяты́й в тебе́ обре́т селе́ние,/ духо́в лука́вых отгна́в легео́ны моли́твами твои́ми.</p>
				<p>Тишины́ яви́лся еси́ река́ и струя́ кро́тости,/ от ни́хже напая́емся пото́ка сла́дости, преподо́бне о́тче.</p>
				<p>Умертви́в плотски́я сла́сти, ду́хом ожи́л еси́,/ и мене́ же, страстьми́ па́дшаго, возста́ви, сла́вне.</p>
				<p>
					<style>Богоро́дичен: </style>Сло́во во утро́бе, и́же от Отца́ безле́тно возсия́вша,/ в ле́то зачала́ еси́ Бо́га Сло́ва/ па́че сло́ва, Присноде́во.
				</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>О́троки ороси́вый в пещи́/ и Де́ву сохрани́вый,/ ро́ждшую Тя, по рождестве́,/ благослове́н еси́, Бо́же оте́ц на́ших. </emphasis>
				</p>
				<p>Осия́нием Ду́ха Боже́ственнаго,/ е́же отсю́ду проразуме́л еси́ к лу́чшим преста́вление твое́,/ и ны́не лику́еши, преподо́бне, во о́нех оби́телех.</p>
				<p>Я́ко звезде́, я́вльшуся тебе́,/ житие́м и заре́ю Боже́ственною чу́вствы просвеще́нну,/ преставле́ние, преподо́бне, твое́ звезда́ провозвести́.</p>
				<p>В черто́г Вы́шняго Ца́рствия, оде́ян, вшел еси́ досто́йно/ и восклони́вся с Женихо́м, преподо́бне,/ на трапе́зе невеще́ственныя сла́дости.</p>
				<p>
					<style>Богоро́дичен: </style>Небе́сныя Тя си́лы, я́ко Ма́терь Жи́зни всех,/ по до́лгу дорино́сят и воспева́ют, Влады́чице,/ я́ко Предста́тельство душ на́ших.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Богоглаго́ливии о́троцы в пещи́,/ со огне́м пла́мень попира́юще, поя́ху:/ благослови́те, дела́ Госпо́дня, Го́спода.</emphasis>
				</p>
				<p>Богоуправля́емое име́я се́рдце,/ страсте́й мои́х мра́чную, о́тче, отжени́ бу́рю/ и ко приста́нищу тишины́ твоея́ наста́ви.</p>
				<p>Насажде́н при Боже́ственных исхо́дищах любве́ вод,/ дре́во жи́зни возрасти́/ и плоды́ благоче́стия во вре́мя отда́л еси́.</p>
				<p>Я́ко врач неисце́льных неду́гов/ и отгони́тель нечи́стых духо́в, блаже́нне Гео́ргие,/ и моего́ греха́ неду́г уврачи́.</p>
				<p>
					<style>Богоро́дичен: </style>Кто изрече́т Боже́ственное рождество́ Твое́, Богороди́тельнице Мари́е?/ Вся́ко бо естество́ диви́тся земноро́дных и А́нгел,/ и Тя ублажа́ют.
					<style name="color-red"/>
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Проявле́нное на горе́ законополо́жнику во огни́ и купине́/ рождество́ Присноде́вы/ в на́ше ве́рных спасе́ние/ пе́сньми немо́лчными велича́ем.</emphasis>
				</p>
				<p>Твои́х слез исто́чники безстра́стия возде́лал еси́, преподо́бне, рай непоро́чно/ и многооби́лен плод изно́сиши,/ пита́я доброде́тельми Боже́ственное ста́до.</p>
				<p>Ты чи́сто Бо́гу прине́сл еси́ служе́ние/ и, ве́ры, преподо́бне, тече́ние соверши́в,/ ны́не прия́л еси́ вене́ц пра́вды из руки́ Христа́ Подвигополо́жника.</p>
				<p><style>Днесь</style> игра́ет и лику́ет ве́рных мно́жество,/ мона́хов стада́, свяще́нников собо́ри:/ тя бо вси о́браз спасе́ния обрето́ша, и пра́вилу изображе́ние.</p>
				<p>
					<style>Богоро́дичен: </style>Богому́жно Твое́ рождество́, Всенепоро́чная Отрокови́це,/ я́ко Бо́га су́ща и Зижди́теля веко́в моля́щи не оскудева́й непреста́нно,/ спасти́ ду́ши воспева́ющих Тя.
				</p>
			</section>
			<section>
				<title>
					<p>Преподобный Георгий, митрополит Митиленский </p>
				</title>
				<p>Преподобный Георгий, митрополит Митиленский, с юности вел монашеский образ жизни. В царствование Льва Исаврянина (716–741) святой претерпел гонения от иконоборцев и получил именование Исповедника. В годы царствования Константина Порфирородного (780–797) святой Георгий был возведен на архиерейскую кафедру города Митилена, расположенного на острове Лесбос. Жизнь святителя сияла целомудрием и чистотой и была подобна жизни Ангельской. Он имел дар чудотворения, изгонял нечистых духов и исцелял неизлечимые болезни. Святитель отличался милосердием, щедро помогал всем нуждающимся. В конце своей жизни в 815 году, во время царствования иконоборца Льва Армянина (813–820), святой архипастырь был изгнан и сослан в Херсонес, где и скончался после 820 года. В час его кончины над городом Митилена на небе воссияла яркая звезда.</p>
			</section>
			<section>
				<title>
					<p>Преподобнаго отца́ на́шего Дании́ла, Пересла́вскаго чудотво́рца</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На </style>Го́споди, воззва́х:
					<style> стихи́ры на 4, глас 6:</style>
				</p>
				<p>Трисве́тлаго Божества́ заря́ми просвеща́емь,/ преподо́бне Дании́ле,/ озари́л еси́ ве́рных сердца́/ сло́вом и́стины и непоро́чным житие́м./ Просвети́ у́бо и нас,/ любо́вию чту́щих тя.</p>
				<p>Благода́тию Ду́ха Свята́го озаря́емь,/ от ю́ности Бо́га возлюби́л еси́, преподо́бне:/ крест бо взем, после́довал еси́ Христу́./ Того́ моли́ о хва́лящих тя.</p>
				<p>Мир оста́вив и вся кра́сная его́ презре́в,/ Христо́ви сраспя́лся еси́,/ неукло́нно к Тому́ зря, о́тче Дании́ле./ К Тому́ и на́ша сердца́ напра́ви,/ плене́нныя страстьми́.</p>
				<p>
					<style>Сла́ва, глас 2:</style>
				</p>
				<p>Прииди́те, по́стник сосло́вие/ и христолюби́вии лю́дие,/ <style>Днесь</style> восхва́лим блаже́ннаго отца́,/ и́ноков вои́стинну украше́ние/ и похвалу́ земли́ Росси́йстей,/ па́мять его́ духо́вно пра́зднующе/ и с ли́ки святы́х А́нгел похваля́юще Христа́,/ просла́вльшаго Своего́ уго́дника,/ при́сно моля́щагося о душа́х на́ших.</p>
				<p>
					<style>И ны́не, Богоро́дичен:</style>
				</p>
				<p>Ра́дуйся, Мари́е Богоро́дице,/ хра́ме неразруши́мый,/ па́че же святы́й,/ я́коже вопие́т проро́к:/ свят храм Твой,/ ди́вен в пра́вде.</p>
				<p>
					<style>На стихо́вне стихи́ры, глас 2.</style>
				</p>
				<p>
					<style>Подо́бен: </style>До́ме Евфра́фов:
				</p>
				<p>Дом Ду́ху Пресвято́му,/ о́тче преподо́бне, был еси́/ и, стра́сти умертви́в,/ де́монския полки́/ победи́л еси́.</p>
				<p>
					<style>Стих: </style>Честна́ пред Го́сподем/ смерть преподо́бных Его́.
				</p>
				<p>Дом прече́стен/ во сла́ву Святы́я Тро́ицы/ воздви́гл еси́,/ собра́в и́нок мно́жество,/ вы́ну моли́ о пою́щих тя.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Приста́нище благоути́шно/ духо́вным твои́м ча́дом был еси́,/ кро́тко тех наставля́я/ к све́ту Богоразу́мия,/ блаже́нне.</p>
				<p>
					<style>Сла́ва, глас 8:</style>
				</p>
				<p><style>Днесь</style> гра́да Пересла́вля лю́дие духо́вно торжеству́ют,/ зря́ще блаже́ннаго отца́,/ побе́дным венце́м от Бо́га венча́нна,/ и си́це, похваля́юще, воспева́ют:/ ра́дуйся, свяще́нная главо́,/ благоути́шное на́ше по Бо́зе приста́нище,/ не премолчи́, о нас моля́ся ко Го́споду.</p>
				<p>
					<style>И ны́не, Богоро́дичен:</style>
				</p>
				<p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли.</p>
				<p>
					<style>Тропа́рь пи́сан на вели́цей вече́рни.</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>Блаже́н муж:
					<style> 1-й антифо́н. На </style>Го́споди, воззва́х:
					<style> стихи́ры, глас 1.</style>
				</p>
				<p>
					<style>Подо́бен: </style>Прехва́льнии му́ченицы:
				</p>
				<p><style>Днесь</style> град Пересла́вль тобо́ю хва́лится,/ о́тче наш Дании́ле,/ в нем бо, яко со́лнце, оте́честву твоему́ возсия́л еси́/ благода́тию нетле́ния и чуде́с./ Бу́ди у́бо вы́ну пред Бо́гом хода́тай нам/ и испроси́ душа́м на́шим мир и ве́лию ми́лость.</p>
				<p>Безстра́стия рачи́тель быв в житии́ твое́м/ и по́двиги по́стными себе́ украси́в,/ Христу́ сообра́зен был еси,/ Его́же моли́, преподо́бние,/ дарова́ти душа́м на́шим мир и ве́лию ми́лость.</p>
				<p>Стра́сти умертви́в, неви́димых враг полки́ победи́л еси́,/ просвети́в же у́мныя о́чи се́рдца,/ Боже́ственных виде́ний сподо́бился еси́./ Просвети́ у́бо и на́ша очеса́ серде́чныя,/ во е́же ви́дети и возвеща́ти/ чу́дный свет ве́ры Правосла́вныя/ и просла́вити Отца́ на́шего Небе́снаго,/ ча́юще от Него́ ми́ра и ве́лия ми́лости.</p>
				<p>Чу́дный свет ви́дел еси́, преподо́бне,/ а́ки мно́гим свеща́м, горя́щим ту,/ иде́же погреба́л еси́ стра́нныя,/ отню́дуже разже́гся Боже́ственною ре́вностию,/ храм на ме́сте том воздви́гл еси́,/ во е́же моли́тися о них./ Ны́не же и о нас моли́ся ко Го́споду,/ да пода́ст душа́м на́шим мир и ве́лию ми́лость.</p>
				<p>Возде́я преподо́бныя ру́це/ и преклоня́я коле́на твоя́,/ приле́жно к Бо́гу моли́лся еси́/ не то́чию о спасе́нии твое́м и бра́тии твоея́,/ но и о устрое́нии всего́ ми́ра/ и благостоя́нии святы́х Бо́жиих церкве́й,/ те́мже и о нас помоли́ся ко Го́споду, я́ко о твое́м ста́де,/ дарова́ти душа́м на́шим мир и ве́лию ми́лость.</p>
				<p>
					<style>Сла́ва, глас 5:</style>
				</p>
				<p>Прииди́те, христоимени́тии лю́дие,/ восхва́лим преподо́бнаго отца́ на́шего Дании́ла,/ в после́дняя ле́та нам возсия́вшаго/ и чуде́с заря́ми мир озари́вшаго,/ и возопии́м к нему́, глаго́люще:/ ра́дуйся, па́стырю и учи́телю наш;/ ра́дуйся, покро́ве и прибе́жище духо́вным ча́дом твои́м;/ ра́дуйся, гра́ду на́шему/ похвало́ и утвержде́ние.</p>
				<p>
					<style>И ны́не, Богоро́дичен: </style>В Чермне́м мо́ри:
				</p>
				<p>
					<style>Вход. Проки́мен дне. И чте́ния преподо́бническая. </style>
				</p>
				<p>Прему́дрости Соломо́новы чте́ние
					<style> (глава́ 3): </style>
				</p>
				<p>Пра́ведных ду́ши в руце́ Бо́жией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их,/ и е́же от нас ше́ствие — сокруше́ние,/ они́ же суть в ми́ре./ И́бо пред лице́м челове́ческим а́ще и му́ку прии́мут,/ упова́ние их безсме́ртия испо́лнено./ И вма́ле нака́зами бы́вше,/ вели́кими благоде́тельствовани бу́дут,/ я́ко Бог искуси́ я и обре́те их досто́йны Себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцаря́тся Госпо́дь в них во ве́ки./ Наде́ющиися Нань разуме́ют и́стину/ и ве́рнии в любви́ пребу́дут Ему́./ Я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́новы чте́ние
					<style> (гла́вы 5, 6):</style>
				</p>
				<p>Пра́ведницы во ве́ки живу́т,/ и в Го́споде мзда их, и попече́ние их у Вы́шняго./ Сего́ ра́ди прии́мут Ца́рствие благоле́пия/ и вене́ц добро́ты от руки́ Госпо́дни,/ зане́ десни́цею покры́ет я и мы́шцею защити́т их./ Прии́мет всеору́жие рве́ние свое́/ и вооружи́т тварь в месть враго́м./ Облече́тся в броня́ пра́вды/ и возложи́т шлем — суд нелицеме́рен./ Прии́мет щит непобеди́мый — преподо́бие,/ поостри́т же напра́сный гнев во ору́жие,/ спобо́рет же с ним мир на безу́мныя./ По́йдут праволу́чныя стре́лы мо́лниины,/ и, я́ко от благокру́гла лу́ка облако́в, на наме́рение полетя́т./ И от каменоме́тныя я́рости испо́лнь паду́т гра́ды,/ вознегоду́ет на них вода́ морска́я,/ ре́ки же потопя́т я на́гло./ Сопроти́в ста́нет им дух си́лы/ и, я́ко ви́хор, разве́ет их,/ и опустоши́т всю зе́млю беззако́ние,/ и злоде́йство преврати́т престо́лы си́льных./ Слы́шите у́бо, ца́рие, и разуме́йте,/ навы́кните, суди́и конце́в земли́./ Внуши́те, держа́щий мно́жества/ и гордя́щиися о наро́дех язы́ков,/ я́ко дана́ есть от Го́спода держа́ва вам/ и си́ла от Вы́шняго.</p>
				<p>Прему́дрости Соломо́новы чте́ние
					<style> (глава́ 4):</style>
				</p>
				<p>Пра́ведник, а́ще пости́гнет сконча́тися, в поко́и бу́дет./ Ста́рость бо честна́ не многоле́тна,/ ниже́ в числе́ лет исчита́ется./ Седи́на же есть му́дрость челове́ком/ и во́зраст ста́рости — житие́ нескве́рное./ Благоуго́ден Бо́гу быв, возлю́блен бысть/ и живы́й посреде́ гре́шник преста́влен бы́сть./ Восхище́н бысть, да не зло́ба измени́т ра́зума его́/ или́ лесть прельсти́т ду́шу его́./ Раче́ние бо зло́бы помрача́ет до́брая/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга./ Уго́дна бо бе Го́сподеви душа́ его́,/ сего́ ра́ди потща́ся от среды́ лука́вствия./ Лю́дие же ви́девше и не разуме́вше,/ ниже́ поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>
					<style>На лити́и стихи́ры, глас 2:</style>
				</p>
				<p>О́тче преподо́бне Дании́ле,/ от ю́ности Христу́ после́довати потща́лся еси́,/ поревнова́в бо преподо́бному Симео́ну Сто́лпнику,/ у́жем
					<a type="note" xlink:href="#note3">3</a> влася́ным те́ло обви́,/ че́рвие же, яко би́серие, себе́ вмени́в,/ со благодаре́нием страда́льчески терпе́л еси́./ Моли́ся о душа́х на́ших.
				</p>
				<p>О́тче преподо́бне Дании́ле,/ Христо́вою любо́вию распала́емый,/ а́ще и боле́зненно терпе́л еси́ отья́тие у́жа,/ блага́го же изволе́ния не отре́клся еси́:/ ну́ждно роди́телие отторго́ша у́же от многострада́льнаго те́ла твоего́,/ любве́ же, я́же ко Христу́, отъя́ти не возмого́ша,/ Ему́же приле́жно моли́ся о душа́х на́ших.</p>
				<p>О́тче Дании́ле,/ оте́чество твое́, град Пересла́вль, иногда́ оста́вив,/ водвори́лся еси́ в пусты́ни, ча́я Бо́га;/ дости́г же оби́тели преподо́бнаго Пафну́тия,/ прия́л еси́ от руку́ его́ А́нгельский о́браз,/ еще́ же и преподо́бнаго Левки́я пусты́нника учени́к был еси́./ С ни́миже ны́не моли́ся Христу́/ спасти́ся душа́м на́шим.</p>
				<p>
					<style>Сла́ва, глас 8:</style>
				</p>
				<p>Ра́дуйся, преподо́бным сожи́телю,/ пусты́нником собесе́дниче,/ земны́й А́нгеле, Небе́сный челове́че,/ послуша́ния ревни́телю и чистоты́ рачи́телю,/ вдови́цам и сирота́м прибе́жище,/ до́брый вои́стинну и безме́здный врачу́/ и всех, притека́ющих к тебе́, хода́таю,/ не премолчи́, о нас моля́ся ко Го́споду.</p>
				<p>
					<style>И ны́не, Богоро́дичен:</style>
				</p>
				<p>Ра́дуйся, вселе́нныя похвало́;/ ра́дуйся, хра́ме Госпо́день;/ ра́дуйся, горо́ приосене́нная;/ ра́дуйся, всех прибе́жище;/ ра́дуйся, све́щниче златы́й;/ ра́дуйся, Мари́е, Ма́ти Христа́ Бо́га;/ ра́дуйся, Боже́ственная трапе́зо;/ ра́дуйся, всех упова́ние.</p>
				<p>
					<style>На стихо́вне стихи́ры, глас 1.</style>
				</p>
				<p>
					<style>Подо́бен: </style>Небе́сным чино́м:
				</p>
				<p>Ревни́телю благоче́стия,/ изря́дный де́лателю виногра́да Христо́ва,/ о́тче преподо́бне,/ доброде́телей исправле́ния яви́в,/ наста́вник и́ноком был еси́,/ не преста́й моля́ся о чту́щих тя.</p>
				<p>
					<style>Стих: </style>Честна́ пред Го́сподем/ смерть преподо́бных Его́.
				</p>
				<p>Сосу́д че́стен Уте́шителя Свята́го Ду́ха был еси́,/ А́нгелом собесе́дниче,/ во пло́ти бо сый, Безпло́тных житие́м пожи́л еси́,/ озаря́яся Боже́ственною благода́тию./ Ми́лостивно избавля́й нас от бед/ твои́ми моли́твами.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Соизволе́нием преподо́бных твои́х наста́вник/ па́ки прише́л еси́ в оте́чествие твое́,/ не ми́ра мудрова́ние гоня́,/ но послужи́ти хотя́ гра́ду,/ в не́мже роди́лся и воспита́лся еси́,/ той и ны́не спаса́й моли́твами твои́ми.</p>
				<p>
					<style>Сла́ва, глас 3:</style>
				</p>
				<p>Ка́ко не диви́мся/ Богому́дрому твоему́ житию́, о́тче Дании́ле,/ ты бо победи́тель страсте́й и безпло́тных враг низложи́тель показа́лся еси́,/ и, на ра́мена своя́ усо́пших стра́нных, на распу́тиих пове́рженных,/ телеса́ взима́я,/ со псалмопе́нием в скуде́льнице погреба́л еси́,/ и оби́тель над мощми́ их во сла́ву Святы́я Тро́ицы воздви́гл еси́./ Сего́ ра́ди мо́лим тя:/ и нас, чад твои́х, не забу́ди,/ при́сно моля́ся о душа́х на́ших.</p>
				<p>
					<style>И ны́не, Богоро́дичен.</style>
				</p>
				<p>
					<style>Тропа́рь, глас 3:</style>
				</p>
				<p>От ю́ности, блаже́нне,/ всего́ себе́ Го́сподеви возложи́в,/ вы́ну повину́яся Бо́гу,/ проти́вяся же диа́волу,/ стра́сти грехо́вныя победи́л еси́,/ тем сам храм Бо́жий быв,/ и оби́тель кра́сну во сла́ву Пресвяты́я Тро́ицы воздви́гнув,/ и со́бранное тобо́ю в ней ста́до Христо́во/ богоуго́дно упа́с,/ преста́вился еси́ к ве́чным оби́телем,/ о́тче Дании́ле./ Моли́ Триипоста́снаго во Еди́ном Существе́ Бо́га/ спасти́ся душа́м на́шим.</p>
				<p>
					<style>Сла́ва, и ны́не, Богоро́дичен: </style>Тя, хода́тайствовавшую спасе́ние ро́да на́шего:
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь:
					<style> тропа́рь преподо́бнаго, дважды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен, глас 8: </style>
				</p>
				<p>Угоди́ти хотя́ Христу́ Бо́гу,/ разли́чными доброде́тельми, я́коже драги́м ка́мением, себе́ украси́л еси́, преподо́бне,/ и, ева́нгельски после́довав Христу́,/ кра́сная ми́ра сего́ уме́ты бы́ти вмени́./ Те́мже со А́нгелы на Небесе́х водворя́яся/ и Святе́й Троице предстоя́,/ непреста́нно моли́ о всех нас.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Безневе́стная Богоро́дице Де́во,/ еди́на ве́рных Предста́тельнице,/ бед и скорбе́й вся изба́ви, на Тя упова́ние иму́щия,/ и ду́ши на́ша спаси́ моли́твами Твои́ми.</p>
				<p>
					<style>По 2-м стихосло́вии седа́лен, глас 2:</style>
				</p>
				<p>Го́рдаго велиа́ра смиренному́дрием победи́л еси́,/ благода́ть разсужде́ния духово́м стяжа́в,/ ду́хом же впери́в себе́ к Небе́сным,/ воздви́гни и нас всех к све́ту Богоразу́мия, блаже́нне,/ и моли́ спасти́ся душа́м на́шим.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Милосе́рдия су́щи исто́чник,/ ми́лости сподо́би нас, Богоро́дице,/ при́зри на лю́ди согреши́вшия,/ яви́ я́ко при́сно силу́ Твою́:/ на Тя бо упова́юще, ра́дуйся, вопие́м Ти,/ я́коже иногда́ Гаврии́л, Безпло́тных Архистрати́г.</p>
				<p>
					<style>По полиеле́и седа́лен, глас 3:</style>
				</p>
				<p>Боже́ственною ре́вностию разже́гся,/ о́браз и пра́вило и́ноком был еси́:/ до́бре ста́до Христо́во упа́сл еси́/ и чистоте́ А́нгельскаго жития́ духо́вная ча́да твоя́ научи́./ Но я́коже о них, та́ко и о нас Христу́ Бо́гу моли́ся/ и испроси́ нам ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>О́тча не́дра не отлу́чся,/ плоть бысть во чре́ве Твое́м Бог Сло́во,/ Иже по рождестве́ Ма́терь Тя Де́ву, я́ко пре́жде рождества́, сохрани́в нетле́нну./ Того́ приле́жно моли́ дарова́ти нам ве́лию ми́лость.</p>
				<p>
					<style>Степе́нна, 1-й антифо́н 4-го гласа. Проки́мен, глас 4: </style>Честна́ пред Го́сподем/ смерть преподо́бных Его́.
					<style> Стих: </style>Что́ возда́м Го́сподеви о всех, я́же воздаде́ ми?
					<style name="color-red"/>Всякое дыхание:
					<style> Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Мзда твоя́ мно́га на Небесе́х,/ я́ко возлюби́л еси́ мно́го,/ мно́гими по́двиги восходя́ к Бо́гу,/ к Нему́же и прибли́жився, призира́й на лю́ди,/ тре́бующия от Бо́га ми́лости, блаже́нне.</p>
				<p>
					<style>Кано́н Богоро́дичен со ирмосо́м на 6 и преподо́бному на 8. Кано́н преподо́бному, глас 2.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Во глубине́ постла́ иногда́/ фараони́тског всево́инство преоруже́нная си́ла,/ вопло́щшееся же Сло́во всезло́бныи́ грех потреби́ло есть:/ препросла́вленный Госпо́дь, сла́вно бо просла́вися. </emphasis>
				</p>
				<p>Распали́лся еси́ к Бо́гу жела́нием/ и на вся́кое вре́мя ум име́л еси́ к Нему́ впере́н, преподо́бне,/ вы́ну
					<a type="note" xlink:href="#note4">4</a> возводи́л еси́ к Тому́ о́ми твои́, поя́:/ препросла́вленный Госпо́дь, сла́вно бо просла́вися.
				</p>
				<p>Поревнова́в Симео́ну Сто́лпнику,/ у́жем влася́ным те́ло обви́/ и от него́ че́рвие, я́ко би́серие, вмени́,/ наде́ждою же бу́дущих благ укрепля́яся, к Бо́гу вы́ну взыва́ше:/ препросла́вленный Госпо́дь, я́ко просла́вися.</p>
				<p>Страстьми́ содержи́ми, мо́лим тя, преподо́бне,/ сокруши́ти ты́я помози́ нам/ и от бед изба́ви ны.</p>
				<p>Ду́хом горя́ще, ча́да твоя́, мо́лим тя:/ к ти́хому приста́нищу нас возведи́/ и лю́тых обстоя́ний свободи́.</p>
				<p>Напра́ви ны на путь покая́ния/ и на стези́ жи́зни Богоуго́дныя наста́ви,/ мо́лим тя, о́тче Дании́ле.</p>
				<p>
					<style>Богоро́дичен: </style>Пречи́стая Богоро́дице,/ утиши́ боле́зни се́рдца моего́,/ Христа́ безболе́зненно па́че ума́ и сло́ва ро́ждшая.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Процвела́ есть пусты́ня, я́ко крин, Го́споди,/ язы́ческая неплодя́щая, Це́рковь/ прише́ствием Твои́м,/ в не́йже утверди́ся мое́ се́рдце.</emphasis>
				</p>
				<p>Просвети́ся житие́ твое́, блаже́нне,/ и посреде́ оте́ц преподо́бных, я́ко со́лнце, возсия́л еси́,/ ревнова́в их чу́дным подвиго́м.</p>
				<p>По двоюна́десяте ле́ту послуша́ния твоего́/ па́ки град Пересла́вль прише́ствием твои́м освяти́л еси́/ и был еси́ ему́ во утвержде́ние.</p>
				<p>Ты на́ше утвержде́ние, о́тче Дании́ле,/ утверди́ у́бо нас в де́лании за́поведей Христо́вых,/ да пое́т тя дух наш.</p>
				<p>Мо́лим тя, о́тче Дании́ле,/ озло́бленных нас от бед свободи́/ и ми́рное житие́ на́ше устро́й моли́твами твои́ми.</p>
				<p>Ско́рый нам помо́щниче и до́брый наш врачу́,/ преподо́бне о́тче,/ теле́сныя же и душе́вныя на́ша неду́ги уврачу́й.</p>
				<p>
					<style>Богоро́дичен: </style>Укроти́ неуста́вное
					<a type="note" xlink:href="#note5">5</a> мои́х помышле́ний, Де́во Влады́чице Чи́стая,/ и отыми́ от души́ печа́ль,/ Я́же всех Ра́дость ро́ждшая.
				</p>
				<p>
					<style>Седа́лен, глас 3:</style>
				</p>
				<p>При́сно пеки́йся о доброде́телех,/ жела́ние имел еси́, преподо́бне, е́же Безкро́вней Же́ртве вы́ну соверша́тися/ над погребе́нными тобо́ю мощми́ стра́нных;/ трие́ же и́ноцы совеща́ша ти о триле́тнем отложе́нии того́,/ и́хже сове́та любе́зно послу́шав,/ воздви́гл еси́ це́рковь, при́сно Бо́гу моля́ся./ Моли́ у́бо и о нас,/ да спасе́т Госпо́дь ду́ши на́ша.</p>
				<p>
					<style>Слава, и ныне, Богородичен:</style>
				</p>
				<p>Прибе́жище и си́ла нам еси́, Богоро́дице,/ кре́пкая ми́ру Помо́щнице,/ моли́твами Твои́ми спаси́ рабы́ Твоя́.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Прише́л еси́ от Де́вы, не хода́тай, ни А́нгел,/ но Сам, Го́споди, вопло́щся,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди. </emphasis>
				</p>
				<p>Пеку́щу ти ся, преподо́бние, о зда́нии це́ркве,/ Боже́ственный свет, а́ки от мно́жества свещ, над мощми́ стра́нных ви́дел еси́ и взыва́л еси́:/ сла́ва си́ле Твое́й, Го́споди.</p>
				<p>Боже́ственнаго светоявле́ния сподо́бився,/ благо́е наме́рение и жела́ние о зда́нии це́ркве/ ди́вным трие́м стра́нником откры́л еси́, преподо́бне,/ ти́и же три ле́та пожда́ти совеща́ша./ По сих же наде́ждою на Бо́га утверди́вся,/ во благовре́мении храм созда́л еси́, вопия́:/ сла́ва си́ле Твое́й, Го́споди.</p>
				<p>Стра́нных прие́мля и сам взыску́я Небе́снаго Иерусали́ма,/ о́нех ди́вных стра́нников во исхо́де души́ от те́ла твоего́ ви́дел еси́, преподо́бне о́тче, и вопия́ше:/ сла́ва си́ле Твое́й, Го́споди.</p>
				<p>Страсте́й на́ших смуще́ние и бу́рю прегреше́ний утиши́, преподо́бне о́тче,/ да послу́жим Бо́гу в преподо́бии и и́стине.</p>
				<p>Услы́ши нас, преподо́бне, уми́льно призыва́ющих тя,/ и подража́тели сотвори́ доброде́телей твои́х,/ да, спаса́еми тобо́ю, вни́дем в ра́дость Го́спода на́шего.</p>
				<p>Стена́ и утвержде́ние бу́ди нам, о́тче Дании́ле,/ вся́ких враг избавля́я нас и богоуго́дно пожи́ти наставля́я,/ в насле́дие жи́зни ве́чныя.</p>
				<p>
					<style>Богоро́дичен: </style>Пречи́стая Богоневе́сто, Влады́чице ми́ра,/ Ты мя спаси́, от бед пременя́ющи/ и страсте́й молву́ отгоня́ющи.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>Просвеще́ние во тьме лежа́щих,/ спасе́ние отча́янных, Христе́, Спа́се мой,/ к Тебе́ у́тренюю, Царю́ ми́ра,/ просвети́ мя сия́нием Твои́м,/ ино́го бо, ра́зве Тебе́, бо́га не зна́ю.
				</p>
				<p>Просвеще́ния от Боже́ственныя благода́ти ища́й/ и чи́сто имы́й душе́вное о́ко,/ к Отцу́ све́тов вопия́ше:/ просвети́ мя сия́нием Твои́м,/ ино́го бо, ра́зве Тебе́, бо́га не зна́ю.</p>
				<p>Священнои́нок не́кий, слы́шав пречу́ден звон/ на ме́сте, иде́же оби́тель хотя́ше бы́ти,/ и ви́дев у́мныма очи́ма мно́гия служб монасты́рских сосу́ды,/ пове́да ти сия́;/ ты же, ра́дуяся, блаже́нне, Царю́ сил вопия́ше:/ ино́го, ра́зве Тебе́, бо́га не зна́ю.</p>
				<p>Вельмо́жа при́сная обои́ бра́та, во опа́ле ца́рстей бы́вша,/ моли́твами твои́ми, блаже́нне, па́ки ми́лостивно от царя́ честь получи́ста/ и наказу́ема от <style>Тебе</style>́ доброде́тельному житию́, к Бо́гу зовя́ста:/ ино́го, ра́зве Тебе́, бо́га не зна́ем.</p>
				<p>Имы́й дерзнове́ние к Бо́гу,/ умоли́, преподо́бне о́тче,/ от наве́т вра́жиих изба́витися нам.</p>
				<p>Благ быва́я живы́м, и над мертвеца́ми не возбрани́л еси́ благода́ти:/ тех бо собира́я, че́стне погреба́л еси́,/ я́ко у́ды Христо́вы.</p>
				<p>Благ и ми́лостив сый, преподо́бне,/ благода́ть и ми́лость у Бо́га обре́л еси́,/ и́хже и нас о́бщники соде́лай твои́ми, блаже́нне, моли́твами.</p>
				<p>
					<style>Богоро́дичен: </style>Неду́гующую ду́шу мою́ исцели́,/ ро́ждшая всех Взе́млющаго неду́ги,/ Пресвята́я Влады́чице.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Человеколю́бию Тови́та подража́яй,/ о погребе́нии стра́нных промышля́ше/ и на свою́ ра́му ты́я ноша́ше.</p>
				<p>От сподо́бльшейся светоявле́ния/ и в скуде́льницу прише́дшей жены́,/ слы́шав о виде́нии е́ю мно́жества горя́щих свещ,/ уразуме́л еси́, преподо́бне,/ я́ко Бог благоволи́т о ме́сте,/ иде́же оби́тель твою́ созда́л еси́.</p>
				<p>Я́ко Богосве́тлое свети́ло, на тве́рди це́ркве сия́ющее,/ ве́рных сердца́ озари́л еси́, преподо́бне, све́том Богоразу́мия.</p>
				<p>Ми́лостивно при́зри на предстоя́щия ти, о́тче Дании́ле,/ и от напа́стей и печа́лей сохрани́ нас.</p>
				<p>Ум наш освяти́ и просвети́ све́том за́поведей Христо́вых/ и мы́слити поле́зная всегда́ наста́ви ны.</p>
				<p>К тебе́ припа́дающе, усе́рдно и со слеза́ми вопие́м, блаже́нне:/ умоли́ Влады́ку Христа́ мир ста́ду твоему́ дарова́ти.</p>
				<p>
					<style>Богоро́дичен: </style>Вопие́м Ти вси, и́стинней Богома́тери:/ прогне́вавшия Бо́га рабы́ Твоя́ гее́нны изба́ви,/ ма́тернее дерзнове́ние к Сы́ну Твоему́ иму́щая.
				</p>
				<p>
					<style>Конда́к, глас 8:</style>
				</p>
				<p>Невече́рняго Све́та пресве́тлое свети́ло,/ жития́ чистото́ю просвеща́ющее всех,/ яви́лся еси́, о́тче Дании́ле:/ о́браз бо и пра́вило и́ноком был еси́,/ сирота́м же оте́ц и пита́тель вдови́цам./ Сего́ ра́ди и мы, ча́да твоя́, вопие́м ти:/ ра́дуйся, ра́досте и ве́нче наш;/ ра́дуйся, мно́гое имы́й к Бо́гу дерзнове́ние;/ ра́дуйся, гра́ду на́шему ве́лие утвержде́ние.</p>
				<p>
					<style>Икос:</style>
				</p>
				<p>Ди́вен на земли́ А́нгелом показа́лся еси́/ и челове́ком пресве́тлое свети́ло, блаже́нне, был еси́./ Те́мже, ра́дуйся, и мы тебе́ усе́рдно зове́м:/ ра́дуйся, бесо́вския полки́ до конца́ низри́нувый и стра́шен тем бы́вый;/ ра́дуйся, над страстьми́ воцари́выйся./ Ра́дуйся, прекра́сный до́ме Святы́я Тро́ицы;/ ра́дуйся, неукло́нно ше́ствовавый стезе́ю к Безсме́ртному животу́./ Ра́дуйся, вдови́цам, и сирота́м, и всем, су́щим в напа́стех, помо́щниче;/ ра́дуйся, и́стинный вождю́, духо́вных твои́х чад направля́яй на путь спасе́ния./ Ра́дуйся, до́брый па́стырю, подража́вый Пастыренача́льнику Спа́су Христу́;/ ра́дуйся, предста́телю за ны Христу́ Бо́гу на́шему./ Ра́дуйся, Росси́йстей стране́ и гра́ду на́шему утвержде́ние.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>О́бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́ема, поя́ху:/ благослове́н еси́, Бо́же оте́ц на́ших. </emphasis>
				</p>
				<p>В по́двизех по́стных просия́вый, преподо́бне,/ безстра́стие стяжа́л еси́, поя́:/ благослове́н Бог оте́ц на́ших.</p>
				<p>Кре́пкаго подви́жника огнь страсте́й не опали́,/ но Боже́ственная благода́ть ороси́ и све́тла житие́м показа́, зову́ща:/ благослове́н Бог оте́ц на́ших.</p>
				<p>Не на песце́ суеты́ мирски́я,/ но на ка́мени ве́ры основа́ние положи́в, блаже́нне,/ во сла́ву Святы́я Тро́ицы оби́тель созда́/ и духо́вная твоя́ ча́да зва́ти научи́:/ благослове́н Бог оте́ц на́ших.</p>
				<p>Послуша́нием и милосе́рдием, посто́м же и моли́твою Бо́гу благоугоди́л еси́:/ сего́ ра́ди просла́ви тя пред А́нгелы и челове́ки благослове́нный Бог оте́ц на́ших.</p>
				<p>Услы́ши нас, чад твои́х, моля́щих ти ся,/ и ви́димых и неви́димых враг изба́ви,/ да моли́твами твои́ми дерзнове́ния сподо́бимся, е́же зва́ти:/ оте́ц на́ших Бо́же, благослове́н еси́.</p>
				<p>Теле́сныя и душе́вныя на́ша не́мощи, любо́вию притека́ющих к тебе́,/ исцели́ти сподо́би, преподо́бне о́тче, да с тобо́ю зове́м:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Прему́дрости испо́лни всех и кре́пости Боже́ственныя,/ Ипоста́сная прему́дросте Вы́шняго,/ Богоро́дицы ра́ди, ве́рою вопию́щих:/ оте́ц на́ших Бо́же, благослове́н еси́.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>В пе́щь о́гненную ко отроко́м евре́йским снизше́дшаго,/ и пла́мень в ро́су прело́жшаго Бо́га/ по́йте, дела́, я́ко Го́спода/ и превозноси́те во вся ве́ки.</emphasis>
				</p>
				<p>Огне́м Боже́ственныя любве́ попали́л еси́ плотски́я стра́сти/ и обрати́л еси́ в бе́гство де́монская ополче́ния, зовы́й:/ по́йте, вся дела́, Го́спода и превозноси́те Его́ во ве́ки.</p>
				<p>Прославля́яй избра́нныя Своя́, Бог/ просла́ви и тебе́, преподо́бне,/ чи́стаго ра́ди жития́ твоего́,/ и, я́ко свети́ло, показа́л еси́, при́сно осиява́ющее ве́рою зову́щих:/ по́йте, вся дела́, Го́спода и превозноси́те Его́ во ве́ки.</p>
				<p>Дале́че изы́де свята́го и́мене твоего́ сла́ва, преподо́бне,/ и всем на по́льзу был еси, зря́щим тя:/ всех бо науча́л усе́рдно воспева́ти Го́спода/ и превозноси́ти Его́ во ве́ки.</p>
				<p>Моле́бно притека́ющии к моще́м твои́м, преподо́бне,/ по́мощи от <style>Тебе</style>́ про́сим,/ пою́ще и превознося́ще Христа́ во ве́ки.</p>
				<p>Неможе́ние душ на́ших и теле́сныя боле́зни исцели́, преподо́бне,/ и научи́ нас прославля́ти Христа́ во ве́ки.</p>
				<p>От Всесвята́го Ду́ха, блаже́нне, бога́тую благода́ть прие́мь,/ исцеля́еши ве́рою пою́щия и превознося́щия Христа́ во ве́ки.</p>
				<p>
					<style>Богоро́дичен: </style>Напа́стей Ты прило́ги отгоня́еши/ и страсте́й нахо́ды, Де́во,/ те́мже Тя пое́м во вся ве́ки.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Безнача́льна Роди́теля Сын, Бог и Госпо́дь,/ вопло́щся от Де́вы, нам яви́ся,/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</emphasis>
				</p>
				<p>Христу́, Сыну Бо́жию, ве́рою послужи́л еси́, преподо́бне,/ сего́ ра́ди Оте́ц Небе́сный оби́тель у <style>тебе</style>́ сотвори́л есть,/ с Ним и Пресвяты́м Свои́м Ду́хом.</p>
				<p><style>Аще</style> и почте́н был еси́, преподо́бне, от вели́каго кня́зя, я́ко восприе́мник чад его́,/ оба́че кро́ток и смире́н был еси́,/ коего́ждо че́стию бо́льша себе́ творя́.</p>
				<p>И́стинный учени́к был еси́ Спа́са Христа́,/ нищету́ духо́вную возлюби́в,/ сла́ву же ве́ка сего́ нивочтоже вмени́в,/ тем тя при́сно ублажа́ем.</p>
				<p>То́ка слез на́ших не отврати́ся, о́тче Дании́ле,/ всегда́ к Бо́гу моля́ся о чту́щих тя.</p>
				<p>Ра́дости испо́лни сердца́ на́ша и грехо́вныя печа́ли потреби́,/ я́ко да сла́вим тя.</p>
				<p>Благода́тными заря́ми просвети́, преподо́бне о́тче, ве́рных сердца́,/ мрак неве́дения отгоня́я от нас,/ любо́вию тя сла́вящих.</p>
				<p>
					<style>Богоро́дичен: </style>Твоего́ несказа́ннаго рождества́ пропису́я проро́к,/ кни́гу запечатле́нну прови́де,/ ея́же никто́же разуме́/ и не пости́же та́инства вочелове́чения от <style>Тебе</style>́ Бо́га Сло́ва.
				</p>
				<p>
					<style>Свети́лен:</style>
				</p>
				<p>Воздержа́нием плоть твою́ умертви́л еси́, о́тче преподо́бне,/ труды́ же и по́двиги святу́ю твою́ жизнь украси́л еси́,/ и ны́не во све́те Святы́я Тро́ицы пребыва́я,/ разжени́ мрак душ на́ших моли́твами твои́ми.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Сия́нием, Де́во, из Тебе́ возсия́вшаго Све́та/ ум мой озари́, се́рдце просвети́, тьму грехо́вную отгоня́ющи/ и мглу ле́ности моея́ потребля́ющи.</p>
				<p>
					<style>На хвали́тех стихи́ры, глас 8:</style>
				</p>
				<p>Богоно́сче преблаже́нне,/ все плотско́е мудрова́ние ду́хови повину́в,/ и стремле́ния страсте́й укроти́в,/ был еси прия́телище Пресвята́го Ду́ха,/ собра́в же и́ночествующих мно́жество уче́ньми твои́ми,/ я́ко ле́ствицею восхо́дною,/ на высоту́ доброде́телей возве́л еси́ я./ Помина́й у́бо и нас, преподо́бне о́тче, чту́щих тя.</p>
				<p><style>Днесь</style> возсия́ пресве́тлая па́мять твоя́,/ созыва́ющи многочи́сленное по́стник сосло́вие/ и преподо́бных ликостоя́ния,/ <style>Днесь</style> А́нгели и че́ловеки, торжеству́юще,/ восхваля́ют просла́вльшаго
					<style name="color-red"/>тя Го́спода;/ те́мже и мы, притека́юще к моще́м твои́м,/ исцеле́ний да́ры оби́льно прие́млем/ и венча́вшаго тя Христа́ сла́вим,/ Спа́са душ на́ших.
				</p>
				<p>Измла́да возлюби́в Христа́ Бо́га на́шего,/ не дал еси́ сна очи́ма твои́ма,/ ни ве́ждома дрема́ния/ и вся́кую доброде́тель и пра́вду,/ я́же подоба́ет святы́м, соблю́л еси́,/ све́тел яви́вся о́браз ста́ду твоему́./ Сего́ ра́ди тя вси, преподо́бне, ублажа́ем.</p>
				<p>
					<style>Сла́ва, глас 4: </style>
				</p>
				<p>Преподо́бне о́тче Дании́ле,/ измла́да в доброде́телех подвиза́вся,/ был еси́ сосу́д че́стен Бо́жия благода́ти,/ источа́яй чудеса́ исцеле́ний/ с любо́вию чту́щим святу́ю па́мять твою́;/ сего́ ра́ди и мы, ча́да твоя́,/ усе́рдно вопие́м ти, глаго́люще:/ ра́дуйся, освяще́нная главо́;/ ра́дуйся, гра́ду на́шему похвало́ и утвержде́ние./ Приле́жно моли́ся Христу́ Бо́гу/ о спасе́нии душ на́ших.</p>
				<p>
					<style>И ны́не, Богоро́дичен, глас тойже:</style>
				</p>
				<p>Ра́дуйся, Свята́я Богоневе́сто;/ ра́дуйся, Свет ми́рови ро́ждши ве́рным;/ ра́дуйся, стено́ и покро́ве всех нас,/ Бо́га, яко Благода́теля,/ за ны непреста́нно моли́.</p>
				<p>
					<style>Славосло́вие вели́кое. Ектении́ и отпу́ст.</style>
				</p>
				<p>
					<style>На Литурги́и слу́жба вся преподо́бническая.</style>
				</p>
				<p>
					<style>Моли́тва </style>
				</p>
				<p>О, преподо́бне и Богоно́сне о́тче наш Дании́ле, всесмире́нно к тебе́ припа́даем и тебе́ мо́лимся: не отступа́й от нас ду́хом твои́м, но всегда́ помина́й нас во святы́х и благоприя́тных моли́твах твои́х ко Го́споду на́шему Иису́су Христу́. Моли́ся Ему́, да не потопи́т нас бе́здна грехо́вная, и да не бу́дем враго́м, ненави́дящим нас, в ра́дование; да прости́т Христо́с Бог наш твои́м предста́тельством за нас вся согреше́ния на́ша, и Свое́ю благода́тию водвори́т среди́ нас единоду́шие и любо́вь, и изба́вит нас от ко́зней и наве́тов диа́вольских, от гла́да, огня́, вся́кия ско́рби и ну́жды, от боле́зней душе́вных и теле́сных и от напра́сныя сме́рти; да сподо́бит Он нас, притека́ющих к тебе́, в и́стинней ве́ре и покая́нии пожи́ти, христиа́нския непосты́дныя и ми́рныя кончи́ны живота́ на́шего дости́гнути, и насле́довати Ца́рство Небе́сное, и сла́вити Пресвято́е И́мя Его́ со Безнача́льным Его́ Отце́м и Пресвяты́м Ду́хом во ве́ки веко́в. Ами́нь.</p>
			</section>
			<section>
				<title>
					<p>Преподобный Даниил Переславский</p>
				</title>
				<p>Преподобный Даниил Переславский, в миру Димитрий, родился в 1459 году в городе Переславле-Залесском от благочестивых родителей Константина и Феодосии, в иночестве Феклы. С юных лет содействовала ему благодать Божия, проявлявшаяся в его стремлении к строгим христианским подвигам. Однажды, слушая житие преподобного Симеона Столпника, он обратил внимание на то место, где рассказывается о том, как святой обвил себя для обуздания своей плоти власяной веревкой. Отрок решил понести такой же подвиг: он отрезал конец веревки, которой рыбаки привязывали к берегу свою лодку, и обвил ею свое тело так крепко, что со временем она впилась в кожу. Раны причиняли сильные мучения юному Димитрию, но он терпеливо их сносил. Родители недоумевали о причине болезни сына и были крайне удивлены, обнаружив на спящем отроке пояс. На их вопрос, для чего он это сделал, Димитрий смиренно отвечал: «По неразумению моему». Но когда они захотели освободить сына от мук, он стал слезно умолять не снимать с него веревку и позволить ему терпеть это страдание за свои грехи. Через некоторою время отрок был отдан на воспитание в Никитский монастырь к своему родственнику игумену Ионе, где полюбил иноческое житие и сам решил стать иноком. Однако, боясь, как бы родители и родственники не помешали исполнению его намерения, он вместе со своим братом Герасимом тайно ушел в монастырь преподобного Пафнутия Боровского († 1477; память 1 мая). Здесь, приняв иноческое пострижение, преподобный Даниил под руководством опытного старца святого Левкия Волоколамского (память 17 августа) прожил десять лет. Получив навыки подвижнической жизни, опыт пустынножительства (вместе с блаженным Левкием он прожил еще два года в пустыни на реке Рузе), преподобный Даниил вернулся на свою родину в Переславль. В Успенском Горицком монастыре он принял священный сан. К святому стали многие приходить на исповедь и за духовными советами. Среди них был священник Андрей, будущий царский духовник, впоследствии — Всероссийский митрополит Афанасий (1564–1566), автор жития преподобного Даниила, написанного по благословению митрополита Макария. Как искусный врач, он исцелял душевные язвы и греховные страсти прихожан. Никто не уходил от преподобного Даниила неутешенным и без душевной пользы. Но особенно сердце его было открыто странникам и людям, удрученным различными бедствиями,— они всегда находили у него помощь и спасительное слово утешения. Как и у ветхозаветного Товии, своеобразным подвижническим проявлением заповеди любви к ближнему стала забота преподобного Даниила об умерших беспризорных, нищих, бездомных и безродных людях. Если он слышал о каком-либо человеке, погибшем в результате стихийного бедствия, от нападения диких зверей или разбойников, о внезапно умершем и брошенном на распутьи, об утопленнике и замерзшем в дороге, то всячески старался отыскать мертвое тело и даже платил немалые деньги тому, кто укажет ему, где оно лежит без погребения. Ночью втайне от других святой Даниил выходил из монастыря и по указаниям видевших отыскивал мертвецов, со слезами и молитвой относил их на своих руках в скудельницу (место общего захоронения бездомных), служил панихиду и погребал их по церковному чину, а после поминал их при совершении Божественной литургии. Призреть несчастного покойника — было истинным утешением для любвеобильной души преподобного. По ночам, смотря из келлии на скудельницу, святой Даниил думал иногда о том, сколько тайных рабов Божиих, истинных и верных христиан, лежат, быть может, на этом месте и никто не погребает их по церковному правилу, не вспоминает их в своих молитвах во время Божественной литургии. Такие мысли стали особенно часто приходить преподобному после того, как он нашел замерзшим одного странника, нередко посещавшего Горицкий монастырь и ночевавшего в его келлии, то ли немого от природы, то ли безмолвствовавшего ради Господа, и предал погребению его в скудельнице. Как бы в ответ на сердечные помышления преподобного Даниила Господь прославил место упокоения безродных людей чудными знамениями. Сам святой и многие другие не раз видели по ночам, как сиял над скудельницей Небесный свет и горели над нею свечи, не раз слышали, как доносилось оттуда пение и колокольный звон. В душе преподобного возродилось неискоренимое желание построить на месте скудельницы святой храм с тем, чтобы приносилась в нем бескровная жертва Богу и возносилась молитва о упокоении безвестно умерших христиан. Однажды в обитель пришли три чудных старца-инока, которых святой Даниил, подобно ветхозаветному Аврааму, принял как Ангелов Божиих, и у которых он по смирению своему решил взять благословение на постройку храма. Старцы отвечали ему, что если человек очень хочет совершить какое- нибудь важное и полезное дело, то святые отцы советуют ему оставить человеческое хотение и полностью предаться воле Божией, которая обязательно даст о себе знать. Преподобный Даниил последовал совету старцев, смиряя в себе все возраставшее желание сердца скорее начать строительство. Наконец, на исходе трехлетнего срока Господь неожиданно явил ему Свою благую волю. Избавленные молитвами преподобного Даниила от княжеской опалы два знатных боярина представили преподобного великому князю Василию Иоанновичу, отдавшему святому в его собственное владение скудельничью землю, и Митрополиту Московскому, благословившему на этой земле построить храм. Примерно в это же время святой Даниил нежданно получил три богатых денежных пожертвования, необходимых для начала строительства. Преподобный принял эти приношения как свидетельство того, что Господь благословил его намерение. Вскоре на месте скудельницы был устроен храм для поминовения погребенных в честь Всех святых, вокруг которого несколько монахов выстроили себе келлии, образовав таким образом небольшой монастырь. Каждый день преподобный Даниил приходил из Горицкого монастыря, в котором он еще оставался насельником, в созданную им новую обитель наставлять монахов в иноческих добродетелях, участвовать в совместных службах и строительстве новых монастырских зданий и храмов. В благоукрашении обители принимал участие Новгородский архиепископ Макарий, духовный друг преподобного, также постриженик Пафнутиево-Боровского монастыря. Не обошлись подвиги святого Даниила без тяжких искушений. Ему с братией пришлось вынести поношение, вредительство и козни со стороны местных вельмож. Не хватало средств на пропитание. Наконец и братия не выдержали и стали роптать на крайнюю скудость в пище и в одежде. Преподобный Даниил молился и утешал братию душеспасительными наставлениями, говоря, что Бог Своим неизреченным Промыслом, устрояющий все в пользу душам человеческим, не оставит монастырь, строительство которого Он Сам благословил. Так и произошло. Постепенно Даниловская обитель, которую принял под свое покровительство великий князь, стала состоятельней, а братия в ней значительно умножились. После кончины архимандрита Горицкого монастыря братия просили преподобного Даниила стать во главе обители. Он долго не соглашался, но потом, предложив инокам как условие своего настоятельства строжайший устав и получив от них обещание исполнять его, он принял это трудное послушание. Святой Даниил руководил обителью не властью, а примером своей собственной жизни и любви. Он вместе со всеми иноками носил дрова, копал землю, одевался в ту же одежду, что и послушники. В 1525 году по воле великого князя преподобный Даниил перешел настоятельствовать в свой монастырь. Одна из главных заповедей, которую преподал инокам новый настоятель, призывала, кроме постоянной молитвы о душах погребенных в скудельнице безвестных христиан, принимать всех странников, убогих и голодающих. Бедняки и нищие всегда находили в обители добрый приют и получали милостыню. Зная любовь преподобного к несчастным, многие приносили к воротам монастыря больных и увечных и оставляли их там. Святой Даниил принимал всех убогих и с радостью кормил, одевал и лечил их. Во время голода, когда в монастырской житнице оставалось хлеба на несколько дней, он отдал его нищей вдове с детьми, и с тех пор в награду за милосердие преподобного мука в житнице по воле Божией не оскудевала в продолжение всего голода. Еще при жизни преподобного авторитет его был настолько высок, что по его просьбе великий князь освобождал приговоренных к смертной казни, выделял средства на строительство и ремонт церквей в Переславле-Залесском. Великий князь, наслышанный о духовных подвигах старца, просил его дважды быть восприемником при крещении своих детей. К концу жизни святой Даниил получил от Господа дар чудотворения. Многие удивлялись его прозорливости, умению читать тайные помыслы и видеть события на расстоянии. По его молитвам больные выздоравливали, а разбойники приносили покаяние. Предчувствуя приближение кончины, преподобный Даниил постригся в великую схиму и, созвав своих учеников, дал им последнее наставление: «Отцы и братия, Богом собранное стадо! Потщитесь всеми силами сохранять Божественные заповеди и предание святых отцов; не забывайте своего обещания при пострижении, любите друг друга, носите немощи немощных, не презирайте странных и убогих, удаляйтесь всякого бесчиния и празднословия, уклоняйтесь от пьянства, особенно же храните чистоту душевную и телесную, всегда имейте в душе плач о смертном часе и о воздаянии каждому по делам его...». Перед блаженной кончиной святого Даниила в видении посетили три чудных старца-инока, некогда преподавшие ему урок смиренномудрия. Блаженный старец преставился на 81-м году своей жизни, 7 апреля 1540 года. Нетленные мощи его после неоднократных освидетельствований были торжественно открыты 30 декабря 1652 года.</p>
				<p>
					<strong>Литература:</strong>
				</p>
				<p id="p1">
					<strong>1</strong>.         Основание Переславскаго Троицкаго Данилова монастыря преподобным Даниилом, Переславским чудотворцем. М. 1853.
				</p>
				<p id="p2">
					<strong>2</strong>.         Жития святых Переславских чудотворцев: Никиты Столпника, Даниила-игумена, благоверного князя Андрея и Корнилия молчальника. Вязники. 1890
				</p>
				<p id="p3">
					<strong>3</strong>.         Житие преподобного Даниила, Переславского чудотворца. Повесть о обретении мощей и чудеса его. М. 1908.
				</p>
				<p id="p4">
					<strong>4</strong>.         Служба и акафист преподобному отцу нашему Даниилу, Переславскому чудотворцу. М. 1890.
				</p>
			</section>
		</section>
		<section>
			<title>
				<p>В 8-й день</p>
			</title>
			<section>
				<title>
					<p>Святы́х апо́стол Иродио́на, Ага́ва, Асинкри́та, Ру́фа, Флегонта и Е́рма, и и́же с ни́ми </p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>Стихи́ры, глас 4.</style>
				</p>
				<p>
					<style>Подо́бен: </style>Я́ко до́бля:
					<style name="color-red"/>
				</p>
				<p>Орли́ я́ко крила́ти,/ всю зе́млю претеко́сте,/ честна́я уче́ния разсева́юще,/ и пле́велы истерза́юще ле́сти благода́тию,/ и многокла́сен плод де́лающе, всехва́льнии,/ его́же держа́т мы́сленныя жи́тницы во ве́ки,/ Де́лателю безсме́ртному бога́тно соблю́даемь.</p>
				<p>Иродио́на, Ага́ва и Асинкри́та,/ Ру́фа же и Боже́ственнаго Фле́гонта ублажи́м,/ Лозы́ су́ще плодови́тыя ро́зги,/ иска́пающа нам сла́дость спаси́тельную,/ веселя́щу жа́ждущая сердца́/ ве́рою и́стинною/ Боже́ственное сих соверша́ющих торжество́.</p>
				<p>Небеса́ бы́вше, высока́ мы́слию,/ сла́ву возвеща́юще Бо́га на́шего,/ вопло́щшагося во́лею, Богови́дцы апо́столи,/ наста́вницы благочести́вых,/ це́рквей основа́ния,/ столпи́ непоколеби́мии,/ благоче́стия приста́нища,/ неизглаго́ланных та́ин служи́теле,/ световоди́теле душ на́ших.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́же Бо́га Невмести́маго/ во чре́ве Твое́м вмести́вшая,/ человеколю́бно Челове́ка бы́вша,/ и на́ше смеше́ние из Тебе́ прии́мша,/ и обожи́вша я́ве,/ не пре́зри мене́, Всечи́стая, ны́не скорбя́ща,/ но уще́дри ско́ро/ и разли́чныя вражды́ же/ и вре́да лука́ваго свободи́.</p>
				<p>
					<style>Крестобогоро́дичен:</style>
				</p>
				<p>На Кресте́ Тя я́ко узре́/ пригвожде́нна, Го́споди,/ А́гница и Ма́ти Твоя́ дивля́шеся/ и — что́ виде́ние сие́,— взыва́ше,—/ Сы́не вожделе́нне?/ Сия́ Тебе́ неве́рный собо́р воздаде́ беззако́нный,/ и́же мно́гих Твои́х чуде́с наслади́выйся./ Но сла́ва неизглаго́ланному/ соше́ствию Твоему́, Влады́ко.</p>
				<p>
					<style>Кано́н, его́же краегране́сие: </style>Апо́столом исплете́м Боже́ственную песнь.
					<style> Творе́ние Ио́сифово. Глас 3. </style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Во́ды дре́вле/ ма́нием Боже́ственным/ во еди́но со́нмище совокупи́вый/ и раздели́вый мо́ре изра́ильтеским лю́дем,/ сей Бог наш препросла́влен есть,/ Тому́ еди́ному пои́м, я́ко просла́вися.</emphasis>
				</p>
				<p>Апо́столов святы́х всесвяту́ю согла́сно торжеству́им па́мять/ и ты́я воспои́м весе́лием души́:/ Пресвято́е бо мо́лят Сло́во очище́ние дарова́ти нам и ми́лость.</p>
				<p>Многобо́жнаго неи́стовства согни́тие отгна́вше сло́ва со́лию Боже́ственнаго,/ ду́ши, сла́внии, обуя́вшия дре́вле вся, уздра́висте/ и спасе́ны Зижди́телю всех предста́висте:/ тем и прославля́етеся.</p>
				<p>Сла́вный Иродио́н, Руф, и Фле́гонт, и Ага́в,/ и Асинкри́т, вку́пе и Ерм пе́сньми да ублажа́тся,/ бли́жнии бы́вше Изба́вителя на́шего дру́зи,/ и му́дрии апо́столи,/ и Боже́ственнии пропове́дницы.</p>
				<p>
					<style>Богоро́дичен: </style>Ми́лостивая Богоро́дице, апо́столов похвало́,/ и страстоте́рпцев сла́ва, и ве́рных утвержде́ние,/ утверди́, молю́ся, претворя́емый наве́ты лестца́ ум мой,/ помраче́нный преступле́ньми.
				</p>
				<p>
					<style>Песнь 3 </style>
				</p>
				<p>
					<style>Ирмо́с: </style>
					<emphasis>И́же от не су́щих вся приведы́й,/ сло́вом созида́емая,/ соверша́емая Ду́хом,/ Вседержи́телю Вы́шний,/ в любви́ Твое́й утверди́ мене́.</emphasis>
				</p>
				<p>Церко́вная бы́вше очеса́,/ мно́гим отверзо́сте о́чи ви́дети добро́ту недомы́сленную,/ Богови́днии ученицы́ Боже́ственнаго Сло́ва.</p>
				<p>Дом Тро́ицы показа́лся еси́ светови́ден, Ру́фе пресла́вне,/ и сло́вом благода́ти тре́бища низве́ргл еси́,/ и созда́л еси́ Го́споду Це́ркви.</p>
				<p>Сло́вом твои́м Боже́ственным обнови́в, Ру́фе му́дре, сердца́,/ насе́яв спаси́тельная уче́ния, и многопло́ден клас спа́сшихся пожа́л еси́ спасе́ние.</p>
				<p>
					<style>Богоро́дичен: </style>По Существу́ Сый Боже́ственному непристу́пен, Пречи́стая,/ присту́пен мне ны́не бысть/ и пло́ти прия́тием весь соедини́ся кра́йняго ра́ди благоутро́бия.
					<style name="color-red"/>
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p>Научи́вшеся от исто́чника прему́дрости,/ умудри́сте пре́жде неразу́мием служа́щия умовре́дно истука́нным, му́дрии./ Те́мже блажи́ми есте́ в век ве́ка, престо́лу предстоя́ще Святы́я Тро́ицы,/ но приле́жно моли́теся обрести́ разреше́ние прегреше́ний на́ших, пресла́внии.</p>
				<p>
					<style>Сла́ва, и ны́не, Богоро́дичен:</style>
				</p>
				<p>По Бо́зе во Твой, Богоро́дице, прибега́ю смире́нный покро́в Боже́ственный, припа́дая, молю́ся:/ поми́луй, Пречи́стая, я́ко превзыдо́ша главу́ мою́ греси́,/ и бою́ся, Влады́чице, му́ки, и трепе́щу./ Моле́ние сотвори́, Чи́стая, к Сы́ну Твоему́ от сих изба́вити мя.</p>
				<p>
					<style>Крестобогоро́дичен:</style>
				</p>
				<p>И́же от Безнача́льнаго Отца́ рожде́ннаго напосле́док Тя пло́тию ро́ждшая,/ на Кресте́ ви́сяща, зря́щи, Христе́, — увы́            Мне, любе́знейший Иису́се,— вопия́ше,—/ ка́ко сла́вимый я́ко Бог от А́нгел,/ от беззако́нных ны́не челове́к, Сы́не, хотя́, распина́ешися?/ Пою́ Тя, Долготерпели́ве.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Положи́л еси́ к нам тве́рдую любо́вь, Го́споди,/ Единоро́днаго бо Твоего́ Сы́на за ны на смерть дал еси́./ Те́мже Ти зове́м, благодаря́ще:/ сла́ва си́ле Твое́й, Го́споди.</emphasis>
					<style name="color-red"/>
				</p>
				<p>Врачева́ние ве́рным язы́ком Боже́ственное принося́ще,/ зе́млю нече́стия лука́вную, разоре́нию, му́дрии, преда́сте и созда́сте ду́ши в ве́ре,/ сего́ ра́ди ублажа́етеся.</p>
				<p>В си́лу тобо́ю, Иродио́не блаже́нне, облече́ся град Па́трский преявле́нно:/ пе́рвый бо ты престо́л украси́л еси́,/ Боже́ственными просвеща́емь светоли́тии Свята́го Ду́ха.</p>
				<p>Град Па́трский граждани́ном тобо́ю вели́ким обогати́ся,/ блаже́нне Иродио́не, вои́стинну,/ к Сио́ну вы́шнему приводя́щим сий в пра́вду,/ те́мже почита́ет тя Боже́ственными песнопе́ньми.</p>
				<p>
					<style>Богоро́дичен: </style>Сло́вом свяще́нным О́тчее Сло́во зачала́ еси́,/ вся́каго безслове́сия челове́ки, Богороди́тельнице Де́во, избавля́юща./ Те́мже словесы́ всегда́ велегла́сно Боже́ственными Тя сла́вим.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>На земли́ неви́димый яви́лся еси́/ и челове́ком во́лею сожи́л еси́, Непостижи́мый,/ и, к Тебе́ у́тренююще,/ воспева́ем Тя, Человеколю́бче.</emphasis>
				</p>
				<p>На зе́млю прише́дша, е́же спасти́ заблу́ждшаго,/ пропове́дасте Сло́во, Боже́ственнии апо́столи,/ и от ле́сти вся челове́ки изба́висте.</p>
				<p>Странноле́пно проро́чествия тебе́ благода́ть/ от Бо́га излия́ся бога́тно, Богому́дре Ага́ве,/ провозглаша́еши бо сказа́ние хотя́щих бы́ти явле́нно.</p>
				<p>Яви́лся еси́ иногда́, прозна́менуя Па́влу/ наве́ты, и у́зы, и озлобле́ния, проро́че Ага́ве,/ егда́ ру́ки твоя́ о́наго по́ясом связа́л еси́.</p>
				<p>
					<style>Богоро́дичен: </style>Еди́на на земли́ рождество́ име́ла еси́ стра́нно,/ еди́нех нас примиря́ющи еди́ному Пребезнача́льному Отцу́./ Сего́ ра́ди еди́ну Тя, я́ко Ма́терь Бо́га, чтим.
					<style name="color-red"/>
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Бе́здна после́дняя грехо́в обы́де мя,/ и исчеза́ет дух мой,/ но простры́й, Влады́ко, высо́кую Твою́ мы́шцу,/ я́ко Петра́, мя, Упра́вителю, спаси́. </emphasis>
				</p>
				<p>Положи́, свещи́ я́ко светоза́рны, вас Сло́во, вселе́нную просвеща́ющия,/ и тьму реша́щия, Богови́дцы апо́столи,/ и показу́ющия путь спаси́тельный.</p>
				<p>Ме́ртвость пропове́дуя Безсме́ртнаго,/ умерщвле́нных к Животу́ преставля́ше му́дрый Асинкри́т,/ апо́столов похвала́, Ирка́нии же тве́рдое огражде́ние.</p>
				<p>Обре́те тя, Асинкри́те, реку́, вод испо́лнену Ирка́ния Ду́ха,/ и, честны́ми напое́нии твои́ми напои́вшися,/ принесе́ красне́йшая Влады́це прозябе́ния.</p>
				<p>
					<style>Богоро́дичен: </style>Зако́на Тя образова́ше киво́т,/ прие́мшую зако́на Боже́ственнаго исполне́ние,/ и пло́тию ро́ждшую, и по рождестве́ пребы́вшую Присноде́ву,/ я́ко пре́жде рождества́, Богоневе́сто.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен: </style>Вы́шних ища́:
				</p>
				<p>Яви́стеся Христо́вы ученицы́ и апо́столи всечестни́и,/ Иродио́не сла́вне, Ага́ве и Ру́фе,/ Асинкри́те, Фле́гонте со Е́рмом,/ при́сно моли́теся Го́сподеви/ пода́ти нам согреше́ний проще́ние, пою́щим вас.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Пре́жде о́бразу злато́му,/ перси́дскому чти́лищу,/ о́троки не поклони́шася трие́,/ пою́ще посреде́ пе́щи:/ отце́в Бо́же, благослове́н еси́.</emphasis>
				</p>
				<p>Основа́вше до́бре на ка́мени ве́ры язы́ков исполне́ния,/ ка́мение дре́вле чту́щия всу́е/ просвети́сте я́ве, Богоглаго́ливии.</p>
				<p>Попали́л еси́, Фле́гонте свяще́нне,/ огне́м Боже́ственных слове́с твои́х вся́ко ле́стное те́рние/ и сердца́, окая́нно уга́сшая,/ теплото́ю Ду́ха вжегл еси́ явле́нно.</p>
				<p>Марафо́нстии жи́тели, предста́теля тя велича́йша, и учи́теля изря́дна,/ и свети́льника, и наста́вника иму́ще, Фле́гонте сла́вне,/ почита́ют тя непреста́нно.</p>
				<p>
					<style>Богоро́дичен: </style>Нов рай нам, жи́зни дре́во, Чи́стая, стяжа́вши, была́ еси́,/ его́же снедь сне́дию умерщвле́нныя оживи́,/ Чи́стая Богороди́тельнице.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Вавило́нская пещь о́троки не опали́,/ ниже́ Божества́ Огнь Де́ву растли́./ Тем со о́троки, ве́рнии, возопие́м:/ благослови́те, дела́ Госпо́дня, Го́спода. </emphasis>
				</p>
				<p>Да ублажи́тся Ага́в, Фле́гонт и Асинкри́т, Руф и Ерм сла́вный и Иродио́н <style>Днесь</style>,/ Сло́ва бы́вше Боже́ственнии апо́столи, и свети́ла ми́ра,/ и язы́ков учи́телие.</p>
				<p>Ерм пресла́вный Далма́тии бысть всея́ наста́вник и просвеще́ние:/ на сию́ бо, я́ко со́лнце многосве́тло, на́йде,/ творя́ ди́вная и просвеща́я сердца́, неви́дящая пе́рвее.</p>
				<p>Сло́во, я́ко свети́льник сия́ющ, Е́рме, нося́, сла́вне,/ су́щия в нощи́ лю́тых седя́щия просвети́л еси́,/ исцеле́ния и зна́мения творя́ вели́ка,/ привле́кл еси́ к ве́ре неве́рных исполне́ние.</p>
				<p>
					<style>Богоро́дичен: </style>Тя предста́тельство и́мамы, Пречи́стая, раби́ Твои́,/ и к Сы́ну Твоему́ и Бо́гу Хода́таицу непосты́дну,/ от бед ны спаси́ и лю́тых напа́стей,/ да ве́рою и любо́вию при́сно Тя сла́вим.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Купино́ю и огне́м пропи́санную/ в Сина́и законополо́жнику Моисе́ю/ и Бо́жий во чре́ве неопа́льно заче́ншую Огнь,/ всесве́тлую и негаси́мую свещу́,/ су́щую Богоро́дицу пе́сньми, чту́ще, велича́ем.</emphasis>
				</p>
				<p>Свяще́ннейший лик соста́вим ве́рно,/ единомышле́нием души́ блажа́ще те́пло Е́рма и Иродио́на, Ру́фа, Ага́ва,/ Асинкри́та же вели́каго и Фле́гонта Боже́ственнаго,/ я́ко Сло́ва самови́дцы бы́вшия.</p>
				<p>Я́ко ма́слины та́йныя явле́ни вои́стинну, Богоглаго́ливии,/ на́ша умасти́ша ду́ши и ли́ца благода́тию/ и изба́виша от безбо́жнаго наси́лия и тьмы неразу́мия./ Те́мже и досто́йно ублажа́ются.</p>
				<p>Стена́ний ны мно́гих, и рабо́ты вра́жия,/ и ве́тхаго запина́теля изба́висте, му́дрии Изба́вителевы апо́столи,/ и показа́сте стези́, веду́щия Боже́ственною наде́ждею к Ца́рству Небе́сному.</p>
				<p>Шестосве́тная свеще́ святы́х учени́к,/ моли́ приле́жно Трисо́лнечную Зарю́ просвети́ти ду́ши на́ша,/ всесве́тлую соверша́ющих ва́шу па́мять,/ и изба́вити от тьмы и ве́чнаго осужде́ния.</p>
				<p>
					<style>Богоро́дичен: </style>Я́коже пламеноно́сная клеща́, прия́ла еси́ во утро́бе угль разу́мный,/ попаля́ющ на́ша стра́сти, и просвеща́ющ ду́ши на́ша,/ и реша́щ тьму идолонеи́стовства, Чи́стая Де́во многопе́тая.
					<style name="color-red"/>
				</p>
			</section>
			<section>
				<title>
					<p>Святые апостолы от 70-ти: Иродион (Родион), Агав, Асинкрит, Руф, Флегонт, Ерм</p>
				</title>
				<p>Святой апостол Иродион (Родион) был родственником святого апостола Павла и происходил из одного с ним города Тарса Киликийского (Малая Азия, ныне г. Тарсус в Турции). Житие его свидетельствует, что с самого основания Церкви он служил святым апостолам, и был поставлен епископом в г. Патрасе (ныне г. Патры в Греции). Святой апостол Иродион проповедовал преимущественно среди эллинов, зная греческий язык как родной, а отчасти и греческую философию, так что мог говорить «с эллинами как эллин», по слову святого апостола Павла, и пользовался среди греческого населения большим влиянием. Успехом христианской проповеди он возбудил ненависть иудеев, живших в Греции, особенно старейшин. На святого Иродиона напала уличная толпа, которая жестоко избила его и бросила на улице, сочтя мертвым. Христиане подняли апостола Иродиона и помогли его выздоровлению. Из Патраса он отправился в Рим помогать святому апостолу Петру в устроении Римской Церкви. Святой апостол Павел в Послании к Римлянам упоминает о нем (<a xlink:href="https://azbyka.ru/biblia/?Rom.16:11&amp;c~r&amp;rus">Рим. 16:11</a>) и просит Римскую христианскую общину принять «Иродиона, сродника его». В 67 году в Риме апостол Петр был распят; в этот же день был обезглавлен апостол Иродион со множеством верных.</p>
				<p>Апостол Агав, первохристианский пророк, упомянут в Деяниях апостолов дважды: в первый раз в связи с тем, что предсказал великий голод в Иудее при Клавдии (<a xlink:href="https://azbyka.ru/biblia/?Act.11:27-30&amp;c~r&amp;rus">Деян. 11:27–30</a>), то есть голод 44–48 годов, когда Антиохийская христианская община заблаговременно собрала средства и послала братии в Иерусалим. Он же предсказал святому апостолу Павлу, что́ ждет его в Иерусалиме: «Взял пояс Павлов и, связав им себе руки и ноги, сказал: «Так говорит Дух Святый: мужа, чей этот пояс, так свяжут в Иерусалиме иудеи и предадут в руки язычников» (<a xlink:href="https://azbyka.ru/biblia/?Act.21:11&amp;c~r&amp;rus">Деян. 21:11</a>). По преданию, святой пророк и апостол Агав мученически скончался в Антиохии (ныне г. Антакья в Турции).</p>
				<p>Апостол Асинкрит был епископом в Гиркании Асийской (область на юго-восточном побережье Каспийского моря). О нем сказано в Послании к Римлянам (<a xlink:href="https://azbyka.ru/biblia/?Rom.16:14&amp;c~r&amp;rus">Рим. 16:14</a>); следовательно, в то время он находился в Риме вместе с апостолом Петром. Впоследствии претерпел мученическую кончину.</p>
				<p>Апостол Руф был сыном земледельца Симона, уроженца г. Киринеи (ныне г. Шаххат в Ливии), который нес Крест Христов на Голгофу: «И заставили проходящего некоего Киринеянина Симона, отца Александрова и Руфова, идущего с поля, нести крест Его» (<a xlink:href="https://azbyka.ru/biblia/?Mk.15:21&amp;c~r&amp;rus">Мк. 15:21</a>). Следовательно, с самой ранней юности Руф слышал свидетельства о земной жизни Христа, о Его чудесах и знамениях, о Его распятии и Светлом Воскресении. Впоследствии Руф был поставлен святыми первоверховными апостолами во епископа г. Фивы в Средней Греции. Во время написания Послания к Римлянам он был с апостолом Петром в Риме (<a xlink:href="https://azbyka.ru/biblia/?Rom.16:13&amp;c~r&amp;rus">Рим. 16:13</a>).</p>
				<p>Апостол Флегонт, римлянин по рождению, был избран из Римской христианской общины святым апостолом Петром: он упомянут святым апостолом Павлом в Послании к Римлянам (<a xlink:href="https://azbyka.ru/biblia/?Rom.16:14&amp;c~r&amp;rus">Рим. 16, 14</a>); впоследствии был епископом в г. Марафоне во Фракии (ныне в Югославии).</p>
				<p>Апостол Ерм также находился со святым апостолом Петром в Риме во время написания апостолом Павлом Послания к Римлянам (<a xlink:href="https://azbyka.ru/biblia/?Rom.16:14&amp;c~r&amp;rus">Рим. 16:14</a>). Выл епископом в г. Филиппах в Македонии (ныне г. Пловдив в Болгарии). Замучен язычниками в самом начале II века.</p>
				<p>Все названные святые апостолы приняли мученическую кончину за Христа Спасителя. Место и время кончины некоторых из них не сохранились. Память их совершается 8 апреля.</p>
			</section>
			<section>
				<title>
					<p>Святи́теля Ни́фонта, епи́скопа Новгоро́дскаго</p>
				</title>
				<p>
					<style>ВЕ́ЧЕР</style>
				</p>
				<p>
					<style>На </style>Го́споди, воззва́х: 
					<style>стихи́ры, глас 4.</style>
				</p>
				<p>
					<style>Подо́бен: </style>Я́ко до́бля:
				</p>
				<p>Святи́телем удобре́ние/ и ревни́теля благоче́стия/ пе́сньми <style>Днесь</style>, лю́дие, почти́м,/ любо́вию похва́льныя венцы́ плету́ще/ и кла́няющеся ра́це моще́й достоблаже́ннаго отца́,/ моле́бными гла́сы воззове́м:/ свя́те иера́рше Христо́в Ни́фонте,/ я́ко име́я дерзнове́ние к Бо́гу,/ не забу́ди, приле́жно моля́ся,/ предста́тельствовати о ста́де твое́м вы́ну.</p>
				<p>Язы́к медото́чных твои́х усте́н,/ святи́телю преблаже́нне Ни́фонте,/ трость Ду́ха Свята́го су́щи,/ низложи́ горды́ню тя ненави́дящих,/ и ны́не горды́нею на ста́до твое́ востаю́щия посрами́ враги́/ и нас, во правосла́вных догма́тех укрепля́я,/ заступле́нием твои́м спаси́,/ я́ко да от чи́стыя со́вести/ любо́вию прино́сим о тебе́ Бо́гу хвале́ние.</p>
				<p>Озаре́н све́том Бо́жия благода́ти,/ просия́л еси́, я́коже со́лнце, в ми́ре/ и луча́ми твои́х доброде́телей/ просвети́л еси́ мно́гия страны́,/ те́мже, указа́нием от е́же свы́ше,/ избра́н был еси́, преподо́бне,/ от всех согла́сно па́стырь слове́сному ста́ду,/ о не́мже и по отше́ствии твое́м моли́ся приле́жно,/ сохрани́тися от враго́в ненаве́тованну.</p>
				<p>
					<style>Сла́ва, глас 2:</style>
				</p>
				<p>Прииди́те, новгоро́дстии правосла́вных собо́ри,/ торжество́ <style>Днесь</style> в ле́тней па́мяти преблаже́ннаго отца́/ любо́вию с на́ми соста́вльше,/ дади́м сла́ву Изба́вителю Бо́гу,/ я́ко даде́ нам па́стыря, и учи́теля,/ и моли́твенника о душа́х на́ших.</p>
				<p>
					<style>И ны́не, Богоро́дичен или́ Крестобогоро́дичен.</style>
				</p>
				<p>
					<style>На стихо́вне, в Трио́ди.</style>
				</p>
				<p>
					<style>Сла́ва, глас 4: </style>
				</p>
				<p>Храм Ду́ху Свято́му се́рдце свое́ устроя́я,/ хра́мы моли́твенныя ко умноже́нию сла́вы Бо́жия воздви́гнул еси́,/ я́же боголе́пно предукра́сив,/ слове́сныя своя́ о́вцы а́ки в Небе́сную огра́ду собира́л еси́/ и предлага́л им па́жить сла́дкаго и Богодухнове́ннаго твоего́ уче́ния,/ наставля́я и вразумля́я на путь благоче́стия и спасе́ния,/ нань же и нас моли́твами твои́ми наста́ви,/ преподо́бне о́тче,/ я́ко да всегда́ прославля́ем Еди́наго Бо́га/ и Спа́са душ на́ших.</p>
				<p>
					<style>И ны́не, Богоро́дичен или́ Крестобогоро́дичен.</style>
				</p>
				<p>
					<style>Тропа́рь, глас 3:</style>
				</p>
				<p>Я́ко сый нра́вом правосла́вных/ Восто́чныя Це́ркве преда́ний и́стинный защи́тник,/ сподо́бился еси́ вели́каго во отце́х Феодо́сия/ ви́дети по сме́рти, я́ко жи́ва,/ возвеща́юща тебе́ Ца́рствия Небе́снаго насле́дие,/ его́же неизрече́нных добро́т/ ны́не с ним неразлу́чно наслажда́яся,/ моли́ и о нас, ча́дех свои́х, Ни́фонте прехва́льне.</p>
				<p>
					<style>Сла́ва, и ны́не, Богоро́дичен.</style>
				</p>
				<p>
					<style>НА У́ТРЕНИ</style>
				</p>
				<p>
					<style>Кано́н святи́телю, глас 1.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Твоя́ победи́тельная десни́ца/ боголе́пно в кре́пости просла́вися:/ та бо, Безсме́ртне,/ я́ко всемогу́щая проти́вныя сотре́,/ изра́ильтяном путь глубины́ новосоде́лавшая.</emphasis>
				</p>
				<p>Твоя́ десни́ца, Христе́ мой,/ да наста́вит мя в дне́шний день пе́ти па́мять уго́дника Твоего́,/ стира́я запина́ющия ми враги́/ и путь, страстьми́ обветша́вший, во утро́бе мое́й обновля́я.</p>
				<p>Благода́ть Паракли́та Твоего́ посла́в, Христе́, рабу́ Твоему́,/ призва́л еси́ в след Тебе́ тещи́:/ и́же а́бие отве́ржеся ми́ра и возлюби́ зако́н Твой,/ путь в любви́ Твое́й обновля́ющ.</p>
				<p>Твое́ю мы́шцею наста́влен преподо́бный Твой, Го́споди,/ прии́де к безбу́рному приста́нищу/ в пречестну́ю Ма́тере Твоея́ Пече́рскую оби́тель,/ и бысть и́нок, и́ночествуя доброде́тельными нра́вы.</p>
				<p>Просия́ дале́че доброде́тель твоя́, о́тче,/ ю́же ви́дяще, мно́зи велича́ху тя,/ и прославля́ху Небе́снаго Отца́, да́вшаго тебе́ благода́ть сицеву́ю,/ ея́же и мы да не лиши́мся твои́ми, о́тче, исправле́нии.</p>
				<p>
					<style>Богоро́дичен: </style>Бу́ди ми Руководи́тельница, Богоневе́стная Де́во,/ руководя́щи на спасе́нную стезю́,/ и ду́шу мою́, страстьми́ обветша́вшую, обновля́ющи, Мари́е, Твои́ми щедро́тами.
				</p>
				<p>
					<style>Песнь 3 </style>
				</p>
				<p>
					<style>Ирмо́с: </style>
					<emphasis>Еди́не, ве́дый челове́ческаго существа́ не́мощь/ и ми́лостивно в не вообра́жся,/ препоя́ши мя с высоты́ си́лою,/ е́же вопи́ти Тебе́, Святы́й,/ одушевле́нный хра́ме неизрече́нныя сла́вы Твоея́, Человеколю́бче. </emphasis>
				</p>
				<p>Еди́н путь прав ви́дя ве́рный раб Твой,/ е́же прия́ти в жи́зни сей Крест Твой/ и Тебе́, Влады́це своему́, после́довати,/ а́бие к Тому́ спе́шно поте́кл есть,/ тем ны́не неизрече́нныя сла́вы Твоея́ насыща́ется, Человеколю́бче.</p>
				<p>Еди́ному Бо́гу от чи́стаго се́рдца моли́твы твоя́ непреста́нно возсыла́я,/ немощна́го врага́ ко́зни разруши́л еси́, уби́в того́ копие́м ве́ры,/ тем прия́л еси́, святи́телю, вене́ц сла́вы от Христа́ Человеколю́бца.</p>
				<p>Бде́нием и посто́м горе́ возлете́в,/ не изводи́л еси́ ума́ своего́ до́лу к скоротеку́щим/ и сицевы́м дея́нием стяжа́л еси́ виде́ние Бо́жия сла́вы,/ ю́же и нам улучи́ти моли́ Иису́са Человеколю́бца.</p>
				<p>Та́ко просвети́ся житие́ твое́ пред челове́ки,/ я́ко ви́девше доброде́тели твоя́, о́тче,/ избра́ша тя на престо́л архиере́йский Нову́гра́ду, ему́же и был еси́ па́стырь,/ Пастыренача́льнику приводя́ своя́ о́вцы, Иису́су Человеколю́бцу.</p>
				<p>
					<style>Богоро́дичен: </style>Пастыренача́льника Ма́ти Чи́стая су́щи,/ заблу́ждшее мя овча́ на путь пра́вый наста́ви и упра́ви живо́т мой,/ да, Тобо́ю упра́влен, сподо́блюся насы́титися сла́вы Иису́са Человеколю́бца.
				</p>
				<p>
					<style>Седа́лен, глас 4:</style>
				</p>
				<p>Ре́вностию зело́ о Правосла́вии подвиза́яся,/ умножа́л еси́ в па́стве твое́й сла́ву Бо́жию,/ и ны́не у́бо прославля́яся иде́же глас пра́зднующих непреста́нно,/ моли́ о чту́щих па́мять твою́, Ни́фонте, о́тче свяще́ннейший.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́ко ро́ждшая сла́вы Го́спода,/ шу́ияго нас безсла́внаго стоя́ния свобо́ждши,/ прича́стники сла́вы святы́х бы́ти сподо́би/ и просла́ви чту́щих рождество́ Твое́, Чи́стая.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Го́ру Тя, благода́тию        Бо́жиею приосене́нную,/ прозорли́выма Авваку́м усмотри́в очи́ма,/ из Тебе́ изы́ти Изра́илеву провозглаша́ше свято́му/ во спасе́ние на́ше и обновле́ние.</emphasis>
				</p>
				<p>Горо́ю высокоу́мия ходя́щих смири́л еси́, блаже́нне,/ не дав междоусо́бныя бра́ни сотвори́ти,/ но благослови́л еси́ ми́ром,/ приве́д тех ко спасе́нию и любви́ обновле́нию.</p>
				<p>Словесе́м апо́стольским после́дуя,/ благовре́менно и безвре́менно настоя́л еси́, о́тче,/ все́ю си́лою завещава́я свои́м овца́м не удаля́тися от за́поведей Госпо́дних/ и от пра́вильных Це́ркве Его́ преда́ний,/ я́ко та суть на спасе́ние на́ше и обновле́ние.</p>
				<p>Де́рзость твою́, святи́телю, кто испове́сть,/ глаго́лал бо еси́ о свиде́ниих Госпо́дних пред цари́, не стыдя́ся диади́мы,/ тем был еси́ вторы́й Предте́ча, облича́я дея́ния беззако́нныя.</p>
				<p>Те́ло свое́ не Христу́, но блуже́нию беззако́нным бра́ком предаю́щих князе́й/ дерзнове́нно обличи́л еси́,/ апо́стольски повелева́я Це́ркви свое́й и всему́ кли́ру/ сицевы́х, безчи́нно ходя́щих, отмета́тися.</p>
				<p>
					<style>Богоро́дичен: </style>Беззако́ннующа мя испра́ви/ и разсвире́певшия во мне страсти смири́, Богоро́дице,/ да Тобо́ю тех свобо́дь быв, обря́щу отра́ду,/ Ты бо еси́ Еди́на всех нас спасе́ние и обновле́ние.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Просвети́вый сия́нием/ прише́ствия Твоего́, Христе́,/ и освети́вый Кресто́м Твои́м ми́ра концы́,/ сердца́ просвети́ све́том Твоего́ Богоразу́мия/ правосла́вно пою́щих Тя.</emphasis>
				</p>
				<p>Втора́го тя Фео́дора Студи́йскаго пое́т Це́рковь Росси́йская, блаже́нне,/ де́рзости ра́ди и испове́дания/ и призыва́ет к духо́вному весе́лию любо́вию, о́тче, хва́лящих тя.</p>
				<p>Ты непра́вильно ходя́щим сопротивоста́л еси́, преподо́бне,/ ника́коже соизволя́я без благослове́ния Вселе́нскаго Константи́ня гра́да Патриа́рха произвести́ на престо́л архиере́я/ и нече́стно да́ти во́лка в па́стыря овца́м, благоче́стно Христа́ сла́вящим.</p>
				<p>Че́сти досто́ин еси́, свя́те,/ я́ко на честь святи́тельства главо́ю Кли́мента свята́го возводя́щим не соизво́лил еси́,/ па́че же обличи́в, с человекоуго́дники сих собо́р осуди́л еси́.</p>
				<p>И́стинный сын Восто́чнаго Вселе́нскаго престо́ла сый,/ сыно́м Росси́йским не соизволя́л еси́ от пе́рвенства своего́ отстава́ти,/ но достове́рно испове́дал еси́ то испе́рва рукописа́нием утвержде́но бы́ти,/ да изволе́нием приро́днаго па́стыря своего́, Константи́ня гра́да Патриа́рха,/ все твори́мо бу́дет.</p>
				<p>
					<style>Богоро́дичен: </style>Благослове́нием род челове́ческий Венча́вшая,/ благослове́ния избра́нных нас сподо́би/ и сла́ву Сладча́йшаго Сы́на Твоего́ зре́ти даждь правове́рно хва́лящим Тя.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Обы́де нас после́дняя бе́здна,/ несть избавля́яй,/ вмени́хомся, я́ко о́вцы заколе́ния,/ спаси́ лю́ди Твоя́, Бо́же наш,/ Ты бо кре́пость немощству́ющих и исправле́ние.</emphasis>
					<style name="color-red"/>
				</p>
				<p>Обы́де тя зло́бою архиере́й, ненави́дяй пра́вды,/ не сообща́лся бо еси́ ему́, я́ко непра́ведно престо́л похи́тившу,/ но ты, о́тче, не устраши́лся еси́ того́, име́яй наде́жду на Бо́га,/ И́же есть кре́пость немощны́х и исправле́ние.</p>
				<p>Удержа́ти тя, блаже́нне, не удержа́ннаго, покуша́яся, архиере́й/ наусти́ кня́зя в заточе́ние тя посла́ти/ и удержа́ самаго́, язы́ка же твоего́ не удержа́,/ обличи́л бо еси́ того́, я́ко незако́нно престо́л похи́тивша.</p>
				<p>Словеса́ твоя́ бы́ша меч беззако́нным,/ и́мже посе́кл еси́ тех неи́стовство,/ сего́ ра́ди и ненави́дяху тя и престо́ла отлучи́ша,/ но ты не малоду́шествовал еси́, о́тче,/ блаже́нства изгна́нных пра́вды ра́ди наде́яся.</p>
				<p>Обличе́ние твое́, святи́телю Ни́фонте, я́зва бысть нечести́вым,/ снеда́ше бо их я́ко законопресту́пных,/ и распыха́хуся сердцы́, скреже́щуще зубы́ зве́рски,/ хотя́ще тя растерза́ти.</p>
				<p>
					<style>Богоро́дичен: </style>Обыдо́ша нас мы́сленнии зве́ри, скреже́щуще зубы́,/ и ра́дуются о поги́бели на́шей,/ но Ты, я́ко сильна́ в кре́пости, Де́во, сокруши́ им че́люсти/ и нас испра́ви проти́ву тем ста́ти,/ Ты бо еси́ кре́пость немощны́м и исправле́ние.
				</p>
				<p>
					<style>Конда́к, глас 5:</style>
				</p>
				<p>Ре́вности дре́вних оте́ц/ в тве́рдом и́стинных догма́т хране́нии подо́бяся,/ крепкоу́мне Ни́фонте,/ не восхоте́л еси́ восхи́тившему самово́льне престо́л Митропо́лии Кли́му сослужи́тель бы́ти,/ избра́нному же на се от всех, поко́рся,/ священноле́пне с ним служи́л еси́/ и, жизнь свою́ сконча́в,/ обре́л еси́ безконе́чное Ца́рство Христо́во.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Тебе́, у́мную, Богоро́дице, пещь/ разсмотря́ем, ве́рнии,/ я́коже бо о́троки спасе́ три Превозноси́мый,/ мир обнови́, во чре́ве Твое́м всеце́л,/ хва́льный отце́в Бог и препросла́влен.</emphasis>
				</p>
				<p>Ты, о́тче блаже́ннейший, в оби́тели многочуде́сней, я́ко в Черто́зе Небе́сном живы́й,/ ра́дуйся, благода́рственная воздава́л еси́ всех Цари́це и Сладча́йшему Сы́ну Ея́, поя́:/ отце́в Бо́же, благослове́н еси́.</p>
				<p>Дерзнове́нно став, преподо́бне, Правосла́вия ра́ди,/ лиши́лся еси́ от законопресту́пных престо́ла своего́,/ но престо́л тебе́ гото́вяшеся во огра́де Небе́сной,/ я́ко и́стинному свиде́телю пра́вды.</p>
				<p>Ви́дя Пастыренача́льник о́вцы твоя́, укосне́нием твои́м смяте́нны,/ па́ки тя па́стыря им подае́т,/ и́бо зло творя́й пра́ведным судо́м Бо́жиим сам зло сугу́бо прия́т/ и отлучи́вый тя престо́ла сам отпаде́ престо́ла.</p>
				<p>Христолюби́вый князь Гео́ргий, Изясла́ва пра́ведно с престо́ла княже́ния изгна́в,/ со мно́гою че́стию отпусти́ тя на престо́л твой,/ на не́мже узре́вше тя, о́вцы твоя́, преподо́бне, с ра́достию воспе́ша:/ отце́в Бо́же, благослове́н еси́.</p>
				<p>
					<style>Богоро́дичен: </style>Пра́ведно низпа́дший род челове́ческий от Бо́жия благода́ти/ возста́вила еси́ пречи́стым рождество́м Твои́м, Богома́ти,/ сего́ ра́ди ра́достно пое́т Ти во вся ро́ды, Благослове́нная.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</emphasis>
				</p>
				<p>В пещи́ искуше́ний и в пла́мени ласка́ния законопресту́пных/ егда́ тебе́ неопали́вшася слы́ша Вселе́нский Константи́ня гра́да Патриа́рх,/ ублажи́ му́жество твое́, о́тче, и причте́ тя к дре́вним испове́дником,/ с ни́миже ны́не пое́ши Го́спода во ве́ки.</p>
				<p>Ви́дя твое́ дерзнове́ние, в кни́зе живы́х напи́сано,/ Патриа́рх Константи́ня гра́да присла́ и свое́ к тебе́ напи́санное посла́ние,/ в не́мже ублажа́ше твою́ о Правосла́вии ре́вность,/ ю́же помина́юще, и сы́нове росси́йстии превозно́сят Го́спода во ве́ки.</p>
				<p>Сугу́бым жела́нием распала́емь, святи́телю, спе́шно прише́л еси́ в град Ки́ев,/ жела́я Богома́тери в оби́тели Пече́рской и преподо́бным отце́м поклони́тися,/ та́кожде от гряду́щаго архиере́я благослове́ние прия́ти./ Те́мже ди́вно виде́ние ви́дети сподо́бился еси́,/ я́ко святы́й Феодо́сий глаго́ла тебе́:/ отсе́ле бу́деши с на́ми неразлу́чно, сла́вя и поя́ Го́спода во ве́ки.</p>
				<p>Я́ко птене́ц, любя́ гнездо́, на холме́ Пече́рском от Чи́стыя Голуби́цы созда́нное,/ любе́зно жела́л еси́ в нем жи́ти неисхо́дно,/ а́ще же и привлече́ тя жела́ние сицево́е,/ но Бо́жий Про́мысл угото́ваше отше́ствие твое́ от вре́менных к ве́чным.</p>
				<p>
					<style>Богоро́дичен: </style>Птене́ц есмь, в Твое́й огра́де, Влады́чице моя́, рожде́нный,/ но низпадо́х, уловле́н бесо́вскими прило́ги,/ оба́че молю́ся: приведи́ мя па́ки во о́ну,/ да иде́же нача́ло, та́мо и кончи́ну прииму́ благу́ю/ и со святы́ми отцы́ превозношу́ си́лу Твою́ во ве́ки.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>О́браз чи́стаго рождества́ Твоего́/ огнепали́мая купина́ показа́ неопа́льная/ и ны́не на нас напа́стей свире́пеющую угаси́ти, мо́лимся, пещь,/ да Тя, Богоро́дице,/ непреста́нно велича́ем. </emphasis>
				</p>
				<p>О́бразом чу́днаго виде́ния извести́ тебе́, свя́те, всех Влады́ка,/ я́ко и́маши по труде́х в поко́йная отыти́ места́,/ иде́же сла́вят немо́лчно Тро́ицу Пресвяту́ю а́нгельския си́лы,/ Ю́же и мы с ни́ми велича́ем.</p>
				<p>В то́нок сон низве́дся,/ возмне́лся еся́, о́тче, в це́ркви Пече́рской стоя́, простира́ти к Пречи́стей Богоро́дице мольбу́,/ да ви́диши лице́ блаже́ннаго Феодо́сия,/ и бысть, я́коже восхоте́л еси́.</p>
				<p>По жела́нию твоему́, в виде́нии не́кто от бра́тий, пое́мь, преподо́бне,/ приведе́ тя ко блаже́нному Феодо́сию,/ его́же ра́достне узре́в, я́лся еси́ за но́зе и благослове́ния сподо́бился еси́./ Жела́нием сего́ и мы одержи́ми, Тро́ицу Пресвяту́ю велича́ем.</p>
				<p>О сла́дкаго гла́са!/ О, до́браго целова́ния отца́ на́шего,/ рече́ бо: отсе́ле бу́деши с на́ми, и показа́ ти сви́ток, в не́мже бе напи́сано: се аз и де́ти мои́./ Сей глас и мы да услы́шим, мо́лимся Бо́жией Ма́тери,/ и при́сно Сию́ с тобо́ю, о́тче, велича́ем.</p>
				<p>
					<style>Богоро́дичен: </style>Ра́дуйся, сви́тче, Пресвята́я Де́во,/ в Тебе́ бо написа́ся пе́рстом Бо́жиим Предве́чное Сло́во./ Ты же нас напиши́ во сви́тце с рабы́ Твои́ми,/ вы́ну бо о сем Тебе́ мо́лимся и пе́сньми Тя велича́ем.
				</p>
				<p>
					<style>Светилен:</style>
				</p>
				<p>А́нгельски на земли́ пожи́в,/ А́нгелом сожи́тель яви́лся еси́,/ преста́вився бо от ни́жних, к Вы́шним отше́л еси́,/ иде́же предстоя́ Влады́це всех Бо́гу,/ моли́ о чту́щих па́мять твою́, Ни́фонте блаже́нне.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Вы́шних чинонача́лий превы́шшая су́щи,/ нас, ни́жних, не отступа́й,/ но при́сно с на́ми бу́ди, свобожда́ющи от вся́ких наве́тов,/ Твою́ бо кре́пкую о нас по́мощь ви́дяще,/ никто́же воста́нет на ны.</p>
				<p>
					<style>На хвали́тех стихи́ры, глас 4:</style>
				</p>
				<p>В благонаро́читый день па́мяти Богоно́снаго отца́/ прииди́те, христоимени́тии лю́дие, ра́достно взыгра́ем,/ пе́сни похва́льныя принося́ще,/ и, сла́достию духо́вною учрежда́ющеся,/ любо́вию возопии́м:/ Ни́фонте, о́тче свяще́ннейший,/ моли́ся Христу́ Бо́гу/ о спасе́нии душ на́ших.</p>
				<p>Плодоно́сим ти, о́тче преподо́бне,/ в дне́шний день любо́вию пе́сненныя да́ры,/ помина́юще исправле́ния твои́х доброде́телей,/ и мо́лимся Христу́ Бо́гу,/ я́ко да, вре́дных помышле́ний избежа́вше,/ испра́вим жизнь на́шу в благи́х дея́ниих/ и Небе́сныя по́чести не лиши́мся/ моли́твами твои́ми.</p>
				<p>Кто по достоя́нию восхвали́ти возмо́жет/ святы́я Твоя́, Христе́ Бо́же,/ я́ко, любо́вию Твое́ю уязви́вшеся,/ вся земна́я презре́ша,/ и, во пло́ти су́ще, безпло́тнаго врага́ победи́ша,/ и ны́не с Безпло́тными на Небеси́ веселя́тся,/ и́хже ликостоя́ния и нас сподо́би/ святи́теля Твоего́ моли́твами.</p>
				<p>
					<style>Сла́ва, глас 6: </style>
				</p>
				<p>Святи́телем удобре́ние и отце́в сла́ву,/ исто́чника чуде́с и ве́рных ско́раго посо́бника,/ <style>Днесь</style>, празднолю́бнии лю́дие, в пречестны́й храм соше́дшеся,/ хвала́ми воспое́м, глаго́люще:/ ра́дуйся, подви́жниче до́брый;/ ра́дуйся, бо́дрый па́стырю слове́сных ове́ц;/ ра́дуйся, мы́сленнаго во́лка от ста́да твоего́ жезло́м ве́ры отгна́вый/ и всеце́ло <style>е</style> к Пастыренача́льнику твоему́ приведы́й,/ Ему́же при́сно и о нас моли́ся,/ я́ко да сохрани́мся от всех враго́в невреди́ми/ и бу́дем насле́дницы жи́зни ве́чныя.</p>
				<p>
					<style>И ны́не, Богоро́дичен: </style>Богоро́дице, Ты еси́ лоза́ и́стинная:
				</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>На Литурги́и слу́жба о́бща святи́телю.</style>
				</p>
				<p>
					<style>И́на слу́жба и́же во святы́х отца́ на́шего Ни́фонта, епи́скопа Вели́каго Нова́гра́да</style>
				</p>
				<p>
					<style>ВЕ́ЧЕР</style>
				</p>
				<p>Блаже́н муж:
					<style> 1-й антифо́н. На </style>Го́споди, воззва́х:
					<style> стихи́ры пра́здника 4 и святи́телю стихи́ры, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
				</p>
				<p>О́тче Богому́дре, святи́телю Христо́в Ни́фонте,/ ты от ю́ности моли́твами свои́ми и посто́м,/ и бде́нием же, и ми́лостынею/ Бо́гови соедини́ся,/ те́мже Ду́ху Свято́му дом и жили́ще показа́ся,/ отню́ду же архиере́й Це́ркви Христо́вы был еси́/ и лю́дем и учи́тель, и наста́вник благоче́стно показа́ся,/ те́мже мо́лим:/ моли́ Христа́ Бо́га спасти́ся душа́м на́шим.</p>
				<p>Святи́телю Христо́в, преподо́бне Ни́фонте,/ ты, повину́яся за́поведи Вседержи́теля Бо́га,/ от ю́ности своея́ Того́ стопа́м, святи́телю, после́довал еси́,/ и наста́вник и учи́тель вели́кому Но́вугра́ду был еси́;/ те́мже от Го́спода неоску́дну благода́ть прия́л еси́,/ де́йствовати пресла́вная чудеса́/ и ду́хи прогони́ти лука́выя от всех,/ и́же любо́вию чту́щих тя.</p>
				<p>О́тче вели́кий, архиере́ю Ни́фонте,/ ты от Го́спода дарова́ние чудесе́м прия́л еси́:/ еще́ в жи́зни сый,/ сподо́бился еси́ в виде́нии,/ в Боже́ственнем алтари́ ви́дети вели́ких оте́ц/ Анто́ния и Феодо́сия, учи́телей свои́х,/ сказу́ющих отше́ствие твое́ к Бо́гу/ и водворе́ние со все́ми святы́ми отцы́ в Небе́сных оби́телех,/ ты же, о́тче, ра́достно от святы́х извеще́ния прия́л еси́,/ по ма́ле же и сам сподо́бился еси́ с ни́ми вселе́ния./ Моли́ спасти́ся душа́м на́шим.</p>
				<p>О́тче Христо́в, уго́дниче Ни́фонте,/ ты кро́ток и незло́бив в сей жи́зни/ да́же и до исхо́да души́ своея́ пребы́л еси́,/ до́ндеже обре́л еси́ люби́мых оте́ц Анто́ния и Феодо́сия/ и с ни́ми, о́тче, всели́лся еси́ во дво́рех Го́спода на Небе́сных кру́зех,/ иде́же глас пра́зднования и весе́лия,/ и за ны моли́ Влады́ку Го́спода непреста́нно,/ спасти́ся душа́м на́шим.</p>
				<p>
					<style>Сла́ва, глас 6, самогла́сен: </style>
				</p>
				<p>Егда́ Бо́гу ти поспешеству́ющу,/ святи́телю Христо́в Ни́фонте,/ предуве́дев свое́ е́же к Бо́гу из телеси́ пресла́вное изше́ствие,/ вели́каго и сто́льнаго гра́да Ки́ева дости́гл еси́/ и во оби́тель Пече́рскую Пречи́стыя Богома́тере прише́л еси́,/ Е́йже жела́л еси́ помоли́тися,/ иде́же и яре́м Христо́в сподо́бился еси́ прия́ти,/ и та́мо святу́ю ду́шу свою́ че́стно Го́сподеви пре́дал еси́;/ и святы́я твоя́ мо́щи положе́ны бы́ша че́стно/ с вели́кими отцы́ Анто́нием и Феодо́сием,/ е́же в житии́ свое́м мно́го жела́л еси́,/ сие́ обре́л еси́, о́тче свяще́нне, по своему́ жела́нию,/ и ны́не моли́ся о нас ко Го́споду со отцы́ преподо́бными,/ спасти́ся душа́м на́шим.</p>
				<p>
					<style>И ны́не, пра́здника.</style>
				</p>
				<p>
					<style>Вход. Проки́мен дне и чте́ния три святи́тельская 
						<emphasis>(зри чте́ния святи́тельская).</emphasis>
					</style>
				</p>
				<p>
					<style>На лити́и стихи́ры, глас 4. Самогла́сны:</style>
				</p>
				<p>Вели́каго архиере́я и святи́теля Христо́ва/ Ни́фонта блаже́ннаго/ свяще́нную па́мять <style>Днесь</style> сверша́юще Боже́ственными пе́сньми,/ прииди́те, вси лю́дие вели́каго Нова́гра́да,/ и свяще́нных мно́жества, и ли́ки оте́ц,/ почти́м того́, о нас всегда́ моля́щася,/ прося́ще ниспосла́ти мно́жество щедро́т/ и спасе́ние душа́м на́шим.</p>
				<p>Твоего́ жития́ вели́каго ра́ди и чистоты́,/ святи́телю Христо́в Ни́фонте,/ сы́на тя све́та и дне Христо́с показу́ет/ и архиере́я и па́стыря Це́ркви Своея́ соде́ловает,/ е́йже послужи́л еси́ на престо́ле Вели́каго Нова́гра́да,/ я́ко па́стырь изря́ден,/ и ко оби́телем Небе́сным восхо́диши./ О нас при́сно моли́, спасти́ся душа́м на́шим.</p>
				<p>На земли́, я́ко А́нгел, с пло́тию пожи́л еси́,/ всеблаже́нне святи́телю Христо́в Ни́фонте,/ и над страстьми́ воцари́ся,/ ху́ждшее покори́л еси́ лу́чшему,/ те́мже прии́де к непреходя́щему Ца́рствию./ Моли́ при́сно Бо́га/ ве́рно чту́щим тя грехо́в оставле́ние дарова́ти/ и ве́лию ми́лость.</p>
				<p>
					<style>Сла́ва, глас 5:</style>
				</p>
				<p>Преподо́бне о́тче,/ святи́телю Христо́в Ни́фонте пресла́вне,/ учи́вся в ста́де Боже́ственных оте́ц Анто́ния и Феодо́сия,/ поче́рпл еси́, я́ко гу́ба напоя́ема,/ сих Боже́ственному поревнова́в пути́,/ пожи́в, сподо́бился еси́ честна́го архиере́йства,/ и был досто́ин иере́й Христа́ Бо́га,/ и, очища́ем Боже́ственными заря́ми/ и просвеща́яся умо́м и мы́слию,/ вознесе́ся в виде́ния та́йная ко изря́дному блаже́нству,/ о́тче преподо́бне, моли́твенниче о душа́х на́ших.</p>
				<p>
					<style>И ны́не, Богоро́дичен.</style>
				</p>
				<p>
					<style>На стихо́вне стихи́ры, глас 2.</style>
				</p>
				<p>
					<style>Подо́бен: </style>До́ме Евфра́фов:
				</p>
				<p>Святи́телю Христо́в и Богоно́се Ни́фонте,/ ты яви́ся от млады́х ногте́й/ Христу́ Бо́гу на́шему/ сосу́д освяще́н/ и жили́ще Пресвята́го Ду́ха.</p>
				<p>
					<style>Стих: </style>Свяще́нницы Твои́ облеку́тся в пра́вду,/ и преподо́бнии Твои́ возра́дуются.
				</p>
				<p>Святи́телем похвала́/ и свяще́нником сла́ва,/ пра́вило и́ночествующим,/ уго́дниче Христо́в Ни́фонте, яви́ся/ и Це́ркви утвержде́ние.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Услы́ши моле́ние/ чад твои́х, о́тче святи́телю Ни́фонте,/ и не премолчи́, моля́ся за рабы́ своя́ ко Влады́це,/ и серде́чная проше́ния не пре́зри,/ но подава́й с ти́хостию лю́бящим тя утеше́ние.</p>
				<p>
					<style>Сла́ва, глас 6:</style>
				</p>
				<p>Твоя́ вели́кая и всечестна́я Ла́вра,/ ю́же ты соста́ви мно́гими труды́ и моли́твами,/ о́тче святи́телю Христо́в Ни́фонте,/ в приснослову́щем гра́де Пско́ве/ над Ми́рожею реко́ю,/ я́ко труба́, вопие́т к Бо́гу,/ вели́кий же Но́вград вельми́ тя похваля́ет,/ наслади́вшеся уче́ний твои́х медото́чных,/ град же Ки́ев и Пече́рская оби́тель/ пресве́тло па́мять твою́ пра́зднуют,/ тя, я́ко сте́ну неразори́му и столп непоколеби́м, иму́ще./ Мы же, ча́да твоя́, и́ноцы,/ уче́нием твои́м наставля́еми/ и ны́не пресла́вное твое́ успе́ние пра́зднующе, мо́лимся:/ моли́ спасти́ся душа́м на́шим.</p>
				<p>
					<style>И ны́не, пра́здника.</style>
				</p>
				<p>
					<style>Тропа́рь, глас 4:</style>
				</p>
				<p>От мирска́го мяте́жа из млады́х ногте́й/ исшед в ти́хое приста́нище,/ честны́я оби́тели Пече́рския дости́гл еси́/ и, та́мо яре́м Христо́в восприи́м на ся,/ ра́вно А́нгелом житие́ поживе́,/ отню́ду же прише́д, святи́телю Христо́в Ни́фонте, в вели́кий Но́вград,/ и архиере́йский престо́л восприя́л еси́/ и мно́ги лю́ди уче́нием свои́м ко Христу́ приве́л еси,/ Его́же моли́, святи́телю преподо́бне, спасти́ся душа́м на́шим.</p>
				<p>
					<style>Сла́ва, и ны́не, Богоро́дичен или пра́здника.</style>
				</p>
				<p>
					<style>НА УТРЕНИ</style>
				</p>
				<p>
					<style>На </style>Бог Госпо́дь:
					<style> тропа́рь свято́му, два́жды. Сла́ва, и ны́не, Богоро́дичен или́ пра́здника.</style>
				</p>
				<p>
					<style>По 1-м стихосло́вии седа́лен, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p><style>Днесь</style> святи́теля Христо́ва Ни́фонта па́мять возсия́ нам,/ солнцеобра́зно луча́ми сия́юща,/ светоявле́нием и уче́нием свои́м всех простира́ет к доброде́тели и глаго́лет:/ прииди́те, жела́емых наслади́теся.</p>
				<p>
					<style>Сла́ва, и ны́не, пра́здника или́ Богоро́дичен:</style>
				</p>
				<p>Стена еси́ непобеди́мая нам, христиа́ном, Богоро́дице Де́во,/ к Тебе́ бо прибега́ем, невреди́ми пребыва́юще,/ и, па́ки согреша́юще, и́мамы Тя Моли́твенницу,/ тем, благодаря́ще, вопие́м:/ ра́дуйся, Обра́дованная, Госпо́дь с Тобо́ю.</p>
				<p>
					<style>По 2-м стихосло́вии седа́лен, глас 3.</style>
				</p>
				<p>
					<style>Подо́бен: </style>Боже́ственныя ве́ры:
				</p>
				<p>Я́ко со́лнце пресве́тлое, возсия́л еси́/ вели́кому Нову́гра́ду и Пско́встей земли́ доброде́тельми свои́ми,/ и сия́нии све́тлых уче́ний свои́х просвети́л еси́ ве́рных соста́вы,/ и потреби́л еси́ страсте́й омраче́ние, о́тче святи́телю Христо́в Ни́фонте,/ моли́ Бо́га даровати нам ве́лию ми́лость.</p>
				<p>
					<style>Сла́ва, и ны́не, пра́здника или́ Богоро́дичен:</style>
				</p>
				<p>Боже́ственная бысть сень Сло́ва, еди́на Пречи́стая Богома́ти,/ чистото́ю А́нгелы превозше́дши,/ па́че всех мене́, персть бы́вша, оскверне́на плотски́ми прегреше́нии,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
				<p>
					<style>По полиеле́и седа́лен, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>Смиренному́дрен был еси́, о́тче святи́телю Христо́в Ни́фонте,/ те́мже просла́вися, я́ко Боже́ственный архиере́й/ принося́ же́ртву поже́ршемуся за нас во́лею Христу́ Бо́гу на́шему,/ Того́ моли́, о́тче честны́й, грехо́в оставле́ние дарова́ти нам, рабо́м твои́м,/ чту́щим любо́вию Боже́ственную па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Обнови́ла еси́, Пречи́стая, Боже́ственным рождество́м Твои́м/ истле́вшее страстьми́ земноро́дных умерщвле́нное существо́/ и возста́вила еси́ всех к жи́зни нетле́ния,/ те́мже Тя по до́лгу вси ублажа́ем, Де́во Препросла́вленная, и вопие́м Ти:/ моли́ Христа́ Бо́га согреше́ний оставле́ние дарова́ти/ воспева́ющим досто́йно сла́ву Твою́.</p>
				<p>
					<style>Та́же степе́нна, 1-й антифо́н 4-го гла́са. Проки́мен, глас 4: </style>Уста́ моя́ возглаго́лют прему́дрость/ и поуче́ние се́рдца моего́ ра́зум. 
					<style>Стих: </style>Услы́шите сия́, вси язы́цы, внуши́те, вси живу́щии по вселе́нней. Вся́кое дыха́ние:
					<style> Ева́нгелие от Иоа́нна, зача́ло 35 от полу́. </style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Челове́че Бо́жий,/ ве́рный ра́бе,/ святи́телю Христо́в, о́тче Ни́фонте,/ слуго́ Госпо́день,/ му́же жела́ний,/ сосу́де избра́нный Христо́в,/ сто́лпе и утвержде́ние Це́ркве Христо́вы,/ не преста́й моля́ся о нас, рабе́х свои́х, ко Го́споду.</p>
				<p>
					<style>Кано́н пра́здника со ирмосо́м на 6 и святи́телю на 8, нося́ краегране́сие сицево́: </style>И́ноком столп и святи́телем красота́, да пое́тся блиста́тельный Ни́фонт. 
					<style>Творе́ние священнои́нока Варлаа́ма мни́ха. Глас 4.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</emphasis>
				</p>
				<p>Скве́рну прегреше́ний мои́х очи́сти Твое́ю ми́лостию, Христе́,/ мглу омраче́ния страсте́й отжени́/ моли́твами святи́теля Твоего́ Ни́фонта.</p>
				<p>Бога́тыя и светоно́сныя благода́ти испо́лнен,/ в честне́м ме́сте Пече́рския оби́тели и́ночествовал еси́/ и та́мо, я́ко безпло́тен, к доброде́телей приведе́ ум свой,/ о́тче чу́дне Ни́фонте.</p>
				<p>Кре́постию наста́влен быв от Ду́ха Свята́го измла́да,/ в огра́де преподо́бных оте́ц Анто́ния и Феодо́сия пребы́л еси́ во вся́цем воздержа́нии/ и отто́ле на архиере́йский престо́л возведе́н бысть Вели́кому Нову́гра́ду,/ о́тче святи́телю Ни́фонте.</p>
				<p>
					<style>Богоро́дичен: </style>от <style>Тебе</style>́, Обра́дованная Всечестна́я,/ нам яви́ся Пра́ведное Со́лнце — Христо́с/ и све́том просвети́ седя́щия пе́рвее в тве́рдех
					<a type="note" xlink:href="#note6">6</a>.
				</p>
				<p>
					<style>Катава́сия пра́здника.</style>
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Умертви́в плотско́е мудрова́ние воздержа́нием зе́льным,/ и всено́щным стоя́нием, и моли́твами, о́тче свяще́нне Ни́фонте,/ Животворя́щему Ду́ху прибли́зился еси́.</p>
				<p>Боже́ственнаго Ду́ха благода́тию, вше́дшаго в тя,/ мно́ги огра́ды и хра́мы во и́мя святы́х воздви́гл еси́, и́ноческому чи́ну во спасе́ние,/ и с ни́ми, о́тче свяще́нне Ни́фонте,/ в ра́йских селе́ниих препочи́л еси́, веселя́ся.</p>
				<p>На высоту́ доброде́телей вшел еси́, Ни́фонте святи́телю,/ и, прия́в свяще́нное пома́зание,/ высото́ю своего́ жития́ на седа́лище высо́це/ послужи́л еси́ своему́ Влады́це Христу́, я́ко архиере́й вели́кий.</p>
				<p>Це́рковь Христо́ва свети́льника тя стяжа́вши, святи́телю Ни́фонте,/ доброде́тельными твои́ми уче́нии, прему́дре, просвеща́ется, глаго́лющи:/ Ты, Го́споди, ми кре́пость и утвержде́ние.</p>
				<p>
					<style>Богоро́дичен: Ты еси́ еди́на су́щим на земли́ челове́ком блага́я Хода́таица,/ Ма́ти Бо́жия па́че естества́,/ те́мже Тебе́, Госпоже́ Влады́чице, лю́дие Твои́, ра́дуяся, зове́м:/ поми́луй нас.</style>
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Ско́ро предвари́:
				</p>
				<p>Све́тло житие́ твое́ всем яви́ся, святи́телю Христо́в Ни́фонте,/ всепра́зднственная же па́мять твоя́, чудесы́ блиста́ющи,/ удивля́ет сто́льнаго гра́да Ки́ева наро́ды,/ иде́же честны́я твоя́ мо́щи положе́ны бы́ша,/ и и́нок мно́жества ревну́ющих по Бо́зе доброде́тельному твоему́ житию́,/ те́мже тя мо́лим:/ моли́ спасти́ся душа́м на́шим.</p>
				<p>
					<style>Сла́ва, и ны́не, пра́здника или́ Богоро́дичен:</style>
				</p>
				<p>Пое́м Тя, Богоневе́сто, Ма́ти Христа́ Бо́га,/ сла́вяще рождество́ Твое́ непостижи́мое,/ и́мже изба́вихомся от ле́сти диа́воли и вся́кия беды́, Влады́чице Богоро́дице,/ и ве́рно вопие́м Тебе́, Госпоже́, раби́ Твои́:/ поми́луй ста́до Твое́, Еди́на Пренепоро́чная.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Любве́ ра́ди, Ще́дре, Твоего́ о́браза,/ на Кресте́ Твое́м стал еси́,/ и раста́яшася язы́цы,/ Ты бо еси́, Человеколю́бче,/ кре́пость моя́ и хвале́ние. </emphasis>
				</p>
				<p>Всечестны́я твоя́ мо́щи, святи́телю Ни́фонте,/ дом Пресвята́го Ду́ха бысть,/ во гро́бе бо лежа́ со отцы́ Ки́евския пеще́ры,/ ду́хи лука́выя от челове́к прогоня́еши/ си́лою И́же в тебе́ живу́щаго Ду́ха Свята́го.</p>
				<p>Отверзо́шася тебе́, о́тче, святи́телю Христо́в Ни́фонте, Еде́мския две́ри/ ра́ди доброде́тельнаго жития́ твоего́ к Бо́гу и чистоты́,/ и к святи́телем приложи́ся, святи́телю,/ перворо́дных Це́ркви сочета́ся, достосла́вне.</p>
				<p>Просвеща́ется красото́ю и зва́нием Небе́сных сия́ний престо́л,/ и́же на земли́ Вели́каго Нова́гра́да оста́вил еси́, святи́телю Ни́фонте,/ и насле́дие нетле́нно в земли́ кро́тких,/ я́ко кро́ток, восприя́л еси́ со святы́ми.</p>
				<p>
					<style>Богоро́дичен: </style>И́же во Твою́ утро́бу, Де́во, Богоприя́тную/ па́че естества́ всели́выйся Христо́с Бог наш,/ Сей по рождестве́ Боже́ственною си́лою Свое́ю/ Тя, Де́ву, соблюде́ Пречи́сту.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Ты, Го́споди, мой Свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя. </emphasis>
				</p>
				<p>Я́ко вели́ко облиста́л еси́ со́лнце, от сла́внаго вели́каго Нова́гра́да/ заре́ю слове́с твои́х и чуде́с, сия́ние испуща́я во всю Ру́сскую зе́млю,/ Ни́фонте о́тче, святи́телю Бо́жий,/ и вся озаря́я, благоче́стно тя ублажа́ющия.</p>
				<p>Па́че ме́да услажда́ющее, Вели́каго Нова́гра́да наро́дом/ позна́ся уче́ние медото́чнаго и чи́стаго твоего́ язы́ка,/ сим наслажда́ющее ду́ши свяще́нными испове́дании/ и грехо́вную сим показу́ющее го́ресть,/ досточу́дне о́тче, свяще́нне Ни́фонте.</p>
				<p>Сла́ва святи́телем и ве́рным лю́дем засту́пник вои́стинну ты еси́,/ стране́ на́шей на враги́ испроси́ побе́ды и одоле́ние/ и во благоче́стии утверди́ ны непоколеби́мы,/ о́тче досточу́дне Ни́фонте.</p>
				<p>
					<style>Богоро́дичен: </style>Вси ро́ди челове́честии благоче́стно блажа́т Тя, Госпоже́ Пречи́стая Богоро́дице,/ вои́стинну ро́ждшую па́че естества́ и сло́ва/ Блаже́ннаго нам Го́спода, Сы́на Бо́жия.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Прему́дрости рачи́тель быв Боже́ственный,/ Богодухнове́нне о́тче свяще́нне Ни́фонте,/ и благоче́стия венце́м венча́ся, и все́ми о́бразы и де́лы/ учени́к быв светоно́сным отце́м Анто́нию и Феодо́сию.</p>
				<p>Жела́ние твое́ к Бо́гу испо́лнися,/ пресла́вне святи́телю Христо́в о́тче Ни́фонте,/ преста́ви бо ся к Нему́, Боже́ственно ра́дуяся,/ в немерца́ющий свет и в непреходи́мую ра́дость,/ и ны́не све́тлости святы́х, о́тче, зри́ши и красоты́.</p>
				<p>Благоле́пия венце́м укра́шен, сия́еши ны́не, святи́телю Ни́фонте,/ я́ко и́стинный архиере́й, пра́вдою вои́стинну оде́явся,/ и преда́ние Спа́сово возлюби́л еси́,/ те́мже и зва́нию
					<a type="note" xlink:href="#note7">7</a> Боже́ственному после́довал еси́, вопию́щу ти:/ вни́ди в ра́дость Го́спода своего́.
				</p>
				<p>Кро́ток, и незло́бив, и ми́лостив во всей жи́зни свое́й, о́тче Ни́фонте, был еси́,/ Влады́ки своего́ Христа́ стопа́м после́дуя,/ зе́млю кро́тких со святы́ми дости́гл еси́,/ сего́ ра́ди тя собо́ры благочести́вых воспева́ют Боже́ственными пе́сньми.</p>
				<p>
					<style>Богоро́дичен: </style>Кля́твы пе́рвыя прама́тери Е́вы/ рождество́м Твои́м, Госпоже́, Деви́це Чи́стая, свободи́хомся,/ Ты бо, Христа́ ро́ждши, Де́во,/ благослове́ние всем источи́ла еси́.
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен: </style>Взбра́нной:
				</p>
				<p>Возложи́в себе́ от ю́ности Бо́гу, преподо́бне,/ мир тле́нных нивочто́же вмени́в/ и па́че всех Христа́ возлюби́в,/ Тому́ от всея́ души́ любо́вию после́довал еси́/ и, я́ко светоза́рное со́лнце,/ от Ки́ева просия́ во вся концы́ Ру́сския земли́ доброде́телию,/ и бысть па́стырь вели́кому Нову́гра́ду,/ и, до́бре упа́с ста́до Христо́во слове́сных ове́ц на па́житех духо́вных,/ к Бо́гу отше́л еси́,/ и ны́не со А́нгелы Влады́чню Престо́лу предстоя́,/ нас помина́й, раб свои́х, да зове́м ти:/ ра́дуйся, о́тче Ни́фонте,/ святи́телем изря́дная похвало́.</p>
				<p>
					<style>И́кос: </style>
				</p>
				<p>Челове́к бо сый естество́м, о́тче,/ но па́че челове́ка подвиза́ся посто́м и бде́нием, в моли́твах и труде́х/ о́браз мно́гим бысть,/ сего́ ра́ди тя Бог архиере́я це́ркви Своея́ Прему́дрости Бо́жия устроя́ет/ и вели́каго Нова́гра́да лю́дем неле́ностна учи́теля,/ те́мже тя мо́лим:/ моли́ся, архиере́ю, Благоде́телю всех Бо́гу/ дарова́ти побе́ды на враги́/ и нам обрести́ ми́лость в День Су́дный,/ да велегла́сно тебе́ вопие́м:/ ра́дуйся, о́тче преподо́бне, и́же измла́да Госпо́день яре́м взем,/ де́монов победи́л еси́ полки́ моли́твами свои́ми;/ ра́дуйся, в Богохрани́мом гра́де Пско́ве оби́тель превели́ку и чу́дну устро́ивый над Ми́рожею реко́ю/ во сла́ву Боголе́пнаго Преображе́ния Христо́ва/ и и́нок мно́жество собра́вый сла́вити Бо́га./ Ра́дуйся, и́же сподо́бился еси́ в виде́нии ви́дети в Боже́ственном алтари́ Анто́ния и Феодо́сия Пече́рских,/ возвеща́ющих твое́ отше́ствие к Бо́гу;/ ра́дуйся, сподо́бивыйся со блаже́нными отцы́ Пече́рскими честны́м твои́м моще́м положе́нным бы́ти,/ иде́же и́го Госпо́дне прия́т./ Ра́дуйся, о́тче Ни́фонте, святи́телем изря́дная похвало́.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>В пещи́ Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Боже́ственная и пресве́тлая па́мять твоя́, святи́телю Ни́фонте,/ я́ко светоза́рное яви́ся со́лнце,/ светоно́сно просвеща́ющее ве́рныя лю́ди вели́каго Нова́гра́да,/ и́же без сумне́ния Христо́ви вопию́щия:/ оте́ц на́ших Бо́же, благослове́н еси́.</p>
				<p>Уста́вы оте́ческия утверди́л еси́, му́дре о́тче Ни́фонте,/ це́рковь Прему́дрости Бо́жия свяще́нства ле́потами преукра́сил еси́/ и сохрани́л еси́ ю уче́нии свои́ми невоева́нну
					<a type="note" xlink:href="#note8">8</a>,/ наказу́я взыва́ти:/ оте́ц на́ших Бо́же, благослове́н еси́.
				</p>
				<p>Ки́евска ме́ста я́ко досто́ин еси́,/ и та́мо положе́но бысть в пеще́ре честно́е те́ло твое́, святи́телю Ни́фонте, со отцы́,/ дух же твой возлете́ на Небеса́,/ со А́нгелы и апо́столы и со святи́тели ликовству́я,/ Святе́й Тро́ице предстоя́, моли́ся приле́жно за град и лю́ди твоя́, свя́те, Христу́ вопию́щия:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Вы́шняго освяще́нное Боже́ственное селе́ние, ра́дуйся,/ Тобо́ю бо даде́ся ра́дость, Богоро́дице, зову́щим:/ благослове́нна Ты еси́ в жена́х, Всенепоро́чная Влады́чице.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Ру́це распросте́р, Дании́л/ львов зия́ния в ро́ве затче́;/ о́гненную же си́лу угаси́ша,/ доброде́телню препоя́савшеся,/ благоче́стия рачи́тели, о́троцы, взыва́юще:/ благослови́те, вся дела́ Госпо́дня, Го́спода.</emphasis>
					<style name="color-red"/>
				</p>
				<p>На Небесе́х чи́нове А́нгельстии лику́ют,/ и на земли́ ве́рных собо́ры све́тло пра́зднуют/ па́мять твою́, святи́телю Христо́в Ни́фонте, веселя́щеся и глаго́люще:/ честна́ пред Го́сподем смерть преподо́бных Его́, и пе́сньми сла́вяще Христа́:/ благослови́те, вся дела́ Госпо́дня, Го́спода.</p>
				<p>Ки́евстии свяще́ннии, и и́ночестии собо́ры, и про́стии лю́дие,/ пресла́вне святи́телю Христо́в Ни́фонте, воспева́ют тя/ на ме́сте, иде́же лежи́т те́ло твое́,/ источа́ющее исцеле́ния струи́, и стра́сти потопля́ющее,/ и ве́рных сердца́ ороша́ющее Боже́ственною благода́тию:/ благослови́те, вся дела́ Госпо́дня, Го́спода.</p>
				<p>Чи́сто житие́ свое́ сконча́л еси́,/ Чи́стыя Де́вы Богоро́дицы вои́стинну служи́тель бысть/ и святи́тель Бо́гови и́стинен,/ ревни́тель Правосла́вия и свяще́ние ве́ре,/ и стена́ лю́дем избра́нным, Богоблаже́нне.</p>
				<p>
					<style>Богоро́дичен: </style>Стряса́ем прах ме́ртвенный, нетле́нии бы́вше,/ Боже́ственным рождество́м Твои́м, Пречи́стая,/ есте́ственную бо и́стинную Жизнь и присносу́щную, Чи́стая Влады́чице, родила́ еси́,/ те́мже Тя благослови́м, Мари́е Богоневе́стная:/ благослови́те, вся дела́ Госпо́дня, Го́спода.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем. </emphasis>
				</p>
				<p><style>Днесь</style> день пра́здничный,/ па́мять твоего́ преставле́ния, Христо́в святи́телю Ни́фонте,/ созыва́ет святи́телей собо́ры, и́ноков стада́/ на весе́лие духо́вное и трапе́зу неги́бнующия сне́ди,/ пи́щу нетле́нныя жи́зни предлага́я нам.</p>
				<p>Чи́стым се́рдцем и Боже́ственным восхожде́нием/ ум свой впери́в, Еди́наго Бо́га зре́ти добро́ту сподо́бился еси́/ и отту́ду светоли́тием просвеща́еши ве́рныя,/ Богому́дре святи́телю Христо́в, Ни́фонте свяще́нне.</p>
				<p>Оби́тели, в не́йже сподо́бился еси́ яре́м Христо́в прия́ти,/ <style>вся</style> дни свои́ ве́рою и ду́хом, кроме́ телесе́, неразлу́чен, о́тче, пребы́л еси́,/ те́мже и по преставле́нии свое́м та́мо сподо́бился еси́ положи́тися,/ иде́же чудесе́м дарова́ния от Го́спода прия́л еси́,/ святи́телю Христо́в Ни́фонте.</p>
				<p><style>Днесь</style> пресве́тлая па́мять твоя́, святи́телю Ни́фонте, возсия́вши,/ всех ве́рных сердца́ просвеща́ет,/ те́мже и о пе́ние произве́дшему ти моли́ Христа́ Бо́га,/ сохрани́тися ему́ от лука́ваго ловле́ния/ и получи́ти ми́лость в День Су́дный.</p>
				<p>
					<style>Богоро́дичен: </style>Исто́чник безсме́ртия нам источи́ла еси́, Де́во, и оставле́ния во́ду,/ Христа́ ро́ждши, И́мже очища́емся от вся́кия скве́рны грехо́вныя,/ Богоневе́сто, Ма́ти Христо́ва.
				</p>
				<p>
					<style>Свети́лен:</style>
				</p>
				<p>Благода́ть Свята́го Ду́ха, все́льшаяся в тя,/ святи́теля тя показа́ и́стинна,/ Христо́с тебе́ вручи́ ста́до Свое́ па́ствити на па́житех духо́вных,/ сего́ же ра́ди потща́лся еси́ наставля́ти лю́ди/ и ны́не на Небесе́х живе́ши, ра́дуяся.</p>
				<p>
					<style>Сла́ва, и ны́не, Богоро́дичен:</style>
				</p>
				<p>По Бо́зе упова́ние иму́ще на Тя,/ Пречи́стая Богоро́дице, мо́лим Ти ся:/ ко из Тебе́ Ро́ждшемуся мольба́ми/ невреди́мы нас до конца́ сохрани́.</p>
				<p>
					<style>На хвали́тех стихи́ры, глас 2.</style>
				</p>
				<p>
					<style>Подо́бен: </style>Егда́ от Дре́ва:
				</p>
				<p>Воздержа́нием стра́сти плотски́я,/ о́тче пречестны́й и святи́телю Христо́в Ни́фонте,/ по́мыслу поработи́л еси́,/ безстра́стия быв красе́н сосу́д, преблаже́нне,/ вме́стен живо́тным сия́нием,/ и свяще́ния масть
					<a type="note" xlink:href="#note9">9</a> прии́м от руки́ Госпо́дни,/ и бесо́вския полки́ потреби́л еси́,/ и страсте́м прогони́тель я́влься, досточу́дне.
				</p>
				<p>Чи́стая мирополо́жница Боже́ственнаго Ду́ха,/ о́тче святи́телю, был еси́/ и чудесе́м исто́чник незави́стен всем яви́ся,/ иноку́ющим столп и святи́телем красота́/ и кро́ткаго своего́ Учи́теля Христа́ подража́тель те́плый,/ те́мже, земны́й А́нгел и Небе́сный челове́к быв,/ да восхва́лится ны́не свяще́нными пе́сньми/ святи́тель Христо́в Ни́фонт.</p>
				<p>В безмо́лвное приста́нище/ Пече́рския оби́тели Пречи́стыя Богоро́дицы дости́гл еси́,/ и та́мо, душе́вный твой кора́бль/ жите́йскаго мяте́жа устрани́в,/ я́ко от волн морски́х, отбега́я ми́ра,/ и́же к Бо́гу манове́ньми от земли́ возлете́,/ и яви́ся пло́тию А́нгелом подо́бен/ и всем челове́ком сла́вен,/ о́тче святи́телю Христо́в Ни́фонте.</p>
				<p>
					<style>Сла́ва, глас 6:</style>
				</p>
				<p>Излия́ся благода́ть во устну́ твое́ю,/ преподо́бне о́тче, святи́телю Христо́в Ни́фонте,/ и бысть па́стырь Христо́вы це́ркви Прему́дрости Бо́жия Вели́каго Нова́гра́да,/ уча́ наро́ды, слове́сныя о́вцы, ве́ровати в Единосу́щную и Нераздели́мую Тро́ицу/ во Еди́ном Божестве́.</p>
				<p>
					<style>И ны́не, пра́здника.</style>
				</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны пра́здника и от кано́на свята́го песнь 3-я на 4. Проки́мен, глас 4: </style>Уста́ моя́ возглаго́лют прему́дрость/ и поуче́ние се́рдца моего́ ра́зум.
					<style> Стих: </style>Услы́шите сия́, вси язы́цы, внуши́те, вси, живу́щии по вселе́нней.
					<style> Апо́стол ко Евре́ем, зача́ло 318. </style>Аллилу́ия,
					<style> глас 2: </style>Уста́ пра́веднаго поуча́тся прему́дрости. 
					<style>Стих: </style>Зако́н Бо́га его́ в се́рдце его́, и не за́пнутся стопы́ его́.
					<style> Ева́нгелие от Иоа́нна, зача́ло 36. Прича́стен: </style>В па́мять ве́чную:
				</p>
			</section>
			<section>
				<title>
					<p>Святитель Нифонт, архиепископ Новгородский</p>
				</title>
				<p>Святитель Нифонт, архиепископ Новгородский, уроженец Киева, принял монашеский постриг в Киево-Печерском монастыре при игумене Тимофее. Своей подвижнической жизнью в посте и молитве святой Нифонт снискал себе великую славу богомудрого и преданного служителя Божия. В 1131 году, когда епископ Новгородский Стефан после двадцатилетних архипастырских трудов оставил свою кафедру и удалился на безмолвие в монастырь, по изволению Божию и единодушному решению новгородцев на эту кафедру был возведен преподобный Нифонт, епископская хиротония которого состоялась в Киеве. Одной из первых забот святителя Нифонта стала забота о прекращении междоусобных браней и водворении мира между русскими князьями. В 1135 году ему удалось предотвратить казавшееся неминуемым столкновение между Киевом, Черниговом и Новгородом. Его святительские слова, обращенные к соперничавшим князьям, неоднократно способствовали утверждению мира и в дальнейшем. Святитель Нифонт уделял большое внимание церковному строительству, содействовал украшению старых и возведению новых храмов. Вскоре, после его возведения на епископскую кафедру, был заложен в центре Новгорода белокаменный храм в честь Пресвятой Богородицы, а знаменитый новгородский храм Софии Премудрости Божией благоукрашен иконами, и крыша храма покрыта оловом. В 1156 году святителем Нифонтом была основана Спасо-Мирожская обитель в пойме двух рек — Великой и Мирожи, с соборным храмом в честь Преображения Господня, сооруженным несколько ранее. Будучи строгим блюстителем церковных правил, святитель Нифонт не побоялся гнева новгородского князя Святослава Ольговича и отказался благословить его на противозаконный брак. Когда же князь был все-таки венчан неподвластными Новгородскому епископу иереями, святитель Нифонт публично осудил Святослава в законопреступлении. Твердость и верность церковным канонам святитель проявил и в 1147 году, когда по кончине митрополита Киевского Михаила на кафедру митрополита был возведен Климент, избранный без необходимого в то время благословения Константинопольского Патриарха, по своевольному решению великого князя Киевского Изяслава Мстиславича. На созванном великим князем архиерейском Соборе, в котором участвовали Преосвященные иерархи Онуфрий Черниговский, Феодор Белгородский, Евфимий Переяславский, Дамиан Юрьевский, Феодор Владимирский, Мануил Смоленский, Иоаким Туровский и Косма Полоцкий, святитель Нифонт решительно выступил против незаконного волеизъявления Изяслава Мстиславича и предупредил епископов о неотвратимости Божией кары за отступление от церковных правил. Несмотря на то, что бесстрашному иерарху удалось склонить на свою сторону пятерых из участвовавших в Соборе епископов, Киевскую кафедру занял митрополит Климент. Ожесточившись на святителя Нифонта за отказ служить вместе с ним Божественную литургию, митрополит Киевский пожаловался на него великому князю Изяславу, который распорядился не отпускать святителя в Новгородскую епархию и заточить его в Киево-Печерский монастырь. Это решение святитель Нифонт принял со смирением, благодаря Господа за возможность вернуться «к безмолвному своему житию со святыми». После того как великий князь Изяслав Мстиславич был низвержен с Киевского престола князем Георгием Мономаховичем, святитель Нифонт вновь получил в управление Новгородскую епархию. Действия епископа в защиту патриарших прав были вознаграждены:  новый Патриарх Константинопольский Николай IV направил святителю одобрительную патриаршую грамоту, в которой сравнивал его с первыми святыми отцами, твердо стоявшими на защите Православия. В 1156 году, узнав о прибытии в Киев нового митрополита Константина, получившего посвящение и назначение на Киевскую кафедру в Константинополе, епископ Нифонт принял решение отправиться в Киев, чтобы приветствовать законно избранного митрополита и одновременно поклониться чудотворной Киево-Печерской иконе Божией Матери и святым мощам преподобного Феодосия Печерского. В Киеве святитель остановился в Печерском монастыре, где за три дня до постигшей его болезни удостоился чудного видения: во сне ему явился преподобный Феодосий со свитком в руке, на котором было написано: «се аз и дети, яже ми дал есть Бог». Благодаря этому явлению преподобного, святитель Нифонт воспринял свою болезнь как милость Божию и, перенося ее со смирением и радостью, отошел с миром ко Господу в субботу Светлой седмицы, на тринадцатый день после начала болезни. Святитель Нифонт был погребен в Киево-Печерском монастыре, в пещере преподобного Феодосия. Впоследствии его святые мощи были перенесены в Антониевские пещеры. Святитель Нифонт является автором нескольких житий Киево- Печерских угодников, ему приписывается продолжение Несторовой летописи после Сильвестра, с 1116 по 1157 годы.</p>
			</section>
			<section>
				<title>
					<p>Преподобнаго Ру́фа, в Да́льних пеще́рах почива́ющаго</p>
				</title>
				<p>
					<style>Тропа́рь, глас 8:</style>
				</p>
				<p>Послуша́ние свято́е, нарица́ющееся живо́т,/ преподо́бне о́тче Ру́фе, прие́м,/ живо́т ве́чный о́ным пости́гл еси́,/ иде́же живя́, не забу́ди и нас, хва́лящих тя.</p>
				<p>
					<style>Конда́к, глас 6:</style>
				</p>
				<p>Честна́ смерть твоя́, преподо́бне Ру́фе, пред Го́сподем,/ че́стне бо и преподо́бне жизнь твою́ в послуша́нии свято́м препроводи́л еси́./ Тем тя у́бо почита́ем,/ я́ко послу́шником о́браз и наста́вник.</p>
			</section>
			<section>
				<title>
					<p>Преподобный Руф, затворник Печорский</p>
				</title>
				<p>Преподобный Руф, затворник Печорский, жил в XIV веке. Он был иноком Киево-Печерского монастыря. Среди подвижников обители преподобный Руф особенно отличался послушанием, он прославляется как образец постников и трудолюбцев. Преподобный Руф погребен в Дальних пещерах. Память его празднуется также 28 августа — в день памяти святых отцов, почивающих в Дальних пещерах.</p>
			</section>
		</section>
		<section>
			<title>
				<p>В 9-й день</p>
			</title>
			<section>
				<title>
					<p>Свята́го му́ченика Евпси́хия </p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>Стихи́ры, глас 8.</style>
				</p>
				<p>
					<style>Подо́бен: </style>Му́ченицы Госпо́дни:
					<style name="color-red"/>
				</p>
				<p>Гребеньми́ стру́жемь да́же до вну́тренних твои́х,/ до́блий му́чениче, пребы́л еси́ непрекло́нен,/ име́я о́ко у́мное к Бо́гу,/ укрепля́ющему тя, Евпси́хие,/ и беззако́ннующия посрамля́ющему,/ Его́же моли́ спасти́ся/ ве́рою твою́ чту́щим па́мять <style>Днесь</style>.</p>
				<p>Я́звою меча́ усече́ся/ Боже́ственная глава́ твоя́, до́блий му́чениче,/ и вме́сто кро́ве млеко́ и во́ду источа́еши, чу́дно,/ привле́кл еси́ к позна́нию неразу́мныя,/ сла́ву неизрече́нную прие́м,/ и Боже́ственными хода́тайствы/ всем подая́ ве́лию ми́лость.</p>
				<p>Благоду́шно Евпси́хий страда́ния сконча́ и по́двиги,/ и побежда́я безу́мныя терпе́нием,/ и удивля́я неве́рныя/ боле́зней нестерпи́мых наведе́ньми,/ те́мже по кончи́не ублажа́ется./ Того́ моли́твами, Го́споди,/ всем пода́ждь ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Помышле́ния нечи́ста, и устна́ льсти́ва,/ дела́ же моя́ вся оскверне́на,/ и что сотворю́?/ Ка́ко усря́щу Судию́?/ Влады́чице Де́во, моли́ Сы́на Твоего́,/ и Зижди́теля, и Го́спода,/ я́ко да в покая́нии прии́мет дух мой,/ я́ко еди́н Благоутро́бен.</p>
				<p>
					<style>Крестобогоро́дичен:</style>
				</p>
				<p>Не терплю́, Ча́до, ви́дящи Тя,/ на Дре́ве усну́вша,/ бо́дрость всем подаю́щаго,/ я́ко да и́же дре́вле преступле́ния плодо́м,/ сном поги́бельным усну́вшим/ Боже́ственную и спаси́тельную бо́дрость пода́си, —/ Де́ва глаго́лаше, пла́чущися, Ю́же велича́ем.</p>
				<p>
					<style>Кано́н, его́же краегране́сие: </style>Евпси́хия благоду́шно пою́ боле́зни.
					<style> Творе́ние Ио́сифово. Глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
				</p>
				<p>Страда́ния благоду́шно, блаже́нне, твоя́, Евпси́хие му́чениче, поя́, молю́ тя:/ ко Го́споду име́я дерзнове́ние,/ ду́шу мою страсте́й мучи́тельства исхити́.</p>
				<p>Ум твой, манове́нием е́же к Бо́гу,/ презре́ вся жития́ кра́сная, блаже́нне,/ и весь красе́н яви́ся, над страстьми́ ца́рствовав Евпси́хие.</p>
				<p>Бысть вои́стинну терпели́в, егда́ му́ками искуша́шеся и боле́зньми,/ вся удивля́я безбо́жныя,/ и страда́лец и́стинен познава́емь.</p>
				<p>
					<style>Богоро́дичен: </style>Пло́ти подо́бием роди́вся из Тебе́, Влады́ка/ обнови́ на́ше обветша́вшее, Отрокови́це, естество́/ и ме́ртвыя Небе́сны соде́ла.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ Свет омраче́нных,/ и пое́т Тя дух мой.</emphasis>
				</p>
				<p>Разу́мна су́ща пове́дают безу́мнии тебе́,/ злочести́вому князю́, безу́мно де́моном служа́щему.</p>
				<p>На высоту́ муче́ния твоего́ возне́сшу ти ся, А́нгел я́влься,/ тебе́ дерзнове́нна устроя́ет, страстоте́рпче Евпси́хие.</p>
				<p>Поя́, пребы́л еси́ в темни́це, Бо́га и Го́спода испове́дая,/ храни́тель же Сего́ повеле́нием показу́яся.</p>
				<p>
					<style>Богоро́дичен: </style>Пе́ние благода́рственно страда́льческий лик пое́т Тебе́,/ Отрокови́це Чи́стая,/ Твои́ми хода́тайствы победоно́сец быв.
				</p>
				<p>
					<style>Седа́лен, глас 1.</style>
				</p>
				<p>
					<style>Подо́бен: </style>Гроб Твой:
				</p>
				<p>Благоду́шно до́брый соверши́в по́двиг,/ победи́л еси́ врага́ супоста́та, му́чениче, по́чести и чудеса́ от Бо́га прие́м./ Те́мнее вся ве́рных Це́рковь ублажа́ет тя,/ в настоя́щий день богохва́льно почита́ющи.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Наста́ви ны на путь покая́ния,/ укло́ньшияся при́сно к безпу́тием зол/ и Преблага́го прогне́вавший Го́спода,/ Неискусобра́чная Благослове́нная Мари́е,/ прибе́жище отча́янных челове́ков, Бо́жие жили́ще.</p>
				<p>
					<style>Крестобогоро́дичен:</style>
				</p>
				<p>Зря́щи Тя, Христе́, Всенепоро́чная Ма́ти,/ ме́ртва на Кресте́ просте́рта, вопия́ше:/ Сы́не Мой, Собезнача́льне Отцу́ и Ду́ху,/ что́ неизрече́нное Твое́ сие́ смотре́ние,/ и́мже спасл еси́ пречи́стых рук Твои́х, Ще́дре, созда́ние?</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́. </emphasis>
				</p>
				<p>Ра́дуяся, му́чениче, разда́л еси́ вся име́ния ни́щим,/ муче́ния бога́тство некра́домо/ и ра́дость нестаре́емую противостяжа́в.</p>
				<p>Свяще́нно просвеща́емь, тьму несвяще́нных ты обличи́л еси́,/ ну́дити искуша́ющих тя,/ отвести́ ле́стию злоде́монскою.</p>
				<p>И́же пре́лести прилежа́щии/ тебе́, неле́стными нра́вы украше́нному, дивля́хуся,/ источа́ющу живото́чныя словеса́, досточу́дне.</p>
				<p>
					<style>Богоро́дичен: </style>Превы́шши сил Небе́сных Ты су́щи,/ плотски́х страсте́й вы́шший ум мой, Де́во, покажи́.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Челове́колюбче.</emphasis>
				</p>
				<p>Терпе́л еси́ плотски́я я́звы терпели́вно,/ обе́шен быв, блаже́нне Евпси́хие,/ прии́скренно Влады́це всея тва́ри.</p>
				<p>Пое́ши Христу́, по ре́бром, му́чениче, стру́жемь и ко́жи одира́емь,/ му́жественным по́мыслом терпели́внейший.</p>
				<p>Пою́щу Бо́гу, явля́ется тебе́ А́нгел,/ к подвиго́м обуча́я тя,/ я́же, о Го́споде возмога́емь, соверши́л еси́.</p>
				<p>
					<style>Богоро́дичен: </style>О и́же на Тя наде́жды всех, Влады́чице, возложи́вших при́сно моли́ся,/ я́ко да бу́дущаго осужде́ния изба́вимся.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя. </emphasis>
				</p>
				<p>Обурева́ет у́бо муче́ний тягота́, не мо́жет же погрузи́ти тя, му́чениче:/ Христа́ бо и Бо́га Помо́щника име́л еси́ и Ко́рмчия,/ направля́юща тя ко приста́нищу ти́хому Своего́ Ца́рствия, Евпси́хие.</p>
				<p>Красно́ твое́ воста́ние, му́чениче, душе́вное сопроти́вным показу́я,/ яви́лся еси́ тем стра́шен, удивля́я терпе́нием о́нех зломы́слие,/ и прия́т от Христа́ подвиго́в побе́ды возме́здие.</p>
				<p>Без пра́вды пролия́нною кро́вию погрузи́л еси́ весь де́монский полк/ и злочести́вых мно́жество истопе́;/ ве́рных же напои́ся собо́р, Евпси́хие, бога́тно,/ святы́х му́ченик украше́ние.</p>
				<p>
					<style>Богоро́дичен: </style>Испра́ви спа́дша мя всего́, я́ко страсте́м отве́рзшаго дверь,/ и Твои́м благи́м хода́тайством к пока́яния вхо́дом введи́,/ и спаси́ мя, всех Спа́са ро́ждшая и Го́спода.
				</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
				</p>
				<p>Собо́ром му́чеников причи́слился еси́ и лико́м Боже́ственных Безпло́тных,/ от безслове́сия страсте́й те́ло удержа́в,/ хра́бровал еси́ изря́дно, страда́льче Христо́в треблаже́нне.</p>
				<p>О, до́брыя твоея́ ку́пли!/ Го́рстию бо кро́ве измени́л еси́ Вы́шнее Ца́рство, му́дре, в не́мже и воспева́еши:/ благослове́н еси́, Го́споди Бо́же, во ве́ки.</p>
				<p>Па́даеши, уязви́вся мече́м, му́чениче,/ и без ме́ры хва́лящагося велиа́ра спопира́еши/ и я́звами ссека́еши неисце́льно,/ твоему́ кре́пкому уму́ злообра́зно прирази́вшася.</p>
				<p>
					<style>Богоро́дичен: </style>Го́ру Тя проро́к Дании́л Боже́ственным Ду́хом нарече́, Де́во,/ из нея́же ка́мень — Христо́с — без руку́ отсече́ся/ и сокруше́ние соде́ла истука́нных пре́лести.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Победи́тели мучи́теля и пла́мене/ благода́тию Твое́ю бы́вше,/ за́поведем Твои́м зело́ прилежа́ще,/ о́троцы вопия́ху:/ благослови́те, вся дела́ Госпо́дня, Го́спода. </emphasis>
				</p>
				<p>Победи́тель мучи́телей и духо́в был еси́ нечи́стых,/ ве́рных же челове́ков, страда́льче Евпси́хие, сла́ва и похвала́,/ тя восхваля́ющих свяще́нными пе́сньми и превознося́щих Христа́ во вся ве́ки.</p>
				<p>Кесари́йстии свяще́ннии воспева́ют тя лю́дие, преблаже́нне:/ в том бо, му́чениче, лежа́, те́ло твое́ источа́ет исцеле́ний струи́,/ стра́сти потопля́ющия и ве́рных сердца́ ороша́ющия боже́ственно.</p>
				<p>Вшед му́жески в подвиго́в суди́ще, му́чениче,/ стро́ган был еси́ да́же до члено́в и до самаго́ вну́тренняго строе́ния,/ но яви́лся еси́ весь непрекло́нен, непоколеби́м,/ тем венцы́ прия́л еси́ побе́ды.</p>
				<p>
					<style>Богоро́дичен: </style>Ми́лостивая Де́во, Я́же ми́лостиваго Сло́ва ро́ждши,/ немилосе́рдаго мя ту́не уще́дри,/ отча́яннаго прегреше́ньми безме́рными и не обраща́ющася,/ но в ле́ности житие́ ижди́вша.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Вои́стинну Богоро́дицу/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще. </emphasis>
				</p>
				<p>На дре́во воздви́жен был еси́, страсть вообража́я Безстра́стнаго/ и стра́сти ума́лившаго благочести́вых за милосе́рдие, му́чениче Евпси́хие.</p>
				<p>Ви́дено бысть чу́до ве́лие в твое́й кончи́не:/ вме́сто бо кро́ве млеко́ с водо́ю/ главе́ твое́й, отсе́чене бы́вшей, му́чениче, истече́.</p>
				<p>Твои́ми удесы́, всеблаже́нне, Препросла́вленный еди́н Бог просла́вися/ в прославле́нии всесвяты́я твоея́ па́мяти,/ я́коже проре́кл еси́.</p>
				<p><style>Днесь</style> весе́лие в твое́й Боже́ственней па́мяти/ Це́рковь познава́ет, Евпси́хие,/ в ню́же пою́щия тя вся спаса́й моли́твами твои́ми.</p>
				<p>
					<style>Богоро́дичен: </style>Све́том мя покая́ния озари́, Де́во,/ греха́ но́щию омраче́ннаго/ и уны́ния мгло́ю спокрове́ннаго.
				</p>
			</section>
			<section>
				<title>
					<p>Святой мученик Евпсихий </p>
				</title>
				<p>Святой мученик Евпсихий родился в знатной христианской семье Кесарии Каппадокийской (город на юго-востоке Малой Азии). Его жизнь увенчалась мученическим венцом в период гонений на веру Христову при императоре Юлиане Отступнике (361–363), который, хотя и был воспитан в христианской вере, но впоследствии, достигнув 20 лет, стал язычником. Святой мученик Евпсихий в зрелом возрасте женился на христианке. Свадьба его совпала с языческим празднеством в честь богини Тихе, особо почитавшейся Юлианом Отступником, которая олицетворяла удачу. Когда греки-язычники пришли на праздник в капище Тихе, святой Евпсихий и другие христиане также отправились к этому месту. По их молитвам капище было разрушено. Юлиан Отступник был разъярен. Решив покарать не только святого Евпсихия, но и весь город, он повелел одних предать казни, других сослать в заточение и приказал разгромить христианские храмы Кесарии, а клириков принудительно направить в армию. Кроме того, он распорядился отнять у города почетное имя Кесария, присвоенное ему в правление императора Тиверия (14–37), и называть город прежним именем Ма́за или Ма́зака; отнять у города автономию, исключить его из числа почетных городов империи, а христиан обложить огромным налогом. Наконец, император приказал, чтобы христиане восстановили разоренное капище. Однако Юлиан Отступник не успел осуществить задуманное, т. к. погиб в июне 363 года, в Персидской войне. Святого Евпсихия император хотел пытками принудить к языческому жертвоприношению.</p>
				<p>Его взяли под стражу и ежедневно водили на многочасовые допросы, обещая помиловать, если он поклонится идолам. Но святой Евпсихий решительно отказался это сделать. Тогда его подвесили на дыбе и ножами среза́ли мясо с костей. Ангел Господень явился и духовно укреплял святого мученика. Наконец, в бессилии святого Евпсихия обезглавили. И свершилось чудо: вместо крови из его тела полились молоко и вода. Христиане взяли тело святого и предали его честно́му погребению.</p>
				<p>Народ воздвиг над гробом святого Евпсихия прекрасный храм. Господь прославил Своего мученика многими чудесами, совершенными у его святых мощей.</p>
			</section>
		</section>
		<section>
			<title>
				<p>В 10-й день</p>
			</title>
			<section>
				<title>
					<p>Святы́х му́ченик Тере́нтия, Помпии́я и и́же с ни́ми </p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>Стихи́ры, глас 4.</style>
				</p>
				<p>
					<style>Подо́бен: </style>Я́ко до́бля:
				</p>
				<p>Многоимени́тно сочета́ние/ многоразли́чныя му́ки/ страда́лец претерпе́ тве́рдо/ и ко еди́ному Бо́гу на́шему/ пре́йде, ра́дуяся,/ со тьма́ми свяще́нных Безпло́тных сил весели́тся,/ я́ко зми́евы мно́гия ты́сящи победи́ша/ противле́нием тве́рдым и Ду́ха благода́тию.</p>
				<p>Пресла́вный Макси́м/ и вели́кий Тере́нтий,/ Помпии́й прему́дрый,/ Мака́рий и Африка́н Боже́ственный/ да почту́тся пе́сньми,/ с ни́ми и про́чее му́ченик сосло́вие,/ и́же кро́вию свое́ю Вы́шнее Ца́рство купи́ша,/ сла́вы непрее́мныя исполня́еми.</p>
				<p>Ни глад, ниже́ беда́,/ ни живо́т, ниже́ смерть,/ любве́, сла́внии, Сотво́ршаго/ вас разлучи́ти возмого́ша./ Те́мже насле́довасте Ца́рство Небе́сное,/ и сла́дость неизживу́щую,/ и не иму́щее конца́ весе́лие,/ но испроси́те и нам/ благопода́тно очище́ние и ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́же Бо́га невмести́маго/ во чре́ве Твое́м вмести́вшая,/ человеколю́бно Челове́ка бы́вша,/ и на́ше смеше́ние из Тебе́ прии́мша,/ и обожи́вша я́ве,/ не пре́зри мене́, Всечи́стая, ны́не скорбя́ща,/ но уще́дри ско́ро/ и разли́чныя вражды́ же и вре́да лука́ваго свободи́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, Тя/ на Дре́ве я́ко ви́де/ А́гница ро́ждшая, рыда́ше/ и ма́терски Тебе́ веща́ше:/ Сы́не возжеле́нне,/ ка́ко на Дре́ве Кре́стнем пове́шен еси́, Долготерпели́ве?/ Ка́ко ру́це и но́зе Твои́, Сло́ве,/ пригвозди́шася от беззако́нных,/ и кровь Твою́ излия́л еси́, Влады́ко?</p>
				<p>
					<style>Кано́н, его́же краегране́сие: </style>Мно́жество мя спаси́ добропобе́дных му́чеников. 
					<style>Творе́ние Ио́сифа. Глас 8.      </style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м. </emphasis>
				</p>
				<p>Мно́жество страда́лец сла́вных,/ Христа́ умоли́те, мно́жество иму́щаго щедро́т,/ мно́жества ума́лити зол мои́х,/ я́ко да восхваля́ю ва́ше торжество́.</p>
				<p>Служа́ще живо́му и и́стинному Бо́гу, страстоно́сцы,/ безду́шным че́сти бого́м ника́коже принесо́сте/ и жива́я Жизнода́вцу же́ртва принесо́стеся.</p>
				<p>Пропове́даша безбо́жнии повеле́ние богоме́рзкое,/ и посреди́ суди́ща четы́редесять страда́лец пропове́даша Сло́во воплоще́нное,/ безслове́сия мир изба́вльшее.</p>
				<p>
					<style>Богоро́дичен: </style>Пою́ Тя, Де́во, я́ко Бо́га, Всепе́тая,/ воплоти́ла еси́ еди́на от Твои́х честны́х крове́й, Пресвята́я,/ и па́че сло́ва стра́шно породила́ еси́.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ Свет омраче́нных,/ и пое́т Тя дух мой.</emphasis>
				</p>
				<p>Усты́ пропове́даша свяще́нными свои́ми Го́спода страда́льцы пред мучи́тели,/ стра́ждуще терпели́вно.</p>
				<p>На у́ды ссещи́ся за Христа́ я́ве преда́шася страда́льцы,/ стра́стию разжже́нием Того́ возлюби́вше.</p>
				<p>Разреши́ша соу́з суеты́ свя́заннии за Христа́,/ и́же с Боже́ственным бы́вше Тере́нтием.</p>
				<p>
					<style>Богоро́дичен: </style>Спаси́ мя, ро́ждшая Преблага́го Го́спода Ма́ти Чи́стая,/ утиши́ души́ моея́ многомяте́жную бу́рю.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p>Четы́редесять Христо́вы страстоте́рпцы,/ си́лою Христо́вою вооруже́ни,/ бесо́вския полки́ низложи́вше ве́рою,/ уме́рше же, к безсме́ртному концу́, ра́дующеся, преидо́ша/ и нам испроша́ют прегреше́ний оставле́ние,/ при́сно творя́щим тех торжество́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Грехолюби́в сый, молю́ Тя, Безгре́шнаго Бо́га ро́ждшую,/ взе́млющаго грехи́ ми́ра, Пречи́стая,/ многогре́шную ду́шу мою́ уще́дрити и грехи́ моя́ мно́гия очи́стити:/ гре́шным бо Ты еси́ очище́ние,/ и спасе́ние ве́рных, и заступле́ние.</p>
				<p>
					<style>Крестобогоро́дичен:</style>
				</p>
				<p>И́же от Безнача́льнаго Отца рожде́ннаго напосле́док Тя пло́тию ро́ждшая,/ на Кресте́ ви́сяща, зря́щи, Христе́, — увы́            Мне, любе́знейший Иису́се, — вопия́ше, —/ ка́ко сла́вимый я́ко Бог от А́нгел,/ от беззако́нных ны́не челове́к, Сы́не, хотя́, распина́ешися?/ Пою́ Тя, Долготерпели́ве.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́. </emphasis>
				</p>
				<p>Украси́стеся, му́ченицы, вдая́нием боле́зней,/ сия́юще па́че сапфи́ра и зла́та тве́рдых подвиго́в показа́ньми.</p>
				<p>Живоно́сное де́йство от Живонача́льныя Тро́ицы прие́мше,/ вся́ку боле́знь, вся́ку ме́ртвость душ и теле́с отго́ните.</p>
				<p>Не отве́ржемся Го́спода/ и де́моном безу́мным не пожре́м, — Богому́дрии вопия́ху,/ истязу́еми боле́зньми и му́ками.</p>
				<p> Богоро́дичен: Тя, Всенепоро́чная Влады́чице,/ напа́стьми обстои́м, на по́мощь призыва́ю:/ ускори́ и спаси́ мя, Я́же Спа́са Сло́ва ро́ждшая.</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>У́тренююще вопие́м Ти,/ Го́споди: спаси́ ны,/ Ты бо еси́ Бог наш,/ ра́зве Тебе́, ино́го не ве́мы. </emphasis>
				</p>
				<p>Низложи́сте пре́лести тве́рдость, страстоте́рпцы,/ растерза́ньми терпе́ния, всехва́льнии.</p>
				<p>Крове́й тече́ньми изсуши́вше пре́лести глубину́, блаже́ннии,/ вся́ку ду́шу напои́сте.</p>
				<p>Па́жить многоцве́тна показа́стеся,/ благово́ние Свята́го Ду́ха, Боже́ственнии, испуща́юще, му́ченицы.</p>
				<p>
					<style>Богоро́дичен: </style>Избавля́я, яви́ся, Пречи́стая, Сын Твой, род челове́ческий,/ из Тебе́ ро́ждься Человеколю́бец.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя. </emphasis>
				</p>
				<p>Кре́постию Твое́ю, Иису́се, утвержде́ни, низложи́ша вра́жию си́лу/ и си́льни яви́шася вои́стинну, не́мощию плотско́ю бра́вшеся и пове́ргше кре́пкаго, честни́и и добропобе́днии му́ченицы.</p>
				<p>Победи́в многообра́знаго зми́я,/ и сего́ нога́ми твои́ми сокруши́л еси́ я́ко вои́стинну главу́,/ победоно́сен на верх твой вене́ц прия́л еси́, Тере́нтие, му́чениче Христо́в,/ святы́х А́нгел соприча́стниче.</p>
				<p>Цельбы́ ра́ка му́ченик источа́ет, и стра́сти очища́ет,/ и душ омыва́ет скве́рну, и де́монов погружа́ет полки́,/ всех же благочести́вых сердца́ напая́ет благода́тию.</p>
				<p>
					<style>Богоро́дичен: </style>Присе́нну прозря́ше Тя го́ру проро́к Авваку́м, Богоро́дице,/ из нея́же Бог па́че сло́ва про́йде, воплоща́емь,/ и мир спасе́, бу́рею лю́таго греха́ тя́жко одержи́мый.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен: </style>В моли́твах:
				</p>
				<p>Му́ченическая честна́я па́мять прии́де <style>Днесь</style>,/ веселя́щи вся́ческая,/ Тере́нтия прему́драго и дружи́ны его́./ Те́мже у́бо стеце́мся, да прии́мем исцеле́ния,/ си́и бо благода́ть от Бо́га прия́ша Ду́ха Свята́го/ исцеля́ти неду́ги душ на́ших.</p>
				<p>
					<style>Песнь 7 </style>
				</p>
				<p>
					<style>Ирмо́с: </style>
					<emphasis>О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
				</p>
				<p>У́ши, благопослушли́вы к Боже́ственному исполне́нию,/ Боже́ственная повеле́ния стяжа́вше, му́дрии, поя́сте преусе́рдно:/ благослове́н еси́, Го́споди Бо́же, во ве́ки.</p>
				<p>Зако́ны, Боже́ственныя страстоте́рпцы, противоположи́сте повеле́нием беззако́нных,/ веля́щих Христа́ отврещи́ся,/ Ему́же вопие́м:/ благослове́н еси́, Го́споди Бо́же, во ве́ки.</p>
				<p>Удеса́ ка́знем отда́вше, отверго́стеся те́ла/ любве́ ра́ди я́вльшагося на земли́ и плоть взе́мша,/ Ему́же песнопое́те, му́ченицы:/ Бо́же, благослове́н еси́.</p>
				<p>
					<style>Богоро́дичен: </style>Истле́вшия дре́вле родонача́льники преступле́нием безме́стнаго согреше́ния,/ во утро́бе Христа́ неизрече́нно заче́нши,/ исправля́еши, Пренепоро́чная, Плодо́м чре́ва Твоего́.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Седмери́цею пещь/ халде́йский мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>На суди́щи мучи́тельстем, Богому́дрый Тере́нтий и Африка́н,/ Макси́м же и Помпии́й,/ Алекса́ндр, и Зифо́н, и сла́вный Фео́дор,/ вку́пе трегу́бицею спострада́вшая десяти́ца и трегу́бица еди́ницы,/ Спа́са всех Христа́ испове́давше, до́блественно пострада́ша.</p>
				<p>За Христа́ му́чими, и волу́ями жи́лами бие́ми,/ и неми́лостивно страда́льцы стру́жеми,/ трезу́бцы сре́чеми, и звере́м поверга́еми,/ и разжже́нными рожны́ в ре́бра опаля́еми, вопия́ху:/ свяще́нницы, благослови́те, лю́дие, превозноси́те Его́ во ве́ки.</p>
				<p>Глаго́л жи́зни нося́ще,/ добропобе́днии му́ченицы умерщвле́нныя в пре́лести спасо́ша, враги́ умори́ша/ и, Христо́ву смерть и светоза́рныя изобража́юще стра́сти,/ му́ками многообра́зными блаже́нную кончи́ну прия́ша,/ пою́ще Его́ во вся ве́ки.</p>
				<p>
					<style>Богоро́дичен: </style>Умерщвле́нную оживи́, па́дшую возста́ви,/ уя́звенную ду́шу мою́ исцели́/ копие́м, Всенепоро́чная, пробо́дшим Боже́ственная ре́бра/ из утро́бы Твоея́ вопло́щшагося Спа́са,/ Его́же о́т роды благословя́т, свяще́нницы пою́т,/ лю́дие превозно́сят во вся ве́ки.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Устраши́ся всяк слух/ неизрече́нна Бо́жия снизхожде́ния,/ я́ко Вы́шний во́лею сни́де да́же и до пло́ти,/ от Деви́ческаго чре́ва быв Челове́к:/ те́мже Пречи́стую Богоро́дицу, ве́рнии, велича́ем. </emphasis>
				</p>
				<p>Целе́ние точи́т ра́ка му́ченик,/ от исто́чника Боже́ственнаго Ду́ха напая́ема при́сно./ Преусе́рдно, прииди́те, почерпе́м, те́ло, се́рдце и ду́шу освяща́юще/ и Спа́са Христа́ велича́юще ве́рно, мучениколю́бцы.</p>
				<p>Я́ко цве́ти Боже́ственнаго села́,/ я́коже шипцы́ та́йнии, процвето́сте/ и благово́ния честна́го Це́рковь напо́лнисте,/ пре́лесть злосмра́дную вра́жию дале́че отгна́вше/ Боже́ственною благода́тию, му́ченицы Христо́вы четы́редесяте.</p>
				<p><style>Днесь</style> Макси́ма, ве́рнии,/ и Алекса́ндра вку́пе, и Фео́дора,/ Зифо́на и Помпии́я,/ Африка́на же и Тере́нтия/ с про́чими страда́льцы ве́рно восхва́лим и ублажи́м,/ воспева́юще тех по́двиги.</p>
				<p>Земля́ у́бо кровь ва́шу и телеса́ пострада́вшая в себе́ прия́т,/ Не́бо же — Боже́ственныя ду́хи,/ А́нгельская во́инства, че́стно собра́вшеся в побе́де, му́дрии,/ и Христо́с я́ко победи́тели венча́.</p>
				<p>
					<style>Богоро́дичен: </style>Просвети́, две́ре све́та, ду́шу мою́,/ лю́тыми помраче́нную преступле́ньми,/ омраче́нную и бе́дствующую,/ и дне прича́стника Боже́ственнаго покажи́,/ я́ко да сла́влю Тя, Предста́тельницу ве́рных непосты́дную.
					<style name="color-red"/>
				</p>
			</section>
			<section>
				<title>
					<p>Святой мученик Терентий </p>
				</title>
				<p>Святой мученик Терентий и его дружина пострадали при императоре Декии (249–251). Император издал указ, в котором повелевалось всем подданным приносить жертвы языческим идолам. Когда этот указ получил правитель Африки Фортунатиан, он созвал народ на площади, показал страшные орудия пыток и объявил, что все без исключения должны принести жертвы идолам. Многие, испугавшись мучений, согласились, но сорок христиан во главе со святым Терентием мужественно заявили о своей верности Спасителю. Фортунатиан удивился их смелости и спросил, как они, разумные люди, могут исповедовать Богом Того, Кто был распят иудеями как злодей. В ответ на это святой Терентий смело ответил, что они веруют в Спасителя, добровольно претерпевшего Крестную смерть и в третий день Воскресшего. Фортунатиан понял, что Терентий своим примером воодушевляет других, и велел заточить его в темницу вместе с тремя его ближайшими друзьями — Африканом, Максимом и Помпием. Остальных мучеников, в том числе Зинона, Александра и Феодора, Фортунатиан решил принудить к отречению от Христа. Однако ни уговоры, ни страшные мучения не поколебали святых мучеников: их жгли раскаленным железом, поливали раны уксусом, растирали солью, строгали железными когтями. Несмотря на страдания, святые не ослабевали в исповедании Христа, и Господь укреплял их. Фортунатиан велел привести страдальцев в храм и еще раз предложил им принести жертву идолам. Мужественные воины Христовы воззвали к Богу: «Боже Всесильный, проливший некогда огонь на Содом за беззаконие его, разори и ныне этот нечестивый храм идольский, ради истины Твоей». Идолы упали с грохотом и рассыпались, а затем разрушился весь храм. Разъяренный правитель приказал казнить святых. Мученики, славя Бога, преклонили свои головы под меч палача. После казни 36 мучеников Фортунатиан призвал к себе Терентия, Максима, Африкана и Помпия, показал им казненных и снова предложил принести жертву идолам. Мученики отказались. Правитель наложил на них тяжелые оковы и приказал морить в темнице голодом. Ночью Ангел Господень снял с мучеников оковы и напитал их. Наутро стража нашла святых бодрыми и полными сил. Тогда Фортунатиан приказал волхвам и заклинателям навести в темницу змей и всяких гадов. Стражи через отверстие в крыше заглянули в темницу и увидели невредимых мучеников, которые молились, а змеи ползали у их ног. Когда заклинатели, исполняя приказание, открыли двери темницы, змеи, не слушая заклинаний, бросились на них и стали жалить. Разъяренный Фортунатиан повелел обезглавить святых мучеников. Христиане взяли их святые тела и погребли с честью за городом.</p>
			</section>
			<section>
				<title>
					<p>Свята́го священному́ченика Григо́рия, Патриа́рха Константинопо́льскаго</p>
				</title>
				<p>
					<style>Тропа́рь, глас 8:</style>
				</p>
				<p>Благослове́н еси́, Христе́ Бо́же наш,/ укрепи́вый Боже́ственнаго патриа́рха,/ низпосла́вый тому́ свы́ше Свою́ благода́ть,/ и́мже и нас свободи́л еси́ от рабо́ты вра́жия,/ Человеколю́бче, сла́ва Тебе́.</p>
				<p>
					<style>Ин тропа́рь, глас 7:</style>
				</p>
				<p>Святи́телю и му́чениче Григо́рие,/ за лю́ди твоя́ ду́шу положи́вый/ и в светоно́сный день Христо́ва Воскресе́ния пострада́вый,/ моли́ся Страда́вшему за ны и Воскре́сшему/ Це́рковь Правосла́вную незы́блему всегда́ храни́ти,/ па́стве же твоей и Ру́сстей земле́, святы́я мо́щи твоя́ с любо́вию ле́та мно́га храни́вшей,/ дарова́ти мир и ве́лию ми́лость.</p>
			</section>
			<section>
				<title>
					<p>Священномученик Григорий V, Патриарх Константинопольский </p>
				</title>
				<p>Священномученик Григорий V, Патриарх Константинопольский (в миру Георгиос Ангелопулос), родился в 1751 году в высокогорном селении Димичане в Гортинии (Пелопоннес) в бедной семье. Он с отличием окончил димичанскую школу, известную в Греции тем, что после падения Византийской империи (1453 год) в первые годы турецкого ига она была единственной национальной школой. В 1771 году Георгиос продолжил обучение в Афинах. Через два года он поступил в Евангелическую школу в Смирне, а затем — в знаменитую Патмийскую школу на о. Патмосе. Там Георгиос окончательно решил посвятить себя служению Богу и принял монашеский постриг с именем Григорий. Аскетический образ жизни, высокая нравственность, большие познания в области светских и богословских наук сделали молодого монаха известным среди современников. Митрополит Смирнский Прокопий рукоположил святого Григория во диакона и назначил архидиаконом своей митрополии.</p>
				<p>Через некоторое время тот же преосвященный рукоположил его во пресвитера и протосингела. Святой Григорий был первым помощником митрополита в управлении Смирнской кафедрой. В 1785 году святой Григорий был хиротонисан во епископа и стал преемником митрополита Прокопия. С того времени началось великое святительское служение святого Григория Церкви Христовой и порабощенной Греции. Святитель Григорий успешно боролся против различных спорных течений в своей пастве и через некоторое время соединил всех верующих под своим духовным руководством. Своей безупречной жизнью он подавал христианам пример высокой христианской нравственности и чистоты. Несмотря на то, что турки всячески препятствовали распространению и сохранению христианства в Греции, святитель Григорий получил разрешение не только на ремонт старых, но и на строительство новых храмов. Много сделал святитель для духовного просвещения своей паствы, всеми силами он укреплял Евангелическую школу в Смирне. Добрый пастырь заботился также и о содержании клира. Он содействовал освобождению клириков от налога. Любовь народа была ответом на усердные труды святителя Григория на благо Православной Церкви и родины. В 1798 году святитель Григорий клиром и народными представителями был единогласно избран Патриархом Константинопольским. Четыре года святой Патриарх Григорий V возглавлял Греческую Церковь. Однако за столь короткий срок он успел упорядочить внутреннюю жизнь Церкви, в которой продолжительное турецкое иго породило различные нестроения. Он запретил архиереям долго жить вдали от своих епархий, устраивал испытания кандидатам во пресвитеры, строго следил за нравственностью клира. Для народа была необходима религиозно-нравственная литература. С большими усилиями Патриарх Григорий получил разрешение на создание национальной типографии, филиалы которой затем были основаны на острове Хиосе, в Яссах, в Кидониях, в Корфу, Закинфосе и в Кефалинии. Литература национальной типографии распространялась всюду, где жили греки. Это внесло неоценимый вклад в дело сплочения нации и подготовки ее к освободительной борьбе против турецкого ига. Патриарх Григорий в то же время укреплял имевшиеся национальные школы и создавал новые. Из этих школ вышли сотни народных учителей, священников и ученых. Распространение просвещения будило национальные чувства греков. Деятельность Патриарха Григория, направленная на укрепление Церкви и пробуждение национального самосознания народа, была неугодна турецкому правительству. В 1802 году святитель Григорий был сослан на Афон. Однако просветительская и научная деятельность святителя не прервалась. На Афоне он перевел на разговорный греческий язык речи святителей Василия Великого и Иоанна Златоустого. Святой Григорий путешествовал по монастырям Афона, проповедовал. Много времени он уделял келейной молитве. В 1806 году святитель Григорий был возвращен на патриарший престол. Его деятельность во второй период патриаршества была продолжением предыдущей. Святитель привез в Константинополь ключи от своей афонской келлии и этим знаменовал то, что готов вновь быть сосланным, но не изменит Православию и народу Греции. Религиозный и патриотический энтузиазм Патриарха передавался греческому народу. В порабощенной стране стали возникать религиозные, литературные, торговые, а затем и политические организации. В 1808 году Патриарх Григорий вновь был сослан на Афон. В течение десяти лет он вел там подвижническую аскетическую жизнь, пока вновь не был возвращен на патриаршество. Третье патриаршество святителя Григория было увенчано мученичеством. Греческие патриоты — борцы за освобождение Греции от турецкой тирании — находили деятельную поддержку у Патриарха Григория. Его авторитет при дворе султана нередко был единственным средством создания условий для распространения национального освободительного движения во многих областях Греции. Рискуя собственной жизнью, святитель неоднократно помогал лидерам движения: снабжал их сопроводительными письмами, которые давали право свободного передвижения в Оттоманской империи, открывали неприступные двери многих высокопоставленных лиц, ограждали от всякого подозрения турецких сановников. Святитель Григорий пожертвовал немало средств для поддержания освободительного движения. Для помощи бедным он организовал «Кивот милосердия». Когда же в стране началось освободительное движение, патриотическая деятельность Патриарха Григория еще более усилилась. Святой Григорий, несмотря на возможность бегства, не оставил своей паствы. Турки начали расправу над греческими патриотами и всеми христианами. Утешительное слово святителя было необходимо страдавшему народу. В день Святой Пасхи 1821 года Патриарх Григорий совершил последнюю литургию. После богослужения он был арестован и заключен в темницу при дворе султана. Слуги султана пытались заставить святого отречься от христианской веры, угрожали ему жестокими пытками. Но святитель сказал: «Я готов освободиться от уз плоти. Патриарх христиан умирает христианином». Тогда святителя Григория предали жестоким мучениям, тело его вскоре покрылось ранами. Затем святитель был повешен на глазах у многих клириков и мирян между патриаршим собором и патриархией. Перед кончиной он благословил народ. Турки запретили погребение тела священномученика. Через три дня оно было отдано на поругание евреям, которые, провлачив тело с насмешками и оплеванием по Константинополю, утопили его в море, привязав камень на шею. Святое тело священномученика Григория, чудесно избавившееся от камня, в Фомино воскресенье было обретено греческими матросами, корабль которых под русским флагом стоял на якоре в Галате. Увидев его плывущим по воде, матросы подняли тело на корабль и тайно перевезли в Одессу. Для поклонения священномученику Григорию в Одессу прибыло множество греков и русских. Нетленное тело священномученика, одетое в присланные из Москвы драгоценные ризы и митру с крестом, принадлежавшую Святейшему Патриарху Никону (1652–1658), было положено в одесском Преображенском кафедральном соборе. Указом Святейшего Синода 19 июня чин погребения совершил архиепископ Кишиневский и Хотинский Димитрий. В погребении приняли участие митрополиты Иринопольский Григорий, Сербский Леонтий и Дристрский Кирилл. Тело священномученика было погребено в северной части алтаря греческого Троицкого храма в Одессе. В 1848 году архиепископом Херсонским и Таврическим Иннокентием было установлено ежегодное празднование памяти священномученика Григория в Троицком храме 19 июня. В 1871 году Греция праздновала 50-летие своей независимости. В том году святые мощи Патриарха Григория V были перенесены, по просьбе греческого правительства, из Одессы в кафедральный собор в Афинах и упокоены в мраморном саркофаге.</p>
				<p>
					<strong>Литература:</strong>
				</p>
				<p id="p1">
					<strong>1</strong>.         Иринеос Таламбекос, архимандрит. Константинопольский Патриарх Григорий V и «Филики Гетерия». Кандидатское соч., МДА, 1968.
				</p>
				<p id="p2">
					<strong>2</strong>.         Настольная книга священнослужителя. Т. 3. М., 1979.
				</p>
			</section>
		</section>
		<section>
			<title>
				<p>В 11-й день</p>
			</title>
			<section>
				<title>
					<p>Свята́го священному́ченика Анти́пы, епи́скопа Перга́ма Аси́йскаго </p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>На </style>Го́споди, воззва́х:
					<style> стихи́ры, глас 4.</style>
				</p>
				<p>
					<style>Подо́бен: </style>Дал еси́ зна́мение:
					<style name="color-red"/>
				</p>
				<p>Му́ченик свяще́нен,/ и святи́тель благоприя́тен,/ и па́стырь и́стинен, столп непревра́тен,/ благоче́стия степе́нь,/ забра́ло Це́ркве, святи́телей добро́та,/ исто́чник чуде́с, Анти́по, был еси́./ Те́мнее тя ублажа́ем благоче́стно пе́сньми/ и Боже́ственное твое́ <style>Днесь</style> соверша́ем торжество́.</p>
				<p>Пра́вилом слове́с твои́х/ церко́вный, сла́вне, я́ко ко́рмчий изря́ден,/ кора́бль упра́вил еси́,/ вы́ше волн пла́вая преле́стных/ и всескве́рными козньми́ чужда́го не погруже́н;/ пострада́в же кре́пко и врага́ победи́в,/ ко Христу́ преше́л еси́,/ Его́же стра́сти поревнова́л еси́.</p>
				<p>Ми́ро твоя́ мо́щи источа́ют всегда́,/ святи́телю Богодухнове́нне:/ Христо́во же благоуха́ние вои́стинну был еси́,/ пре́лести злосмра́дие низложи́в/ терпели́вно, я́ко страда́лец, му́чениче, сопротивле́нием./ Те́мже тя мо́лим:/ помяни́ вся, ве́рою тя помина́ющия,/ ко Го́споду дерзнове́ние стяжа́в.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Одожди́ ми, Влады́чице,/ Твоея́ ми́лости бе́здну,/ и опа́льшееся зно́ем страсте́й се́рдце мое́,/ я́ко Ми́лостива, напо́й, Отрокови́це,/ и умиле́ния ка́пли точи́ти/ непреста́нно сотвори́, молю́ся,/ и́миже утеше́ния сподо́блюся, Чи́стая,/ е́же получи́ти и́мут/ и́же и́скренно пла́кавшиися.</p>
				<p>
					<style>Крестобогоро́дичен:</style>
				</p>
				<p>Распина́ема Христа́ Человеколю́бца ви́дящи Пречи́стая/ и ре́бра ископова́ема копие́м,/ пла́чущи, вопия́ше:/ что́ сие́, Сы́не Мой?/ Что́ Ти безблагода́тнии лю́дие возда́ша,/ за я́же сотвори́л еси́ до́брая им?/ и тщи́шися безча́дствовати Мя, Вселюбе́знейший./ Удивля́юся, Благоутро́бне, Твоему́ во́льному распя́тию.</p>
				<p>
					<style>Тропа́рь, глас 4: И нра́вом прича́стник:</style>
				</p>
				<p>
					<style>Или́ сей, глас то́йже:</style>
				</p>
				<p>И́дольския ле́сти упраздни́л еси́, Анти́по,/ и, диа́вольскую попра́в си́лу,/ пред богобо́рцы дерзнове́нно Христа́ испове́дал еси́./ Те́мже со А́нгельскими чи́ны в Вы́шних водворя́яся,/ Влады́це всех славосло́вие принося́,/ и о нас моле́бное благодаре́ние предлага́еши,/ благода́ть цельбы́ да́руя./ Сего́ ра́ди тя чтим,/ священному́чениче Анти́по,/ моли́ Христа́ Бо́га,/ да спасе́т ду́ши на́ша.</p>
				<p>
					<style>Кано́н, его́же краегране́сие: </style>Све́тлаго в му́ченицех Анти́пу честву́ю. Творе́ние Ио́сифово. 
					<style>Глас 4.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Мо́ря че́рмную пучи́ну/ невла́жными стопа́ми/ дре́вний пешеше́ствовнв Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть. </emphasis>
				</p>
				<p>Заре́ю трисо́лнечныя благода́ти осия́емь,/ све́тлый твой сей пра́здник соверша́ющия озари́,/ страстна́го избавля́я, му́чениче Анти́по, омраче́ния.</p>
				<p>Сло́во Бо́жие тя, всему́дре,/ свиде́теля и́стинна свои́х показа́ страсте́й,/ злоче́стие потребля́ющаго и де́монов вся́кое лука́вство побежда́ющаго.</p>
				<p>Умертви́в плотска́я мудрова́ния мно́гими поще́нии,/ свяще́нства Боже́ственнаго свяще́нною украси́лся еси́ оде́ждею/ и безкро́вно поже́рл еси́ тебе́ ра́ди ме́ртва Бы́вшаго.</p>
				<p>
					<style>Богоро́дичен: </style>Све́та Твоего́ блиста́ньми озари́, Отрокови́це Всенепоро́чная,/ в нощи́ страсте́й и искуше́ний одержи́мое се́рдце мое́,/ Пра́вды Со́лнце всем неизрече́нно возсия́вшая.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.
					<style name="color-red"/>
				</p>
				<p>Источи́л еси́ ре́ки уче́ния, ве́рных напоя́ющия,/ и му́тныя во́ды многобо́жия изсуши́л еси́.</p>
				<p>Кре́постию, блаже́нне, Христо́вою, гоня́щих кре́пость ссекл еси́,/ и терпели́вно пострада́л еси́,/ и му́ченически венча́лся еси́.</p>
				<p>Де́моном служа́щия чествова́ти Бо́га и́стиннаго уве́рил еси́,/ плоть ме́ртвенную, преподо́бне,/ бога́тством благоутро́бия поне́сшаго.</p>
				<p>
					<style>Богоро́дичен: </style>Избавля́ющаго челове́ки плене́ния вра́жия, Чи́стая,/ Изба́вителя родила́ еси́,/ те́мже благоче́стно Тя сла́вим.
				</p>
				<p>
					<style>Седа́лен, глас 3.</style>
				</p>
				<p>
					<style>Подо́бен: </style>Боже́ственныя ве́ры:
				</p>
				<p>Боже́ственными у́гльми Боже́ственныя любве́ разжже́н, му́чениче Анти́по,/ безбо́жия пла́мень угаси́л еси́/ и, в разжже́н вложе́н быв коно́б
					<a type="note" xlink:href="#note10">10</a>, к Невече́рнему Све́ту отше́л еси́./ О́тче преподо́бне, Христа́ Бо́га моли́/ грехо́в оставле́ние дарова́ти нам.
				</p>
				<p>
					<style>Сла́ва, и ньше, Богоро́дичен:</style>
				</p>
				<p>Боже́ственнаго естества́ не отлу́чься, плоть быв во чре́ве Твое́м,/ но Бог вочелове́чься и пребы́сть,/ И́же по рождестве́ Ма́терь Тя Де́ву, я́ко пре́жде рождества́,/ сохрани́в Всенепоро́чную, еди́н Госпо́дь:/ Того́ приле́жно моли́ дарова́ти нам ве́лию ми́лость.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница Сло́ва, нетле́нная Де́ва Ма́ти,/ на Кресте́ зря́щи пове́шена из Нея́ без боле́зни прозя́бшаго,/ ма́терски подо́бно рыда́ющи, вопия́ше:/ у́вы Мне, Ча́до Мое́!/ Ка́ко стра́ждеши во́лею, хотя́ изба́вити от страсте́й безче́стия челове́ка?</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Вознесе́на Тя ви́девши Це́рковь на Кресте́,/ Со́лце Пра́ведное,/ ста в чи́не свое́му/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Не поколеба́ столпа́ твоего́ се́рдца/ пребеззако́ннующих противле́ние, му́чениче страстоте́рпче;/ те́мже, распаля́емь ре́вностию ве́ры,/ яви́лся еси́ огня́ си́льнейши.</p>
				<p>Дрема́нием нече́стия одержи́мыя возбужда́я, прехва́льне, уче́нии Свята́го Ду́ха,/ к ра́зуму воздви́гл еси́ и́стиннаго позна́ния.</p>
				<p>Смири́л еси́ вы́сость де́монскую,/ к Бо́гу возвыше́ньми, Анти́по, прилежа́,/ и восхожде́ньми Боже́ственными обожа́емь, и Богови́ден познава́емь.</p>
				<p>
					<style>Богоро́дичен: </style>По рождестве́, я́ко пре́жде рождества́,/ сохрани́лася еси́, Де́во Ма́ти нетле́нная,/ Зижди́теля бо всех родила́ еси́,/ из Тебе́ челове́ческое те́ло во́лею поне́сшаго.
					<style name="color-red"/>
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Ты, Го́споди, мой Свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
					<style name="color-red"/>
				</p>
				<p>Возше́л еси́ на го́ру доброде́телей, блаже́нне,/ и в ра́зум вшел еси́ кра́йнейшаго мра́ка,/ и Бо́гу бесе́довал еси́.</p>
				<p>Глаго́л твои́х плени́цами/ из глубины́ безбо́жия улови́л еси́, святи́телю, заблу́ждшия челове́ки/ и благода́тию спасл еси́.</p>
				<p>Те́ло огню́ на снедь преда́л еси́,/ свы́ше, святи́телю, от Бо́га Боже́ственную ро́су бога́тно прие́мля.</p>
				<p>
					<style>Богоро́дичен: </style>Сый в зра́це Бо́жии Пребоже́ственный всели́ся во чре́во Твое́,/ зрак мой понесы́й Госпо́дь, Всенепоро́чная.
					<style name="color-red"/>
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Распе́н воздержа́нием удеса́, блаже́нне, в поще́нии подвиза́вся,/ му́ченическими венча́лся еси́ по́двиги,/ я́же подъя́л еси́ ума́, Анти́по, тве́рдостию.</p>
				<p>Стоя́л еси́ пред суди́щем,/ пропове́дуя воплоще́ние тебе́ ра́ди Истощи́вшагося,/ и Пила́тову суди́щу Предста́вшаго, страстоте́рпче,/ и Кресто́м врага́ умори́вшаго.</p>
				<p>Боля́щим врачевство́ есть це́рковь,/ в не́йже, блаже́нне му́чениче, терпели́вое твое́ лежи́т те́ло,/ Боже́ственную зарю́ дарова́ний испуща́ет Ду́ха.</p>
				<p>
					<style>Богоро́дичен: </style>Святы́й Иису́с, всели́выйся во утро́бу Твою́,/ И́же во святы́х, Де́во, почива́яй/ и прославля́яй ве́рою и́стинною Сего́, Отрокови́це, сла́вящия.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p>Апо́столов сопресто́льник и святи́телей украше́ние/ был еси́, блаже́нне,/ му́ченически просла́вився,/ возсия́л еси́, я́коже со́лнце, всех просвеща́я,/ Анти́по свяще́нне,/ разруши́л еси́ безбо́жия нощь глубо́кую./ Сего́ ра́ди тя почита́ем,/ я́ко Боже́ственнаго су́ща священному́ченика/ и целе́б пода́теля.</p>
				<p>
					<style>Икос:</style>
				</p>
				<p>Ве́рно любо́вию совоку́пльшеся в па́мять свяще́ннаго страда́льца,/ сего́ пе́сньми восхва́лим <style>Днесь</style>,/ я́ко да благода́ти от него́ наслади́мся:/ ду́ши бо спаса́ет от страсте́й и бед, я́ко му́ченик и я́ко ве́рен святи́тель и побо́рник моля́щим его́ от души́./ Те́мже вопие́м ему́:/ от бед изба́ви ны при́сно свои́ми мольба́ми, о́тче наш Анти́по.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>В пещи́ Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Ю́ныя три о́троки изобразу́я, Анти́по му́дре,/ я́коже посреди́ пе́щи, стал еси́ лю́то разжже́ннаго ме́днаго сосу́да, взыва́я:/ благослове́н еси́ в хра́ме сла́вы Твоея́, Го́споди.</p>
				<p>Да Све́та непристу́пнаго яви́шися прича́стник,/ тьму лука́вых духо́в, Бо́гом просвеще́н, мимоте́кл еси́,/ благослове́н еси́, Бо́же мой, — зовы́й, — Го́споди.</p>
				<p>Стра́сти разли́чны рукоде́йством, Анти́по, ду́ха утоля́еши челове́ков, му́чениче,/ Христо́вым подо́бяся страсте́м,/ благослове́н еси́, Бо́же мой, — зовы́й, — Го́споди.</p>
				<p>
					<style>Богоро́дичен: </style>От крове́й, Отроко́вице, деви́ческих Твои́х/ вои́стинну вопло́щся Сло́во, Отцу́ Собезнача́льное,/ на́ше сокруше́ние исправля́я./ Благослове́на Ты в жена́х еси́, Пренепоро́чная Влады́чице.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Ру́це распросте́р, Дании́л/ львов зия́ния в ро́ве затче́:/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Ны́не не в зерца́лех зри́ши, ни в гада́ниих до́брых после́днее,/ лице́м же па́че к лицу́, преше́дшим се́нем, вопия́ ра́достно тя Просла́вльшему:/ благослови́те, вся дела́ Госпо́дня, Го́спода.</p>
				<p>Тя, Началопа́стыря Христа́ Боже́ственное овча́ до́бре упа́сшаго Того́ ста́да, прему́дре,/ я́ко а́гнца, беззако́ннии всесожига́ют огне́м, Анти́по, пою́ща:/ благослови́те, вся дела́ Госпо́дня, Го́спода.</p>
				<p>На ка́мени Боже́ственных за́поведей се́рдца твоего́ утверди́л еси́ стопы́,/ лю́тых мук ве́тры, ласка́тельными же бу́рями не поколеба́лся еси́,/ песнопоя́, Анти́по прему́дре:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен: </style>Я́ко Ма́ти всех Творца́, я́ко Боже́ственный храм Вседержи́теля,/ я́ко земля́ неора́нная, неде́ланный клас прозя́бшая,/ Де́во Ма́ти, ве́рны вопию́щия сохрани́:/ благослови́те, вся дела́ Госпо́дня, Го́спода.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
				</p>
				<p>Иера́ршески, святи́телю, свяще́нное сконча́л еси́ тече́ние,/ свяще́ннейшую жизнь твою́ свяще́ннейше соверши́в,/ ра́дуяся, поте́кл еси́, к тебе́ Люби́мому, Анти́по му́чениче свяще́ннейше.</p>
				<p>Я́ко доброде́тельными ви́ды удобре́н быв,/ сла́вою муче́ния, всеблаже́нне, освяти́ся/ и преше́л еси́ к кра́сному Го́споду, прича́стием обожа́емь, Богоприя́тне.</p>
				<p>Ты Госпо́днею любо́вию разжже́гся, му́чениче Анти́по,/ в разжже́н усе́рдно вшел еси́ сосу́д, всесожига́емь,/ и Бо́гу прия́тна, о́тче, же́ртва прине́слся еси́.</p>
				<p>Свяще́нных твои́х моще́й свяще́нная, блаже́нне, ра́ка ми́ро исцеле́ний то́чит,/ злосмра́дныя стра́сти отгоня́щи/ и твою́ сла́вящия па́мять я́ве благоуха́ющи.</p>
				<p>
					<style>Богоро́дичен: </style>Нося́щая Христа́ на руку́, манове́нием нося́щаго вся,/ Сего́, я́ко Бо́га и Влады́ку, Чи́стая, моли́ уще́дрити ны,/ Богоро́дицу Чи́стую испове́дающия Тя всегда́, Непоро́чная.
				</p>
				<p>
					<style>Моли́тва</style>
				</p>
				<p>О пресла́вный священному́чениче Анти́по и ско́рый помо́щниче Христиа́ном в боле́знех! Ве́рую от всея души́ и помышле́ния, я́ко даде́ся тебе́ от Го́спода дар боля́щия исцеля́ти, неду́гующия врачева́ти и разсла́бленныя укрепля́ти. Сего́ ра́ди к тебе́, я́ко благода́тному врачу́ боле́зней, аз, не́мощный, прибега́ю и, твой досточти́мый о́браз с благогове́нием лобыза́я, молю́ся: твои́м предста́тельством у Царя́ Небе́снаго испроси́ мне, боля́щему, исцеле́ние от удруча́ющия мя зубны́я боле́зни, а́ще бо и недосто́ин есмь тебе́, бла́гостнейшаго отца́ и при́снаго засту́пника моего́, но ты, быв подража́тель человеколю́бия Бо́жия, сотвори́ мя досто́йна твоего́ заступле́ния чрез мое обраще́ние от злых дел к благо́му житию́, уврачу́й оби́льно дарова́нною тебе́ благода́тию я́звы и стру́пы души́ и те́ла моего́, да́руй ми здра́вие и спасе́ние и во всем благо́е поспеше́ние, да, та́ко ти́хое и безмо́лвное житие́ пожи́в во вся́ком благоче́стии и чистоте́, сподо́блюся со все́ми свя́тыми сла́вити всесвято́е И́мя Отца́, и Сы́на, и Свята́го Ду́ха. Ами́нь.</p>
			</section>
			<section>
				<title>
					<p>Священномученик Антипа </p>
				</title>
				<p>Священномученик Антипа — ученик святого апостола Иоанна Богослова (память 26 сентября), был епископом Пергамской Церкви в царствование императора Нерона (54–68). В то время по повелению императора всех, кто не приносил жертвы идолам, подвергали казни или изгнанию. Тогда был сослан на остров Патмос (в Эгейском море) святой апостол Иоанн Богослов, которому Господь открыл будущие судьбы мира и Святой Церкви.</p>
				<p>О кончине святителя Антипы повествуется так: «И Ангелу Пергамской Церкви напиши: так говорит Имеющий острый с обеих сторон меч: знаю твои дела, и что ты живешь там, где престол сатаны, и что содержишь Имя Мое, и не отрекся от веры Моей даже в те дни, в которые у вас, где живет сатана, умерщвлен верный свидетель Мой Антипа» (<a xlink:href="https://azbyka.ru/biblia/?Apok.2:12-3&amp;c~r&amp;rus">Откр. 2:12–3</a>). Святитель Антипа своим примером, твердой верой и неустанной проповедью о Христе достиг того, что жители Пергама начали уклоняться от жертвоприношений идолам. Языческие жрецы упрекали епископа в том, что он отвращает народ от поклонения отечественным богам, и требовали прекратить проповедь о Христе и принести жертву идолам. Святитель Антипа спокойно ответил, что не станет служить бесам, что он поклоняется и будет поклоняться Господу Вседержителю, создавшему все, и Его Единородному и Единосущному Сыну и Святому Духу. Жрецы возразили, что их боги существуют издавна, а Христос появился недавно и был распят при Пилате как злодей. Святитель ответил, что языческие боги созданы руками людей и все сказания о них исполнены беззаконий и пороков. Он твердо исповедовал веру в Сына Божия, воплотившегося от Пресвятой Девы. Разъяренные жрецы повлекли священномученика Антипу в храм Артемиды и бросили его в раскаленного медного вола, куда обычно бросали жертвы идолам. Священномученик в раскаленной печи громко молился Богу, прося принять его душу и укрепить веру христиан. Он отошел ко Господу спокойно, как бы уснув († ок. 68). Ночью христиане взяли не тронутое огнем тело священномученика Антипы и с честью похоронили в Пергаме. Гробница священномученика стала источником чудес и исцелений от различных болезней. Особенно прибегают к священномученику Антипе при зубных болях.</p>
			</section>
			<section>
				<title>
					<p>Преподо́бнаго Иа́кова, игу́мена Железнобо́ровскаго</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На </style>Го́споди, воззва́х: 
					<style>стихи́ры, глас 8.</style>
				</p>
				<p>
					<style>Подо́бен: </style>Му́ченицы Твои́, Го́споди:
				</p>
				<p>Преподо́бне о́тче Иа́кове,/ разгоре́ся се́рдце твое́ Ду́хом Бо́жиим,/ любве́ бо ра́ди Христо́вы/ возлюби́л еси́ чин и́ноческий/ и вся земна́я возненави́дел еси́,/ кроме́ славосло́вия Бо́жия и церко́внаго украше́ния,/ те́мже воспали́ любы́ Бо́жия ду́шу твою́,/ е́же ты всегда́ зре́ти лице́ Бо́жие./ Ему́же вы́ну предстоя́, преподо́бне,/ моли́ся о душа́х на́ших.</p>
				<p>Преподо́бне о́тче Иа́кове,/ посто́м и моли́твами Бо́гу угоди́л еси́/ и ми́лостынями Ми́лостиваго Бо́га умили́л еси́,/ сего́ ра́ди Ца́рствие Небе́сное насле́довал еси́,/ лука́выя же ду́хи низве́ргл еси́ посо́бием Бо́жиим/ и тьмы кня́зя посрами́л еси́./ Моли́ся у́бо Христу́ Бо́гу/ дарова́ти нам ве́лию ми́лость.</p>
				<p>Преподо́бне о́тче Иа́кове,/ люби́телю пусты́ни, смире́ния рачи́телю,/ це́рквам строи́телю, наста́вниче и́ноком,/ и́же вождь до́брый всем лю́дем/ на пути́ ко спасе́нию был еси́/ и яви́лся еси́ стори́цею прине́сший плод доброде́тели./ Моли́ Христа́ Бо́га/ дарова́ти нам ве́лию ми́лость.</p>
				<p>Святи́телю Ио́не Всеросси́йскому/ собесе́дник был еси́, преподо́бне,/ и от него́ наставля́емь и учи́м Сло́ву Бо́жию,/ сего́ ра́ди моли́ ку́пно с ним Го́спода,/ да пода́ст правосла́вным лю́дем/ на сопроти́вныя свы́ше побе́ду и одоле́ние/ и на вся враги́ устраше́ние,/ и умири́т мир ми́лостию Свое́ю,/ и пода́ст нам вся блага́я Своя́,/ моли́тв ра́ди святы́х ва́ших.</p>
				<p>
					<style>Сла́ва, глас 6:</style>
				</p>
				<p>Преподо́бне о́тче и свя́те Иа́кове,/ на земли́ преходя́щее вре́мя прежи́л еси́,/ посто́м и моли́твами Бо́гу угожда́я,/ сего́ ра́ди ны́не на Небеси́ лику́еши/ и со А́нгелы пребыва́еши,/ дерзнове́ние име́я ко Христу́ Бо́гу,/ мир испроси́ душа́м на́шим.</p>
				<p>
					<style>И ны́не, пра́здника.</style>
				</p>
				<p>
					<style>На стихо́вне стихи́ры, глас 5.</style>
				</p>
				<p>
					<style>Подо́бен: </style>Ра́дуйся:
				</p>
				<p>Ра́дуйся, преподо́бне о́тче Иа́кове,/ устро́ивый в пусты́ни оби́тель/ и именова́вый <style>ю</style> во имя Спа́сова Предте́чи Иоа́нна,/ иде́же положены́ бы́ша святы́я мо́щи твоя́,/ на ни́хже почива́яй Дух Святы́й/ то́чит цельбы́ мно́ги/ приходя́щим челове́ком с ве́рою,/ вся́кими неду́ги стра́ждущим,/ и́же исцеле́ние прие́млют/ святы́х ра́ди моли́тв твои́х.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Ра́дуйся, преподо́бне о́тче Иа́кове,/ собра́вый в пусты́ню и́нок мно́жество/ и, с ни́ми всено́щным стоя́нием Бо́га моля́,/ воздержа́нием поста́ ду́шу удобри́л еси,/ и чи́сту Бо́гу предста́вил еси́ ю,/ и прия́л еси́ дар мздовоздая́ния —/ Небе́сный вене́ц на главе́ свое́й со ученики́ свои́ми,/ и́же после́доваша житию́ твоему́ свято́му;/ и ны́не моли́ся Го́сподеви о созда́нней тобо́ю оби́тели,/ и о христиа́нех всех, призыва́ющих и́мя твое́ свято́е,/ е́же спасти́ся душа́м на́шим.
					<style name="color-red"/>
				</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Ра́дуйся, о́тче Иа́кове преподо́бне,/ я́ко утоли́л еси́ пло́ти возста́ния/ мно́гим терпе́нием и до́лгим алка́нием,/ от чресл бо ма́терних соблюда́емый Бо́гом,/ имел еси́ бде́ние неусы́пное;/ того́ ра́ди отве́рзеся тебе́, о́тче, Ца́рство Небе́сное,/ и Боже́ственнаго Ду́ха благода́ть/ всели́ся в се́рдце твое́м,/ и сла́вна тя показа́ Госпо́дь во мно́зех стране́х./ Моли́ся у́бо, преподо́бне,/ о творя́щих честну́ю па́мять твою́,/ яко да получи́м от Го́спода благода́ть/ и душа́м на́шим мир и ве́лию ми́лость.
					<style name="color-red"/>
				</p>
				<p>
					<style>Сла́ва, глас 6: </style>
				</p>
				<p>Е́же по о́бразу Бо́жию соблю́д невреди́мо,/ ум влады́ку на стра́сти па́губныя по́стнически поста́вив,/ и во е́же по подо́бию, я́коже мо́щно, возше́л еси́,/ му́жески бо естество́ пону́див,/ потща́лся еси́ ху́ждшее покори́ти лу́чшему/ и плоть порабо́тити ду́ху,/ те́мже и и́ноком яви́лся еси руководи́тель,/ благотеку́щим утеше́ние,/ пра́вило доброде́телей изве́стнейшее./ И ны́не на Небесе́х зре́ти Святу́ю Тро́ицу сподо́бивыйся,/ о́тче наш Иа́кове,/ моли́ся непреста́нно о нас,/ ве́рою и любо́вию чту́щих тя.</p>
				<p>
					<style>Тропа́рь зри на вели́цей вече́рни.</style>
				</p>
				<p>
					<style>НА ВЕЛИЦЕЙ ВЕЧЕРНИ</style>
				</p>
				<p>
					<style>На </style>Го́споди, воззва́х:
					<style> стихи́ры. Глас 1.</style>
				</p>
				<p>
					<style>Подо́бен: </style>Небе́сных чино́в:
				</p>
				<p>О́тче Иа́кове преподо́бне,/ твоя́ пресве́тлая па́мять/ свяще́нная собра́ния весели́т до́бре,/ твое́ же житие́, чуде́с оби́льное,/ я́ко заря́ сия́ет све́тлая,/ и ны́не мо́лим тя:/ Христо́ви моли́ся/ дарова́ти душа́м на́шим/ мир и ве́лию ми́лость.</p>
				<p>О́тче святы́й Иа́кове,/ вре́менных и плотски́х мудрова́ний чужда́яся,/ духо́вная и пребыва́ющая возлюби́л еси́,/ сме́ртную же па́мять в се́рдцы стяжа́л еси́,/ и ны́не Христу́ моли́ся/ дарова́ти душа́м на́шим/ мир и ве́лию ми́лость.</p>
				<p>О́тче Иа́кове преподо́бне,/ до́блестей испо́лненный,/ на Небеса́ восте́кл еси́/ и побе́дныя по́чести прия́л еси́/ от Христа́ Бо́га на́шего,/ те́ло же твое́, положено́ во гро́бе, о́тче,/ оста́вил еси́ источа́ти нам исцеле́ние,/ и ны́не Христо́ви моли́ся/ дарова́ти душа́м на́шим/ мир и ве́лию ми́лость.</p>
				<p>
					<style>Сла́ва, глас 6: </style>
				</p>
				<p><style>Днесь</style> созыва́ет нас преподо́бнаго све́тлое торжество́./ Прииди́те у́бо, празднолю́бцы,/ да пра́зднуим па́мять его́, глаго́люще:/ ра́дуйся, Иа́кове, свети́льниче све́тлый,/ приводя́й ко Христу́ и́ноков мно́жество./ Ра́дуйся, по́стником похвало́ и удобре́ние,/ и всем ве́рным благоути́шное приста́нище,/ и от неду́г избавле́ние./ Ра́дуйся, Небе́сных чино́в восприя́тия сподо́бивыйся,/ с ни́миже ны́не ра́дуешися во сла́ве,/ предстоя́ Христу́ Бо́гу,/ Его́же моли́ изба́вити нас ви́димых и неви́димых враг/ и спасти́ ду́ши на́ша.</p>
				<p>
					<style>И ны́не, пра́здника.</style>
				</p>
				<p>
					<style>Вход. Проки́мен дне и чте́ния три преподо́бническая 
						<emphasis>(зри 7-ое апреля).</emphasis>
					</style>
				</p>
				<p>
					<style>На лити́и стихи́ры самогла́сны.</style>
				</p>
				<p>
					<style>Глас 5:</style>
				</p>
				<p>Преподо́бне о́тче,/ не дал еси́ сна твои́ма очи́ма,/ ни ве́ждома твои́ма дрема́ния,/ до́ндеже ду́шу и те́ло от страсте́й свободи́л еси́,/ те́мже и Христо́с, прише́д со Отце́м,/ оби́тель у <style>тебе</style>́ сотвори́./ И от Того́ благода́ть прии́м, преподо́бне Иа́кове,/ моли́ Единосу́щную Тро́ицу/ спасти́ся душа́м на́шим.</p>
				<p>Богому́дре о́тче Иа́кове,/ по́стником был еси́ похвала́ и утвержде́ние,/ мир отню́д возненави́дев от ю́ности,/ Бо́га возлюби́л еси́,/ и те́сным путе́м ше́ствовал еси́,/ и и́ноческое житие́ возлюби́л еси́./ Пресве́тлый свети́льниче и ве́рным всем те́плый засту́пниче,/ моли́ся Го́сподеви/ спасти́ся душа́м на́шим.</p>
				<p>Богому́дре о́тче,/ ду́шу с те́лом очи́стив,/ Свято́му Ду́ху себе́ оби́тель яви́,/ те́мже сла́вна тя Госпо́дь, Иа́кове, соде́ла,/ в чудесе́х же вели́каго свети́льника,/ просвети́вша во мра́це су́щая,/ я́ко наста́вника и́ноком, соше́дшеся,/ велегла́сно ублажа́ем.</p>
				<p>Преподо́бне о́тче Иа́кове,/ от Го́спода просвеще́ние прии́м/ и душетле́нныя стра́сти победи́в,/ в до́брых по́двизех подвиза́лся еси́ на неви́димаго врага́,/ и, того́ ко́зней, блаже́нне, избежа́в, всели́лся еси́ в преми́рная селе́ния,/ и та́мо с ли́ки пра́ведных сочета́лся еси́;/ с ни́миже дерзнове́ние име́я ко Го́споду,/ мир испроси́ душа́м на́шим/ и ве́лию ми́лость.</p>
				<p>
					<style>Сла́ва, глас 6:</style>
				</p>
				<p>Преподо́бне о́тче,/ ми́ра красоты́ и сла́сти вре́менныя отню́д возненави́дев,/ и́ноческое житие́ па́че возлюби́л еси́/ и А́нгелом собесе́дник бы́ти сподо́бился еси́/ и, я́ко свети́льник многосве́тлый Ру́сския земли́,/ чудеса́ми свои́ми сия́еши,/ те́мже усе́рдно мо́лимся тебе́:/ помина́й всех нас, соверша́ющих свяще́нную па́мять твою́,/ мы бо ча́да твоя́/ и о́вцы слове́сныя твои́х уче́ний/ и тя на по́мощь призыва́ем,/ прося́ще тобо́ю прия́ти/ мир и ве́лию ми́лость.</p>
				<p>
					<style>И ны́не, пра́здника.</style>
				</p>
				<p>
					<style>На стихо́вне стихи́ры, глас 4.</style>
				</p>
				<p>
					<style>Подо́бен: </style>Дал еси́ зна́мение:
				</p>
				<p>Житие́ нескве́рно,/ терпе́ние, и кро́тость, и любо́вь нелицеме́рну,/ и воздержа́ние приме́рно,/ всено́щное стоя́ние/ и умиле́ние Боже́ственное,/ ве́ру, и наде́жду, и ми́лование, о́тче, стяжа́л еси́/ и, а́ки А́нгел, пожи́л еси́ с пло́тию на земли́,/ блаже́нне Иа́кове,/ моли́твенниче о душа́х на́ших.</p>
				<p>
					<style>Стих: </style>Честна́ пред Го́сподем/ смерть преподо́бных Его́.
				</p>
				<p>Земны́й А́нгел и Небе́сный челове́к был еси́, преподо́бне,/ учи́тель умиле́ния, ми́лования струя́,/ чуде́с мно́жество, гре́шником засту́пниче,/ ма́слина вои́стинну плодови́та Бо́жия,/ еле́ем трудо́в умаща́я сердца́ всех ве́рных,/ восхваля́ющих па́мять твою́.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Ум твой просвеща́я Боже́ственными словесы́/ и теле́сных страсте́й удаля́яся,/ о́браз земны́м себе́ яви́л еси́,/ укра́шен же быв Боже́ственными доброде́тели,/ и, руководи́мый Всесвята́го Ду́ха де́йством,/ Бо́гови уго́ден был еси́,/ о́тче наш Иа́кове,/ и́ноком украше́ние.</p>
				<p>
					<style>Слава, глас 6:</style>
				</p>
				<p>Преподо́бне о́тче,/ во мно́гия страны́ изы́де веща́ние твои́х наставле́ний,/ и́миже на Небесе́х обре́л еси́ мзду трудо́в твои́х,/ бесо́вския полки́ победи́л еси́/ и А́нгельским чино́м причте́н был еси́,/ и́хже житию́ поревнова́л еси́,/ дерзнове́ние имы́й ко Го́споду,/ мир испроси́ душа́м на́шим и ве́лию ми́лость.</p>
				<p>
					<style>И ны́не, пра́здника.</style>
				</p>
				<p>
					<style>Тропа́рь, глас 4:</style>
				</p>
				<p>Небе́снаго жела́я,/ земна́я возненави́дел еси́/ и, взем крест свой, после́довал еси́ Христу́/ и от Него́ прие́м дарова́ния чуде́с,/ исцеля́ти неду́жныя;/ но, я́ко име́я дерзнове́ние ко Святе́й Тро́ице,/ испроси́ правосла́вным христиа́ном здра́вие и спасе́ние,/ на враги́ же побе́ду/ и не забу́ди, посеща́я чад свои́х,/ припа́дающих к цельбоно́сному гро́бу твоему́,/ Иа́кове, преподо́бне о́тче наш.</p>
				<p>
					<style>НА УТРЕНИ</style>
				</p>
				<p>
					<style>По 1-м стихосло́вии седа́лен, глас 1.</style>
				</p>
				<p>
					<style>Подо́бен: </style>Лик а́нгельский:
				</p>
				<p>Житие́ земно́е благоче́стно преше́л еси́/ и к ве́чным оби́телем преста́вился еси́,/ честно́е же те́ло твое́ во гро́бе сокрове́нно и в созда́нней оби́тели твое́й положено́ бысть,/ и яви́ е Госпо́дь нетле́нно и по преставле́нии твое́м всем явле́но,/ те́мже моли́ Христа́ Бо́га о пра́зднующих всечестну́ю па́мять твою́,/ Иа́кове Богому́дре, о́тче наш.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Ра́дуйся, Пречи́стая, душа́м снабде́ние,/ обурева́емым приста́нище невла́емое<a type="note" xlink:href="#note11">11</a>,/ согреша́ющим исправле́ние изве́стное./ Ра́дуйся, утеше́ние ско́рбным душа́м и Помо́щнице непобеди́мая./ Ра́дуйся, преми́рная ко Го́споду Хода́таица о всех христиа́нех.
				</p>
				<p>
					<style>По 2-м стихосло́вии седа́лен, глас 5:</style>
				</p>
				<p>Пусты́ннаго жи́теля почти́м,/ вся прило́ги страсте́й плотски́х попра́вшаго тве́рдым воздержа́нием,/ и притеце́м к честно́му гро́бу его́, иде́же лежа́т честны́я и многоцеле́бныя мо́щи его́, и глаго́лем:/ о преблаже́нне Иа́кове, моли́ся Го́сподеви со Предте́чею Христо́вым Иоа́нном/ поми́ловатися душа́м на́шим.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Тя пе́сньми немо́лчными ублажа́ем, Де́во,/ я́ко от Тро́ицы Еди́наго родила́ еси́/ и носи́ла еси́ на Пречи́стую руку́ воплоти́вшееся Сло́во, непрело́жно и неизме́нно,/ те́мже со А́нгелом Тебе́ вопие́м:/ ра́дуйся, Благода́тная, Госпо́дь с Тобо́ю.</p>
				<p>
					<style>По полиеле́и седа́лен, глас 8: </style>
				</p>
				<p>Егда́ Боже́ственная любо́вь воспали́ ду́шу твою́, свя́те,/ тогда́ вся сро́дники своя́ оста́ви, и плотски́я стра́сти укроти́,/ и, и́ночество восприя́в, в пусты́ню вни́де,/ и вся страши́лища бесо́вская претерпе́ Бо́жиим хране́нием,/ иде́же, я́ко кедр, умно́жися и проро́чествия дар прии́м,/ те́мже неотъе́млемо бога́тство на Небеси́ дарова́ тебе́ Бог, Иа́кове преподо́бне,/ моли́ Христа́ Бо́га согреше́нием оставле́ние пода́ти/ любо́вию чту́щим святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Вопло́щшееся Сло́во от утро́бы Твоея́ ро́ждши, Пречи́стая,/ мене́, растле́ннаго грехи́, от прило́г вра́жиих сохрани́, Ма́ти Бо́жия,/ и се́рдце мое́ очи́сти, Богоблагода́тная, Ма́терними Твои́ми моли́твами,/ да и аз благода́рно воззову́ Ти:/ Мари́е Богоро́дице, моли́ Сы́на Твоего́ и Бо́га на́шего/ поми́ловати ста́до Твое́, е́же стяжа́, Всенепоро́чная.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4: </style>Честна́ пред Го́сподем/ смерть преподо́бных Его́.
					<style> Стих: </style>Что возда́м Го́сподеви о всех, я́же воздаде́ ми?
					<style> Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Пресла́внаго строи́теля,/ и до́му Предте́чева украси́теля,/ и первоугоди́вшим Бо́гу отце́м ревни́теля,/ по́стником похвалу́, и немощны́м цели́теля,/ и бесо́м прогони́теля, Иа́кова почти́м,/ процвете́ у́бо, я́ко крин,/ и умно́жи ста́до Христо́во слове́сных ове́ц,/ сохраня́я их моли́твами свои́ми в преподо́бии и пра́вде.</p>
				<p>
					<style>Кано́н преподо́бному, глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Пои́м Го́сподеви,/ прове́дшему лю́ди Своя́ сквозе́ Чермно́е море,/ я́ко Еди́н сла́вно просла́вися.</emphasis>
					<style name="color-red"/>
				</p>
				<p>Я́ко Безпло́тен, блаже́нне Иа́кове, на земли́ поживе́/ и ны́не с ли́ки преподо́бных сочета́лся еси́,/ с ни́миже ра́дуяся, нас, чту́щих тя, помина́й, приснопа́мятне.</p>
				<p>Греха́ми мно́гими помраче́нное мое́ се́рдце просвети́, блаже́нне Иа́кове,/ те́плыми моли́твами твои́ми.</p>
				<p>Умо́м очище́нным Бо́гови порабо́тился еси́,/ целому́дрием теле́сным и чистото́ю/ ду́шу и те́ло свое́ просвети́л еси́, блаже́нне Иа́кове.</p>
				<p>
					<style>Богоро́дичен: </style>Прему́дрость и Сло́во О́тчее несказа́нно ро́ждшая,/ души́ моея́ лю́тую исцели́ я́зву/ и серде́чную укроти́ боле́знь.
					<style name="color-red"/>
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ Свет омраче́нных,/ и пое́т Тя дух мой.</emphasis>
					<style name="color-red"/>
				</p>
				<p>Ду́хом разжже́н быв, Иа́кове о́тче, труды́ подъя́л еси́,/ возвы́сився смире́нием, горды́ню бесо́вскую смири́л еси́, преподо́бне,/ сла́ва и́ноком и утвержде́ние.</p>
				<p>По у́зкому пути́ ходи́л еси́ в житии́ свое́м,/ простра́ннаго пути́ удаля́яся, о́тче,/ неви́димаго зми́я посрами́л еси́, смире́нием огражда́яся.</p>
				<p>Моле́бный глас мой услы́ши, о́тче Иа́кове преблаже́нне,/ не забу́ди раба́ твоего́,/ воспева́ющаго честны́я твоя́ по́двиги.</p>
				<p>
					<style>Богоро́дичен: </style>Уста́ви неуста́вное се́рдце мое́, Чи́стая Ма́ти Бо́жия,/ Сы́ну Твоему́ моля́щися при́сно о рабе́ Твое́м.
				</p>
				<p>
					<style>Седа́лен, глас 8:</style>
				</p>
				<p>Ра́зума тве́рдостию украша́яся, плотски́я тя́гости отве́рг,/ зми́еву горды́ню попра́л еси́/ и, оби́тель быв избра́нная Свято́му Ду́ху,/ неукло́нным ра́зумом порабо́тился еси́ Христу́, всеблаже́нне Иа́кове./ Того́ моли́ грехо́в оставле́ние дарова́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен: </style>
				</p>
				<p>Я́ко еди́ну в жена́х Де́ву Тя обре́тше, без се́мени ро́ждшую Бо́га пло́тию,/ вся блажи́м Тя, ро́ди челове́честии:/ Сло́во бо всели́ся в Тя Боже́ственное,/ Его́же, я́ко Младе́нца, пита́ла еси́, Зижди́теля и Го́спода;/ те́мже А́нгельский собо́р и челове́ческий род досто́йно сла́вим пречи́стое рождество́ Твое́,/ и мы вси согла́сно вопие́м Ти:/ моли́ Христа́ Бо́га согреше́нием на́шим оставле́ние дарова́ти восхваля́ющим Тя.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Всел еси́ на ко́ни, апо́столы Твоя́, Го́споди,/ и прия́л еси́ рука́ма Твои́ма узды́ их,/ и спасе́ние бысть ежде́ние Твое́/ ве́рно пою́щим:/ сла́ва си́ле Твое́й, Го́споди.</emphasis>
					<style name="color-red"/>
				</p>
				<p>Ходи́л еси́ в путя́х пра́вых,/ и, та́ко неукло́нно ше́ствуя, дости́гл еси́, блаже́нне, широты́ ра́йския,/ и А́нгельским лико́м сочета́лся еси́.</p>
				<p>В пусты́ню жела́нием, преподо́бне, всели́вся,/ подвиза́лся еси́ кре́пкими по́двиги, поще́нием/ и моли́твами день и нощь ко Го́споду,/ научи́ ны вопи́ти:/ сла́ва си́ле Твое́й, Го́споди.</p>
				<p>Храм Бо́гови боголе́пен воздви́гл еси́/ и той во и́мя рождества́ Предте́чи именова́л еси́,/ в не́мже сла́вится при́сно честно́е и́мя твое́, Иа́кове преподо́бне.</p>
				<p>
					<style>Богоро́дичен: </style>Ра́дуйся, Влады́чице Де́во,/ це́рквам еси́ красо́та и ве́рным похвала́ и держа́ва,/ непреста́нно моли́ся, Богоро́дице, Сы́ну Своему́/ сохрани́ти правосла́вныя лю́ди от вся́каго зла́го обстоя́ния.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Человеколю́бче.</emphasis>
				</p>
				<p>Просвеща́я ум свой Боже́ственными словесы́,/ теле́сных страсте́й устрани́лся еси́/ и, превы́ше быв земны́х,/ соблю́л еси́ о́браз в себе́ Боже́ственный не омраче́н.</p>
				<p>Не забу́ди, блаже́нне Иа́кове, посеща́ти чад твои́х,/ соверша́ющих свяще́нную па́мять твою́,/ я́ко да твои́ми моли́твами изба́вимся вся́кия ну́жды и печа́ли.</p>
				<p>Нощь грехо́вная покры́ла мя есть,/ но озари́ мя покая́нием, преподо́бне,/ да омы́ю скве́рну грехо́вную окая́нныя моея́ души́.</p>
				<p>
					<style>Богоро́дичен: </style>Всесве́тлым озарена́ еси́ све́том, Богора́дованная Ма́ти:/ Ты бо честне́йши родила́ еси́ Христа́ всех Бо́га,/ Его́же моли́, да изба́вит ны от вся́ких напа́стей.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Ри́зу мне пода́ждь све́тлу,/ одея́йся све́том, я́ко ри́зою,/ Многоми́лостиве Христе́ Бо́же наш.</emphasis>
				</p>
				<p>Ма́слина вои́стинну Бо́жия плодови́та быв труды́ твои́ми,/ моли́ся, Иа́кове преподо́бне,/ за ве́рно на по́мощь призыва́ющих тя.</p>
				<p>Земны́й А́нгел и Небе́сный челове́к был еси́, преподо́бне,/ и учи́тель умиле́ния, ми́лования струя́, и исто́чник чудесе́м.</p>
				<p>Сле́зными пото́ки и тру́дными по́ты у́глия сла́дости грехо́вныя погаси́л еси́./ Те́мже в чудесе́х сла́вна тя показа́ Госпо́дь, Иа́кове блаже́нне,/ и украси́ вы́шними дарова́нии.</p>
				<p>
					<style>Богоро́дичен: </style>Умертви́ся смерть Тобо́ю/ и а́дово жа́ло притупи́ся, Ма́ти Чи́стая:/ Ты бо Безсме́ртнаго Влады́ку Христа́ пло́тию ми́рови родила́ еси́.
					<style name="color-red"/>
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен: </style>Взбра́нной:
				</p>
				<p>Серде́чная о́чи, досточу́дне, ко Го́споду впери́в/ и теле́сныя стра́сти из ко́рене исторга́я,/ неболе́зненную жизнь в боле́знех восприя́л еси́, преподо́бне,/ боле́знем же лю́тым дае́ши исцеле́ние прося́щим с ве́рою у <style>тебе</style>́,/ те́мже мо́лим тя, досточу́дне,/ исцели́ на́ша боле́зни душе́вныя и теле́сныя, да зове́м ти:/ ра́дуйся, Иа́кове Богому́дре, о́тче наш.</p>
				<p>
					<style>Икос:</style>
				</p>
				<p>Покая́ния две́ри отве́рзи ми, всеблаже́нне,/ да омы́ю скве́рну окая́нныя моея́ души́/ и те́ла моего́ вся чу́вства очи́сти, да зову́ ти благода́рственная:/ ра́дуйся, по́стником вои́стинну преди́вное удобре́ние;/ ра́дуйся, исто́чниче пресла́дкий, напая́ющий ве́рных сердца́ уче́ньми./ Ра́дуйся, нощь на́шего неразу́мия отгна́вый смиренному́дрием;/ ра́дуйся, прелюби́мая весно́, израсти́вшая нам нелицеме́рную любо́вь./ Ра́дуйся, прекра́сный кри́не, любвеоби́льным взо́ром ко Господу влеки́й;/ ра́дуйся, чудесы́ свои́ми мно́гих удивля́яй./ Ра́дуйся, возжеле́нная соверши́вый;/ ра́дуйся, ве́рным по Бо́зе кре́пкая наде́ждо./ Ра́дуйся, се́рдцем свои́м прилепля́яйся ко Христу́ день и нощь;/ ра́дуйся, оби́тели своея́ храни́телю./ Ра́дуйся, па́стырю и нача́льниче слове́сных ове́ц./ Ра́дуйся, Иа́кове Богому́дре о́тче наш.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>А́нгелом о́троки из огня́ спасы́й/ и гремя́щую пещь преложи́вый на ро́су,/ благослове́н еси́, Бо́же оте́ц на́ших.</emphasis>
					<style name="color-red"/>
				</p>
				<p>А́нгельским житие́м, блаже́нне Иа́кове, пожи́л еси́,/ труды́ подвиго́в твои́х умно́жил еси́/ и процве́л еси́, я́ко фи́никс, воспева́я:/ благослове́н еси́, Го́споди, Бо́же оте́ц на́ших.</p>
				<p>Восхваля́я тя, о́тче Иа́кове преподо́бне, взыва́ем ти:/ моли́ Христа́ Бо́га лука́вства диа́воля изба́вити нас, воспева́ющих:/ благослове́н еси́, Го́споди, Бо́же оте́ц на́ших.</p>
				<p>В путе́х жития́ заблу́ждшаго и зимо́ю грехо́вною олядене́вшаго,/ согре́й мя, Иа́кове преподо́бне, и научи́ вопи́ти:/ благослове́н еси́, Бо́же оте́ц на́ших.</p>
				<p>
					<style>Богоро́дичен: </style>Прия́ла еси́ вои́стинну Боже́ственное Сло́во во чре́во Свое́/ и Сие́ па́че естества́, Пречи́стая, родила́ еси́./ Его́же моли́ изба́вити от бед раб Твои́х, вопию́щих:/ благослове́н Бог оте́ц на́ших.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>От Отца́ пре́жде век Рожде́ннаго/ и от Ма́тере в после́дняя Воплоще́ннаго,/ свяще́нницы, благослови́те,/ лю́дие, превозноси́те во вся ве́ки.</emphasis>
				</p>
				<p>И́нок и́стинен был еси́,/ простра́ннаго пути́ удаля́яся, широты́ ра́йския дости́гл еси́/ и та́мо дре́ву живо́тному причаща́ешися во ве́ки.</p>
				<p>Дом духо́вный доброде́тели был еси́,/ и правоты́ пра́вило испра́вил еси́, Иа́кове пречу́дне,/ и бу́дущих благ сподо́бился,/ дре́ву живо́тному причаща́ешися во ве́ки.</p>
				<p>Лико́м преподо́бных сочета́лся еси́,/ и по́стническим житие́м украси́лся еси́, Иа́кове преподо́бне,/ и ны́не в ра́йских оби́телех дре́ву живо́тному причаща́ешися во ве́ки.</p>
				<p>
					<style>Богоро́дичен: </style>В ле́тех бы́вша, от Отца́ же безле́тно возсия́вшаго,/ Богома́ти, нам родила́ еси́./ Его́же моли́ спасти́ пою́щия Тя во ве́ки.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Чи́стую сла́вно почти́м, лю́дие, Богоро́дицу,/ огнь Божества́ прии́мшую во чре́ве неопа́льно,/ пе́сньми велича́ем. </emphasis>
				</p>
				<p>Чи́стое и кра́сное храни́лище доброде́телей был еси́, Иа́кове блаже́нне,/ те́мже тя непреста́нно велича́ем.</p>
				<p>От се́рдца боле́знь, от о́чию сле́зы,/ от души́ покая́ние приими́, преподо́бне,/ и ко Го́споду те́пле принеси́,/ я́ко да непреста́нно тя велича́ем.</p>
				<p>Всече́стне о́тче Иа́кове,/ сохрани́ певца́ своего́ неви́димою си́лою от находя́щих бед и скорбе́й,/ изба́ви же и всех, почита́ющих свяще́нную па́мять твою́,/ и наста́ви на путь покая́ния,/ я́ко да получи́м у Го́спода ве́лию ми́лость/ и тя непреста́нно велича́ем.
					<style name="color-red"/>
				</p>
				<p>
					<style>Богоро́дичен: </style>А́нгели и Арха́нгели, проро́цы и апо́столи/ и весь лик преподо́бных с блаже́нным Иа́ковом/ ко Христу́ приле́жно и с Пречи́стою Его Ма́терию, за весь мир моли́теся,/ да вас при́сно велича́ем.
					<style name="color-red"/>
				</p>
				<p>
					<style>Свети́лен.</style>
				</p>
				<p>
					<style>Подо́бен: </style>Жены́, услы́шите:
				</p>
				<p>Дух Святы́й тя, преподо́бне Иа́кове, оби́тель Себе́ сотвори́,/ и, на тебе́ почива́яй, насле́дника тя Ца́рствию учини́ Небе́сному/ и ли́ку преподо́бническому причте́,/ и по успе́нии твое́м сла́вна тя показа́, преподо́бне,/ моли́ся о спасе́нии душ на́ших.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Еди́н Чи́стый, Еди́н Госпо́дь, Тя еди́ну избра́,/ честне́йшу всея́ тва́ри, Пренепоро́чная,/ от чи́стых крове́й Твои́х воплоти́тися.</p>
				<p>
					<style>На хвали́тех стихи́ры, глас 4.</style>
				</p>
				<p>
					<style>Подо́бен: </style>Зва́нный свы́ше:
				</p>
				<p>От вели́каго святи́теля Ио́ны благослове́ние восприя́,/ и того́ уче́ние положи́ в се́рдце свое́м,/ и нра́ву того́ после́довал еси́,/ поще́нием и ну́ждами утверди́ вся/ и духо́вныя ра́дости испо́лнився./ Прия́телище был еси́ Пресвято́му Ду́ху,/ и уче́нии свои́ми всех учени́к свои́х научи́л еси́/ ходи́ти по и́стинному спаси́тельному пути́,/ и, на высоту́ доброде́телей возводя́/ и Христа́ непреста́нно славосло́вя,/ слез твои́х проли́тием/ огнь грехо́вный угаси́л еси́/ и Бо́гу угоди́л еси́,/ те́мже мо́лим тя:/ помина́й нас, о́тче Иа́кове,/ чту́щих па́мять твою́,/ и моли́ спасти́ся душа́м на́шим.</p>
				<p>Пре́жде бы́вшая пусты́ня,/ ны́не же нарече́ся Предте́чева оби́тель,/ строе́ние по́тов и трудо́в твои́х,/ в не́йже многоле́тне потруди́вся честны́ма твои́ма рука́ма,/ пресла́вне Иа́кове,/ оте́честву пресве́тлый свети́льниче,/ у́зкий путь преше́л еси́/ и широты́ ра́йския дости́гл еси́,/ те́мже вси ве́си и гра́дове Росси́йстии ублажа́ют тя,/ со дерзнове́нием зову́ще:/ име́ем тя, о́тче Иа́кове, те́плаго к Бо́гу моли́твенника,/ псалмы́ тя воспева́ем/ и притека́юще к честны́м моще́м твои́м,/ исцеле́ния да́ры прие́млем,/ и ны́не Христу́ моли́ся/ спасти́ся душа́м на́шим.</p>
				<p>Пречестна́я оби́тель,/ строе́ние трудо́в твои́х,/ име́ет в себе́ ча́да мно́га,/ па́че же всего́ сокро́вище неоскудева́емое,/ честны́я и многоцеле́бныя мо́щи твоя́,/ преподо́бне Иа́кове,/ от ни́хже с ве́рою приходя́щии челове́цы прие́млют исцеле́ния./ Те́мже вси зове́м тебе́, я́ко предста́телю:/ преподо́бне о́тче наш,/ бу́ди те́плый моли́твенник ко Го́споду/ о душа́х на́ших.</p>
				<p>
					<style>Сла́ва, глас 2:</style>
				</p>
				<p>Преподо́бне о́тче Иа́кове,/ с ю́ных лет Бо́гом храни́м был еси́/ от вся́каго лука́вства и злонра́вия,/ Той бо, руководя́й тя, я́ко Авраа́ма, до исхо́да души́ твоея́,/ дарова́ тебе́ чудеса́ мно́гая в жи́зни сей,/ та́кожде и по преставле́нии/ просла́ви тя во мно́гия страны́,/ и сла́вна тя показа́ повсю́ду,/ и на Небеса́х с ли́ки преподо́бных причте́ тя,/ и ны́не све́тло неизрече́нным све́том сия́еши,/ Богому́дре Иа́кове.</p>
				<p>
					<style>И ны́не, пра́здника.</style>
				</p>
				<p>
					<style>НА ЛИТУРГИИ</style>
				</p>
				<p>
					<style>Блаже́нны от кано́на пе́сни 3-я и 6-я. Проки́мен, глас 7: </style>Честна́ пред Го́сподем/ смерть преподо́бных Его́.
					<style> Стих: </style>Что возда́м Го́сподеви о всех, я́же воздаде́ ми?
					<style> Апо́стол к Гала́том, зача́ло 213. Ева́нгелие от Матфе́я, зача́ло 43. Прича́стен: </style>В па́мять ве́чную бу́дет пра́ведник:
				</p>
				<p>
					<style>Моли́тва </style>
				</p>
				<p>О преподо́бне и Богому́дре о́тче наш Иа́кове! Ве́мы, я́ко с ли́ки А́нгельскими и все́ми святы́ми предстои́ши при́сно Престо́лу Го́спода Вседержи́теля и ве́лие и́маши к Нему́ дерзнове́ние моли́тися о всех, с ве́рою и умиле́нными слеза́ми в по́мощь тя призыва́ющих. Не премолчи́ у́бо, вопия́ за ны, недосто́йныя, ко Го́споду Бо́гу, да отврати́т гнев Свой, пра́ведно за беззако́ния на́ша на ны дви́жимый, и да изба́вимся вся́ких скорбе́й, бед же и напа́стей и злых обстоя́ний и благоче́стно поживе́м в ны́нешнем ве́це, ходя́ще в за́поведех и оправда́ниих Госпо́дних непоро́чно. О преблаже́нне и Боголюбе́зне о́тче наш Иа́кове! Умоли́ Го́спода, да не оскуде́ют в стране́ на́шей и́стинные ревни́тели и́ноческаго жития́ и подража́тели свято́му и Богоуго́дному житию́ твоему́; сохрани́ предста́тельством твои́м к Бо́гу страну́ на́шу от огня́, гла́да, меча́, наше́ствия иноплеме́нных и от вся́каго зла и всем, с ве́рою и любо́вию притека́ющим к тебе́ испроси́ у Го́спода Бо́га грехо́в проще́ние, телесе́м здра́вие, исправле́ние грехо́внаго жития́ и ве́чное
					<style name="color-red"/>спасе́ние, да с тобо́ю и все́ми святы́ми сподо́бимся прославля́ти в Тро́ице сла́вимаго Бо́га, Отца́ и Сы́на и Свята́го Ду́ха, во ве́ки веко́в. Ами́нь.
				</p>
			</section>
			<section>
				<title>
					<p>Преподобный Иаков Железноборовский</p>
				</title>
				<p>Преподобный Иаков Железноборовский родился во второй поло вине XIV в. в Костромской земле. Он был сыном галичских бояр Амосовых, В юношеском возрасте преподобный Иаков решил посвятить свою жизнь служению Богу. Монашеский подвиг он начал под руководством Преподобного Сергия Радонежского в основанной им обители. В 1392 году, в год смерти своего наставника, преподобный Иаков удалился из благоустроенной и прославленной Троицкой обители в глухие леса в 30-ти верстах от Галича. Он поселился на берегу реки Тебзы в уединенной хижине недалеко от железных рудников, которые дали название той местности — Железный Борок. Более двадцати лет преподобный Иаков жил отшельником, совершая подвиги поста и молитвы. О святой жизни подвижника стало известно далеко за пределами Костромской земли. Еще при жизни он прославился чудотворениями. Так, в 1415 году великий князь Московский Василий Димитриевич (1371–1425) обратился к преподобному Иакову с просьбой помолиться о его супруге великой княгине Софии Витовтовне, в то время тяжко страдавшей перед родами. По молитве святого княгиня София благополучно родила сына — наследника великокняжеского престола Василия Васильевича (1425–1462). В благодарность великий князь дал преподобному Иакову средства для построения храма во имя святого пророка и Предтечи Господня Иоанна Крестителя и для основания монастыря при храме. Обитель была устроена, собрались братия, и преподобный Иаков стал их игуменом. В Москве он был рукоположен в священный сан. Преподобный Иаков ввел в монастыре строгий общежительный устав по примеру Троице-Сергиевой обители. Иноки не имели никакой собственности, все имущество было общим, средства для обители они добывали земледелием. В 1429 году казанские татары опустошили окрестности Галича. Преподобный Иаков с учениками укрылся от набега в лесу. Когда иноки вернулись в обитель, то нашли на ее месте развалины. Монастырь пришлось строить заново. Преподобный Иаков, несмотря на преклонный возраст, усердно трудился вместе с братией. Через некоторое время монастырь был не только восстановлен, но и еще более благоустроен: преподобный Иаков и иноки выкопали пруды для нужд обители, построили еще один храм во имя Святителя Николая Чудотворца. По благословению преподобного Иакова, многие бедные люди, разоренные татарами, получали в монастыре пищу.</p>
				<p>Преподобный Иаков скончался в глубокой старости в 1442 году и был погребен в Предтеченском храме основанной им обители. Житие преподобного написано в конце XVI века игуменом Железноборовского монастыря Иосифом. В Иконописном подлиннике сказано: «Преподобный отец наш Иаков, иже на Железном Борку, Костромский чудотворец; подобием сед, брада аки Власиева, в схиме; из-под схимы кудерцы знать».</p>
			</section>
			<section>
				<title>
					<p>Святи́теля Варсоно́фия, епи́скопа Тверска́го</p>
				</title>
				<p>
					<emphasis>
						<style>(слу́жбу зри 4 октября́)</style>
					</emphasis>
				</p>
				<p>
					<style>Тропа́рь, глас 3:</style>
				</p>
				<p>Возвести́телю пути́ спаси́тельнаго,/ и́стинный храни́телю апо́стольских преда́ний,/ сто́лпе непоколеби́мый, благоче́стия учи́телю/ и Правосла́вия наста́вниче, святи́телю Варсоно́фие,/ Влады́ку всех моли́/ мир вселе́нней дарова́ти/ и душа́м на́шим ве́лию ми́лость.</p>
				<p>
					<style>Ин тропа́рь, глас 4:</style>
				</p>
				<p>Ти́хостию нра́ва направля́емый,/ святи́телю Варсоно́фие,/ в ти́хое приста́нище дости́гл еси́,/ смиренному́дрия ра́ди удо́бно избежа́в сопроти́вных сете́й,/ свято́ю душо́ю твое́ю на Небеса́ возлете́л еси́,/ иде́же Христу́ предстоя́,/ моли́ спасти́ся нам, почита́ющим па́мять твою́.</p>
				<p>
					<style>Ин тропа́рь, глас 8: </style>
				</p>
				<p>По Бо́жием зако́не ревни́телю,/ лю́тый разруши́телю неприя́зненныя ле́сти,/ я́ко ми́ром, по́том свои́м во труде́х и бде́ниих подвиза́ся/ посреде́ Каза́нскаго ца́рствия,/ оби́тель стро́я боголе́пнаго Преображе́ния/ и вели́кому своему́ учи́телю Гу́рию после́дуя,/ с ни́мже вели́кий сою́з име́я духо́вный,/ я́коже в животе́, та́коже и по преставле́нии:/ обре́тением честны́х моще́й ва́ших во еди́но вре́мя/ и мно́гими чудесы́ вас Бог просла́ви;/ и, ра́достию восходя́ в Небе́сныя оби́тели,/ тве́рдый ка́мене ве́ры,/ от иноплеме́нник мно́ги ско́рби претерпе́л еси́,/ до́брый вво́дниче в ве́чную жизнь,/ в ню же, мо́лим тя, введи́ ны,/ преподо́бне о́тче наш Варсоно́фие,/ и моли́ Христа́ Бо́га спасти́ся душа́м на́шим.</p>
				<p>
					<style>Конда́к, глас 6:</style>
				</p>
				<p>Воздержа́нием те́ло ду́ху порабо́тив,/ ду́шу же равноа́нгельну сотвори́л еси́,/ сего́ ра́ди святи́тельства са́ном поче́тся,/ чи́сте Чисте́йшему предстои́ши./ Моли́ Христа́ Бо́га, святи́телю,/ спасти́ лю́ди твоя́, свя́те,/ да вси вопие́м ти:/ ра́дуйся, о́тче преподо́бне Варсоно́фие,/ гра́ду на́шему Каза́ни похвала́ и утвержде́ние.</p>
				<p>
					<style>Ин конда́к, глас 5:</style>
				</p>
				<p>Я́коже звезда́ всесве́тлая, доброде́тельми сия́ющи, был еси́,/ обогати́в себе́ моли́твою, и посто́м,/ и те́ло свое́ вери́гами удруча́я,/ в поло́не
					<a type="note" xlink:href="#note12">12</a> же от иноплеме́нник мно́го пострада́л еси́./ Непоколеби́м ве́рою мно́гая ле́та,/ А́нгелом ку́пно соедини́м,/ бесо́вская ополче́ния огорчава́ше./ После́дуя безме́здником Косме́ и Дамиа́ну,/ враче́бною хи́тростию мно́гия исцели́л еси́./ Те́мже ны́не честно́е и боготру́дное те́ло твое́,/ от землены́х недр обрете́нное,/ чудесы́ Госпо́дь просла́ви,/ исцеля́еши бо многонеду́жныя не то́кмо у гро́ба,/ но и от честны́х вери́г/ подае́ши неоску́дно целе́бныя да́ры приходя́щим с ве́рою.
				</p>
				<p>
					<style>Моли́тва</style>
				</p>
				<p>Прини́кни, святи́телю Варсоно́фие, с Го́рних селе́ний на притека́ющих к тебе́ и вонми́ моле́нию их, умоли́ Го́спода Бо́га дарова́ти нам, е́же ко спасе́нию на́шему мы про́сим от Него́ при святы́х моща́х твои́х. Умоли́ Го́спода Бо́га дарова́ти стране́ на́шей кре́пкий и ненаруши́мый мир, благочи́ние, просвеще́ние умо́в и серде́ц и земли́ плодоно́сие, па́стырем —святы́ню, зако́ном — пра́вду и си́лу, военача́льником — му́дрость и непобеди́мое му́жество, градонача́льником — суд, во́инству — пре́данность оте́честву и неодоли́мую хра́брость, всем же правосла́вным христиа́ном —здра́вие и благоче́стие. Сохраня́й нас от всех наве́тов вра́жиих, да сло́вом и де́лом прославля́ется Всесвято́е И́мя Отца́, и Сы́на, и Свята́го Ду́ха, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Святитель Варсонофий, епископ Тверской</p>
				</title>
				<p>Святитель Варсонофий, епископ Тверской, чудотворец Казанский, родился около 1495 года в городе Серпухове в семье священника Василия. При крещении младенец получил имя Иоанн. Отличаясь трудолюбием и понятливостью, отрок легко овладел грамотой, освоил чтение Псалтири и церковное пение настолько, что мог не только сам читать и петь, но и помогать другим. В 1512 году крымские татары под предводительством Ахмат Гирея и Бурнат Гирея ходили в поход на Рязань, но, не успев ничтоже во взятии града Рязани» прошли быстрым и неожиданным опустошительным рейдом по берегам Оки. В числе многих и Иоанн семнадцатилетним отроком был уведен в плен. Много пришлось терпеть в плену юноше, но в суровых испытаниях вера Христова, еще в родительском доме глубоко укоренившаяся в сердце, принесла плод сторицей. Уповая на Господа, будущий святитель молился и пел приходившие на память псалмы, жил, как живет послушник в монастыре, неприметно навыкая послушанию, незлобию и терпению. Спал Иоанн совсем мало, к еде почти не притрагивался, отличался усердием и кротостью, трудился без прекословия и потому расположил к себе даже ожесточенные сердца иноверцев, которые, невольно признав его достоинства, стали обращаться с ним мягче и снисходительнее, нежели с другими. Постепенно, благодаря незаурядным способностям, он овладел разговорным татарским языком до такой степени, что по прошествии двух лет мог не только хорошо говорить, но и писать по-татарски. Плен продолжался три года. С большим трудом собрав необходимую сумму, священник Василий выкупил своего сына Иоанна из татарской неволи. Блаженный Иоанн возвратился домой, однако сердце его уже охладело навсегда к непостоянным земным радостям и утехам. Согласно неколебимому решению, созревшему в душе юноши еще в плену, он поехал в Москву, где в Спасском Андрониковом монастыре принял иноческое пострижение, дав Богу обеты девства, послушания и нестяжания. Отрекаясь от мира, монах умирает для него, потому и нарекается ему новое имя. Смерть для мира есть рождение в ангельское служение. Новопостриженного инока нарекли Варсонофием. Строгой и богоугодной жизнью инок Варсонофий преуспевал в подвигах добродетели и молитвы. В Андрониковом монастыре бывал наездами святитель Акакий, епископ Тверской (1522–1567), родной младший брат преподобного Иосифа Волоцкого и постриженик Иосифо-Волоколамского монастыря, архипастырь добрый и благочестивый, удостоенный от Бога дара прозорливости. Он неоднократно предсказывал преподобному Варсонофию, бывшему еще в сане иеродиакона (как вспоминал впоследствии сам святитель Варсонофий), что именно он станет некогда преемником святителя Акакия на Тверской кафедре. О добродетельной и благочестивой жизни преподобного Варсонофия стало известно митрополиту Московскому Макарию, который возвел святого Варсонофия в сан игумена Николо-Пешношской Мефодиевой пустыни, основанной в 1361 году учеником Преподобного Сергия Радонежского преподобным Мефодием (память 14 июня) в 25 верстах от Дмитрова (на правом берегу реки Яхромы при впадении в нее реки Пешноши в лесной глуши). В старину пустынь эта именовалась «Никола на Песнуше». В 1553 году в паломничестве (в благодарность за чудесное избавление от смерти) на пути в Кириллов Белозерский монастырь Пешношскую обитель посетил царь Иоанн Грозный с семейством. Он обратил внимание на опытного наставника иноческой жизни, побывавшего в плену и сведущего в татарском языке и нравах. Поэтому, когда в 1555 году в Казани открывали новую епархию, вместе со святителем Гурием, первым архиепископом Казанским, был направлен в Казань и святой Варсонофий из Пешношской обители в сане архимандрита для основания там монастыря. 26 мая 1555 года первосвятители Казани торжественно отправились в путь. Из Москвы по рекам Москве, Оке и Волге путь до Казани длился два месяца. В воскресенье 27 июля 1555 года святитель Гурий с игуменом Пешношским Варсонофием и игуменом Успенского Старицкого монастыря Германом прибыли в Казань. С крестами и хоругвями были встречены они в Казанском Благовещенском соборе местным духовенством и населением. Вместе со святым Варсонофием в Казань прибыли иноки, постриженики Пешноши: Тихон, Феодорит, Иов, Андроник, Сильвестр, а также инок Андроникова монастыря Симеон. Уже в следующем, 1556 году преподобный Варсонофий исполнил возложенное на него поручение и устроил Преображенский монастырь в казанском кремле. Им был освящен первый каменный теплый храм в монастыре во имя святителя Николая Ратного, а впоследствии — и главный храм в честь Преображения Господня. В уставе монастыря, написанном самим архимандритом Варсонофием, он называет себя в приписке «многогрешным чернецом, что был игуменом на Песноши». Тайно от всех он продолжал носить вериги для изнурения плоти. Монастырь в скором времени сделался средоточием духовной жизни бывшей татарской столицы. Через несколько лет число иноков в нем доходило до ста человек. Святой Варсонофий обращал татар в православную веру, чему немало способствовало превосходное знание им татарского языка. Благодаря исцелениям различных недугов, имя его стало известно далеко за пределами Казани. И немало больных, приходивших к нему за врачеванием, склонялись к принятию христианской веры. 2 декабря 1563 года святой Варсонофий постриг в великую схиму, а 4 декабря предал погребению своего ближайшего друга и наставника святителя Гурия, архиепископа Казанского (память 4 декабря). По смерти епископа Тверского Акакия († 1567) святитель Филипп, митрополит Московский, вызвал святого Варсонофия в Москву и возвел его в сан епископа Тверского.</p>
				<p>Истинным светильником был святитель Варсонофий для своей паствы, не словами одними, но всем существом своим указуя спасительный путь Христов. Несмотря на высокий святительский сан, он продолжал быть смиренным подвижником, каким был в Пешношской обители и в Казани. Ночи проводил он в молитве, дни в трудах и заботах, отдыхая, шил клобуки и дарил инокам и епископам, непрестанной молитвой усердно врачевал телесные и душевные болезни обращавшихся к нему. В то время начались для России тяжкие испытания — царь Иоанн Грозный, мудро и благочестиво правивший Россией, стал ужасом и бичом для своих подданных, насаждая так называемую «опричнину». Тверь не принадлежала опричнине и потому не пользовалась благосклонностью царя. С ужасом и негодованием видел святитель Варсонофий, как его друг Герман, архиепископ Казанский (память 6 ноября), некогда пользовавшийся уважением царя, был вызван из Казани в Москву для возведения в сан митрополита, однако после того, как напомнил царю тихими и кроткими словами, что тот даст ответ на суде Божием за свои жестокости, был изгнан и умер в заточении. Много страшных событий прошло пред очами святителя Варсонофия за четыре года его архиерейского служения. Глубоко сокрушался о своей пастве святитель Варсонофий. Ощущая старческую немощь, он в 1571 году удалился на покой в основанную им в Казани обитель. Пять лет провел он в Преображенском монастыре на покое, в молитве и уединении, где принял великую схиму. Когда он не мог по немощи сам ходить в церковь, любящие ученики помогали ему посещать храм Божий, зная его любовь к Богослужению. Скончался святитель Варсонофий 11 апреля 1576 года и был погребен в Преображенском монастыре архиепископом Казанским Тихоном. В 1595 году по благословению Святейшего Патриарха Иова (1588–1607) построен в этом монастыре новый храм в честь Преображения Господня. При строительстве храма были обретены мощи святителей Казанских Гурия и Варсонофия. Описание открытия мощей было сделано очевидцем, святителем Ермогеном (будущим Патриархом), в то время Казанским архиепископом: «Когда же, 4 октября, дошли до гробов святых отцов, то пришли сказать об этом мне, смиренному. Принесши со всем освященным собором Бескровную Жертву Господу Богу и отпев панихиду, мы отправились в монастырь и, пришед на место, поклонились гробам преподобных отец, Гурия и Варсонофия. Вскрыв гроб, мы увидали нечто совсем неожиданное: рака святого была полна благоуханного мира, мощи же святого Гурия носились, как губка, поверх мира; ни одна часть не была погружена. Нетлением одарил Бог честно́е и многотрудное тело его, как это видят все и ныне... Я, недостойный, многогрешною рукою коснулся святого тела, осязал ризы, в которых он был погребен, и они были весьма крепки. Попытался с силою потянуть и мантию его, и прочие погребальные одежды, и они казались крепче новых. В главах у преподобного Гурия лежал греческий клобук вязаный, который, по сказанию учеников святого Варсонофия, был делан преподобным Варсонофием для Гурия и по смерти святителя положен недоконченным в возглавие гроба его. Мы соборне осмотрели этот клобук и, взяв одну прядь из него, едва могли перервать ее, потому что она была крепче новой. Мы перелили благоуханное честно́е миро в новый сосуд, и православные христиане, пользуясь тем миром, непрестанно получали исцеления. Потом мы открыли раку Варсонофия и увидали, что и его мощи почтены от Бога нетлением... в чем мы удостоверились, перелагая святые и чудотворные мощи обоих своими собственными руками с архимандритом Арсением из гробов в ковчеги. Дивясь неизреченному человеколюбию Божию, мы со слезами и кротостию пропели надгробные песни над преподобными отцами и поставили их поверх земли, дабы все приходящие видели их и, дивясь, славили Бога».</p>
				<p>В «Иконописном подлиннике» дано описание образа святителя Варсо-нофия: «Подобием надсед, борода как Гуриева (а борода святителя Гурия как Василия Кесарийского) на конец раздвоилася, риза святительская, омофор и Евангелие». Жизнеописание святителей Гурия и Варсонофия составлено было священномучеником Патриархом Ермогеном. Существует акафист святителю Варсонофию.</p>
				<p>
					<strong>Литература:</strong>
				</p>
				<p>Полное Собрание Русских Летописей (Никоновская летопись). Т. 13. СПб., 1910.</p>
				<p>Православная богословская энциклопедия. Т. 3. СПб., 1902.</p>
				<p>Тверской патерик. Казань, 1907.</p>
			</section>
			<section>
				<title>
					<p>Преподо́бных Евфи́мия и Харито́на Ся́нжемских</p>
				</title>
				<p>
					<style>Тропа́рь, глас 1:</style>
				</p>
				<p>Пусты́нное и безмо́лвное житие́ ва́ше по́стнически препроводи́вше,/ Христо́в бо крест на ра́мо взе́мше/ и Того́ стопа́м усе́рдно после́довавше,/ на неви́димаго врага́ му́жески ополчи́стеся/ и того́ ко́зни сокруши́сте,/ моли́твами и слеза́ми, чистото́ю Бо́гови прибли́жившеся,/ преподо́бнии отцы́ на́ши Евфи́мие и Харито́не./ Я́ко со́лнце, осиява́ете светоза́рными луча́ми чуде́с ва́ших,/ всех нас спаси́те, с ве́рою призыва́ющих вас/ и творя́щих честну́ю ва́шу па́мять,/ и, я́ко иму́щии дерзнове́ние ко Спа́су,/ мир ми́рови испроси́те и спасти́ся душа́м на́шим.</p>
			</section>
			<section>
				<title>
					<p>Преподобные Евфимий и Харитон Сянжемские</p>
				</title>
				<p>О жизни святых подвижников сохранилось не много сведений. Преподобный Евфимий был уроженцем Вологды. Монашеский постриг он принял недалеко от родного города, в Спасском Каменском монастыре на Кубенском озере. Эта древняя обитель была, начиная с XII века, духовным очагом Православия на Севере и в течение нескольких веков подготовила многочисленных миссионеров — подвижников и будущих основателей монастырей. Инок Евфимий провел в различных монастырских послушаниях длительное время. Стремясь к отшельнической жизни, он оставил обитель и перешел на восточный берег Кубенского озера, в пустыньку близ устья реки Кушты. Своими руками он построил маленькую келлию и жил в полном уединении, окруженный непроходимыми болотами и густым лесом. Здесь подвижника навестил его собрат по монастырю преподобный инок Александр, также оставивший обитель для уединенных подвигов на реке Сянжеме. Совершенная безлюдность местности пришлась по сердцу Александру, и он предложил Евфимию обменяться келлиями. И хотя преподобному Евфимию не хотелось покидать обжитое место, он воспринял эту просьбу как указание Божие и согласился, оставив свой крест в благословение иноку Александру, впоследствии прославившемуся духовными подвигами († 1439; память 9 июня). Поселившись на реке Сянжеме (в 120 верстах от Вологды) в келлии преподобного Александра, инок Евфимий продолжал свои подвижнические труды непрестанной молитвы и поста. Вскоре его уединение было нарушено. Жители окрестных селений, нуждавшиеся в отеческих советах, устремились к отшельнику. Преподобный Евфимий, полагаясь на Промысл Божий и не смущаясь нарушением своего безмолвия, всех принимал, никому не отказывая в духовной беседе. Однажды к нему пришел инок Харитон, будущий продолжатель дела преподобного Евфимия. Юноша, искавший наставника в духовном делании, пришелся по душе преподобному, который предложил ему остаться на Сянжеме для совместного несения подвижнических трудов. Вскоре они решили воздвигнуть храм и при нем основать обитель. Чтобы получить благословение на это устроение, инок Евфимий отправился в Ростов, где, вероятно, и был рукоположен во пресвитера и одновременно назначен игуменом новой обители. Построенный вскоре храм был освящен в честь Вознесения Господня. Став игуменом, преподобный Евфимий выполнял самые тяжелые труды по монастырю, служа примером для братии. Вместе со своим верным учеником преподобным Харитоном, старавшимся во всем подражать своему духовному отцу, он работал в огороде, рубил дрова, копал землю, носил воду, с радостью выполняя все то, чего не хотели делать другие. Выполняя монастырские послушания, он не переставал хвалить Господа, распевая псалмы пророка Давида. Даже пищей преподобный Евфимий питался такой, которая казалась братии негодной. Величайшим терпением и смирением преподобный стяжал дар молитвы. Точная дата кончины преподобного Евфимия неизвестна; вероятно, она последовала в начале второй половины XV века, но не позднее 1465 года. Предчувствуя завершение земной жизни, преподобный Евфимий передал управление монастырем преподобному Харитону, который был достойным преемником своего учителя и друга. Более 40 лет игуменствовал преподобный Харитон в Вознесенском монастыре на Сянжеме.</p>
				<p>Преставился он глубоким старцем 11 апреля 1509 года. В 1764 году Вознесенский монастырь был упразднен, а соборный храм преобразован в приходской. В нем и погребены под спудом мощи святых. Слово о явлении мощей принадлежит епископу Вологодскому Иоасафу. В Иконописном подлиннике дано описание ликов святых: «Преподобные отцы наши Евфимий и Харитон игумены, иже на Сяйжене (Сянжеме) Вологодские чудотворцы. Евфимий подобием надсед, брада аки Власиева, на конец раздвоилась, ризы преподобнические, схима на плечах. Харитон подобием надсед изчерна, брада шире и доле Сергиевы, ризы преподобнические и схима на плечах».</p>
				<p>
					<emphasis>
						<style name="color-red"/>
					</emphasis>
				</p>
			</section>
		</section>
		<section>
			<title>
				<p>В 12-й день</p>
			</title>
			<section>
				<title>
					<p>Преподобнаго отца́ на́шего и испове́дника Васи́лия, епи́скопа Пари́йскаго </p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>На </style>Го́споди, воззва́х:
					<style> стихи́ры, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
					<style name="color-red"/>
				</p>
				<p>С похвала́ми па́мять твоя́/ сотворя́ется све́тло,/ святи́телю Васи́лие,/ и ра́дости наполня́ет правосла́вныя собо́ры,/ я́ко пра́вду возлю́бльшаго,/ и целому́дрия чистоту́, и кро́тость,/ и ти́хость всегда́ изря́дно/ поче́тша и соверше́нно.</p>
				<p>Па́влу Боже́ственному подо́бяся,/ во изгна́ниих терпели́вно,/ святи́телю Васи́лие,/ жизнь сконча́л еси́ в ну́ждах и ско́рбех,/ неоску́дно утесня́емь/ и прехожде́ния при́сно творя́,/ ны́не же безпеча́льное и неизме́нное/ от Бо́га обре́л еси́ селе́ние и наслажде́ние.</p>
				<p>Я́ко святи́тель Богоприя́тен,/ мы́сленнаго селе́ния назира́еши незаходи́мая/ и преми́рная зре́ти сподо́бился еси́,/ оде́ян в преподо́бие,/ пра́вдою обложе́н,/ и благоле́пия красоту́ разу́мных/ лице́м к лицу́ зри́ши, пребога́те.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Спаси́ мя, Влады́чице Пречи́стая,/ я́же Спа́са Христа́ неизрече́нно ро́ждшая,/ Тя бо еди́ну стяжа́х Предста́тельницу,/ и необори́мую сте́ну,/ и покро́в, и ра́дование,/ и души́ моея́ Боже́ственное утеше́ние./ Ты у́бо мя изба́ви неусыпа́ющаго че́рвия/ и огня́ ве́чнующаго,/ Ма́ти Христа́ Бо́га.</p>
				<p>
					<style>Крестобогоро́дичен:</style>
				</p>
				<p>Что зри́мое виде́ние,/ е́же Мои́ма очи́ма ви́дится, о Влады́ко:/ содержа́й всю тварь на Дре́во воздви́жен быв/ и умира́еши, всем дая́й жизнь?/ Богоро́дица, пла́чущися, глаго́лаше,/ егда́ узре́ на Кресте́ возноси́ма/ из Нея́ неизрече́нно возсия́вшаго/ Бо́га и Челове́ка.</p>
				<p>
					<style>Кано́н, глас 8.</style>
				</p>
				<p>
					<style>Песнь 1 </style>
				</p>
				<p>
					<style>Ирмо́с: </style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
					<style name="color-red"/>
				</p>
				<p>Несказа́нный Свет тебе́ и трисия́нен/ в неподви́жимем Ца́рствии Небе́снем возсия́, о́тче,/ и пра́ведных весе́лие досто́йно тя прия́т.</p>
				<p>Отверзо́шася врата́ тебе́ еде́мская,/ и к святи́телем приложи́лся еси́ святи́тель,/ и перворо́дных Це́ркви сочета́лся, достосла́вне.</p>
				<p>Зако́нно пострада́в и чи́сто свяще́нство до конца́ соблю́д,/ с Небе́сными ликова́ти свяще́нники сподо́бился еси́.</p>
				<p>
					<style>Богоро́дичен: </style>Пло́ти по ипоста́си соедини́вся И́же от <style>Тебе</style>́ прия́тием,/ всех Зижди́тель про́йде несказа́нно, Богома́ти,/ и челове́ком приближи́тися благоизво́ли.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ Свет омраче́нных,/ и пое́т Тя дух мой.</emphasis>
				</p>
				<p>Досточу́дная и пресла́вная па́мять твоя́/ ра́достно правосла́вных увеселя́ет собо́ры.</p>
				<p>О́блак телесе́ совле́к, преподо́бне,/ и, сою́зов разреши́вся, к Бо́гу прибли́жился еси́.</p>
				<p>Кончи́ну блаже́нную и наслажде́ние, преподо́бне, избра́нных,/ я́ко избра́нен, досто́йно прия́л еси́.</p>
				<p>
					<style>Богоро́дичен: </style>Имея́ Тя Помо́щницу, не постыжду́ся, Пречи́стая Ма́ти Бо́жия,/ име́я Тя Предста́тельницу, враг мои́х изба́влюся.
				</p>
				<p>
					<style>Седа́лен, глас 3.</style>
				</p>
				<p>
					<style>Подо́бен: </style>Боже́ственныя ве́ры:
				</p>
				<p>Вели́кое со́лнце вселе́нней возсия́л еси́ доброде́тельми твои́ми:/ сия́ньми и чуде́с светлостьми́ просвети́л еси́ ве́рных составле́ния/ и потреби́л еси́ страсте́й омраче́ние,/ о́тче Васи́лие, Христа́ Бо́га моли́ дарова́ти нам ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Боже́ственная ски́ния была́ еси́ Сло́ва,/ еди́на Пречи́стая Ма́ти Де́во, чистото́ю А́нгелы превозше́дшая,/ па́че всех мене́, персть бы́вша, оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница Сло́ва, нетле́нная Де́во Ма́ти,/ на Кресте́ зря́щи пове́шена из Нея́ без боле́зни прозя́бшаго,/ ма́терски подо́бно рыда́ющи, вопия́ше:/ увы́ Мне, Ча́до Мое́!/ Ка́ко стра́ждеши во́лею, хотя́ изба́вити от страсте́й безче́стия челове́ка?</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
					<style name="color-red"/>
				</p>
				<p>Моли́твы творя́ к Бо́гу, вознесе́нную мысль низложи́л еси́ злому́дренныя е́реси/ и Це́рковь, о́тче, возвесели́л еси́.</p>
				<p>В ски́ниях Небе́сных тя Подвигополо́жник, о́тче, всели́,/ неосла́бное твое́ противле́ние к противобо́рцем прие́м.</p>
				<p>Преда́ний ра́ди храни́мых Це́ркве Бо́жия отгна́ния претерпе́л еси́/ и, побе́ды прие́мля, сконча́лся еси́.</p>
				<p>
					<style>Богоро́дичен: </style>Бо́га, Его́же родила́ еси́, Чи́стая Де́во, Сего́ моли́/ рабо́м Твои́м дарова́ти согреше́ний проще́ние.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>У́тренююще, вопие́м Ти,/ Го́споди, спаси́ ны:/ Ты бо еси́ Бог наш,/ ра́зве Тебе́, ино́го не ве́мы.</emphasis>
					<style name="color-red"/>
				</p>
				<p>Боже́ственная все́льшися благода́ть в тя, Богоно́се,/ па́стыря ве́рнейша Це́ркве тя показа́.</p>
				<p>Умертви́в пло́ти твоея́ мудрова́ние и стра́сти,/ жи́зни ду́ху после́довал еси́, сла́вне.</p>
				<p>Целому́дренно и пра́ведно житие́ твое́ соверши́в, Богому́дре,/ прия́л еси́ доброде́телей воздая́ние.</p>
				<p>
					<style>Богоро́дичен: </style>Су́щи Пресвяты́й храм,/ безстра́стия исто́чника родила́ еси́, Де́во Ма́ти Всенепоро́чная.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Очи́сти мя, Спа́се,/ мно́га бо беззако́ния моя́,/ и из глуби́ны зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
					<style name="color-red"/>
				</p>
				<p>Просвеща́емь красото́ю Небе́сных сия́ний,/ престо́л, и́же на земли́, остави́л еси́, преподо́бне,/ и насле́дие нетле́нно в земли́ кро́тких, я́ко кротча́йший, восприя́л еси́.</p>
				<p>Пре́лести смея́ся ху́льных ерети́к,/ Боже́ственному и благоче́стному правосла́вных ра́зуму преусе́рдно научи́л еси́,/ ико́ну чествова́ти Спа́сову, досточу́дне.</p>
				<p>Жела́ние твое́ к Бо́гу испо́лнися, пресла́вне:/ преста́вися бо к Нему́, бо́жественно ра́дуяся,/ и ны́не све́тлости святы́х, о́тче, зри́ши и красоты́.</p>
				<p>
					<style>Богоро́дичен: </style>Ме́ртвости и тли изба́вися челове́чество/ естество́м бо Жизнода́вца безсе́менно родила́ еси́, Де́во Всенепоро́чная,/ на благодея́ние восхваля́ющих Тя ве́рно.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен: </style>Вы́шних ища́:
				</p>
				<p>Вы́шняго све́том озари́вся, блаже́нне,/ просвеща́еши вся,/ и́же любо́вию честву́ющия твое́, о́тче, честно́е страда́ние./ Васи́лие священнострада́льне,/ моля́ Христа́ Бо́га/ непреста́нно о всех нас.
					<style name="color-red"/>
				</p>
				<p>
					<style>Песнь 7 </style>
				</p>
				<p>
					<style>Ирмо́с: </style>
					<emphasis>О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
				</p>
				<p>О, несказа́ннаго весе́лия, его́же сподо́бился еси́, всеблаже́нне, прия́ти,/ в невеще́ственнем Све́те живы́й, и поя́:/ благослове́н еси́, Го́споди Бо́же, во ве́ки.</p>
				<p>Венце́м Боже́ственнаго благоле́пия, всеблаже́нне, красно́ удобря́емь,/ лику́еши, вопи́я с Вы́шними вои́нствы:/ благослове́н еси́, Го́споди Бо́же, во ве́ки.</p>
				<p>Таи́нник сый Тро́ицы, та́йнам служи́тель Небе́сным,/ Влады́ку нам ми́лостива сотвори́, вопию́щим:/ благослове́н Бог оте́ц на́ших.</p>
				<p>
					<style>Богоро́дичен: </style>Е́вы дре́внюю кля́тву преложи́ла еси́, Чи́стая,/ на благослове́ние, Сы́на Бо́жия ро́ждши./ Ему́же вси, благослове́н еси́, — зове́м, — во ве́ки вся.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Победи́тели мучи́теля и пла́мене/ благода́тию Твое́ю бы́вше,/ за́поведем Твои́м зе́ло прилежа́ще,/ о́троцы вопия́ху:/ благослови́те, вся дела́ Госпо́дня, Го́спода.</emphasis>
				</p>
				<p>Ско́рбных жития́ и лю́таго слия́ния изба́влен,/ ра́дость, всеблаже́нне, и весе́лие е́же па́че сло́ва прия́л еси́, поя́:/ благослови́те, вся дела́, Го́спода и превозноси́те Его́ во ве́ки.</p>
				<p>Духо́вными уче́нии те́пле противля́яся,/ языковре́дия ху́льников, о́тче, удо́бне разреши́л еси́, священнотаи́нниче,/ благослови́те, — поя́, — вся дела́, Го́спода и превозноси́те Его́ во ве́ки.</p>
				<p>Я́ко красно́ ме́сто, в не́же всели́лся еси́, священноявле́нне,/ я́ко красно́, о́тче, селе́ние, иде́же пребыва́еши, поя́:/ благослови́те, вся дела́, Го́спода и превозноси́те Его́ во ве́ки.
					<style name="color-red"/>
				</p>
				<p>
					<style>Богоро́дичен: </style>Предста́тельницу, вси ве́рнии, стяжа́хом Тя, Пречи́стая,/ и, Твои́ми моли́твами лю́тых изба́вльшеся, Христу́ вопие́м:/ благослови́те, вся дела́, Го́спода и превозноси́те Его́ во ве́ки.
					<style name="color-red"/>
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
					<style name="color-red"/>
				</p>
				<p>Свя́то твое́ житие́, о́тче, препроводи́л еси́/ и, Бо́гу угоди́в де́лы твои́ми,/ Небе́сное Ца́рство прия́л еси́, му́дре.</p>
				<p>Тече́ние сконча́в,/ ве́ру же соблю́д и по́двиг соверши́в, Васи́лие,/ пра́вды прия́л еси́, ра́дуяся, вене́ц.</p>
				<p>Зва́ние, преблаже́нне, получи́л еси́ Боже́ственное/ и соверше́нное жела́ний исполне́ние,/ ныне у́бо моли́ не преста́й о ста́де твое́м.</p>
				<p>
					<style>Богоро́дичен: </style>То́ка слез мои́х не отврати́ся,/ Я́же от вся́каго лица́ вся́ку сле́зу отъе́мшаго,/ Де́во, Христа́ ро́ждшая.
					<style name="color-red"/>
				</p>
			</section>
			<section>
				<title>
					<p>Преподобный Василий исповедник, епископ Парийский </p>
				</title>
				<p>Преподобный Василий исповедник, епископ Парийский, жил в VIII веке. Он был избран на епископскую кафедру жителями города Парии, почитавшими святителя как истинного пастыря стада Христова. Когда возникла иконоборческая ересь, святитель Василий решительно выступил за почитание святых икон и отказался подписать постановление об их уничтожении («Неправедный свиток» Собора 754 года, созванного при Константине Копрониме, 741–775). Святитель избегал всякого общения с еретиками и не допускал их в свою епархию. За свою ревность он претерпел многие гонения, голод и нищету. До конца своей жизни святитель Василий был верен православному исповеданию.</p>
				<p>
					<strong>Литература:</strong>
				</p>
				<p>Мелиоранский Б. Философская сторона иконоборчества. — Вопросы философии и психологии, 1907, март — апрель.</p>
				<p/>
			</section>
			<section>
				<title>
					<p>Пра́зднование Пресвяте́й Влады́чице на́шей Богоро́дице ра́ди ико́ны Ея́, имену́емыя «Му́ромская»</p>
				</title>
				<p>
					<style>Тропа́рь, глас 4:</style>
				</p>
				<p><style>Днесь</style> све́тло красу́ется град Му́ром,/ я́ко зарю́ со́лнечную, восприе́мши, Влады́чице,/ чудотво́рную Твою́ ико́ну,/ к не́йже ны́не мы притека́юще и моля́щеся, Тебе́ взыва́ем си́це:/ о Пречу́дная Влады́чице Богоро́дице,/ моли́ся из Тебе́ воплоще́нному Христу́ Бо́гу на́шему,/ да изба́вит град сей и вся гра́ды и страны́ христиа́нския/ невреди́мы от всех наве́т вра́жиих/ и спасе́т ду́ши на́ша, я́ко Милосе́рд.</p>
				<p>
					<style>Моли́тва</style>
				</p>
				<p>О Пресвята́я Де́во, Ма́ти Го́спода Вы́шних сил, Небесе́ и земли́ Цари́це, гра́да и страны́ на́шея Всемо́щная Засту́пнице! Услы́ши нас, моля́щихся Тебе́, и испроси́ у Бо́га, Сы́на Твоего́, па́стырем на́шим ре́вность и бде́ние о душа́х, градоправи́телем — му́дрость и си́лу, судия́м — пра́вду и нелицеприя́тие, наста́вником — ра́зум и смиренному́дрие, супру́гом — любо́вь и согла́сие, ча́дом — послуша́ние, оби́димым — терпе́ние, оби́дящим — страх Бо́жий, скорбя́щим — благоду́шие, ра́дующимся — воздержа́ние. Нам же всем ниспосли́ дух ра́зума и благоче́стия, дух милосе́рдия и кро́тости, дух чистоты́ и пра́вды. Ей, Госпоже́ Пречи́стая! умилосе́рдися на немощны́я лю́ди Твоя́: разсе́янныя собери́, заблу́ждшия на путь пра́вый наста́ви, неду́гующия уврачу́й, ста́рость поддержи́, ю́ныя уцелому́дри, младе́нцы воспита́й и при́зри на всех нас призре́нием ми́лостиваго Твоего́ заступле́ния. Ми́лостива нам бу́ди зде и на Стра́шном Суде́ Сы́на Твоего́. Ты бо еси́, Госпоже́, сла́ва Небе́сных и упова́ние земны́х, Ты по Бо́зе на́ша наде́жда и Засту́пница всех, притека́ющих к Тебе́ с ве́рою. Тебе́ убо мо́лимся и Тебе́, яко Всемогу́щей Помо́щнице, са́ми себе́ и друг дру́га и всю жизнь на́шу предае́м, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Икона Божией Матери, именуемая «Муромская»</p>
				</title>
				<p>Икона Божией Матери, именуемая «Муромская», первоначально находилась в Киеве. Святой благоверный князь Константин (Ярослав Святославич; † 1129, память 21 мая), которому досталось в удел Муромское княжество, перенес икону в Муром. Население этого города было преимущественно языческим и, признавая власть князя, упорно не желало принимать христианство. Святой князь Константин возвел в Муроме храм в честь Благовещения Пресвятой Богородицы, в котором поместил икону. Он непрестанно молился, чтобы Господь помог ему обратить жителей Мурома к истинной вере. Житие благоверного князя Константина повествует, что горожане поклялись убить или выгнать князя, но не принимать христианства. Святой Константин с сыном Феодором и княгинею Ириною заперлись в Благовещенском храме и усердно молились, пока не услышали глас: «Константине! Услышана молитва твоя, дерзай, не бойся, Аз есмь с тобою». Князь Константин вышел с иконой к мятежникам, и они, пораженные чудесным сиянием от иконы, согласились принять святое Крещение. «И тако крестишася вся люди града Мурома во Имя Отца и Сына и Святаго Духа радующеся и славяще Бога» — повествует летопись. Чудотворный образ Божией Матери с тех пор пребывал в Благовещенском храме. Когда жители Мурома решили изгнать святого епископа Василия (вероятно, в 1380 году; память святителя 3 июля), несправедливо обвиненного в грехе, и привели его к реке Оке, то святитель, держа в руках этот образ, положил снятую с себя мантию на воду, стал на нее и по реке был отнесен против течения до Рязани. Икона Пресвятой Богородицы «Муромская» впоследствии была помещена в Рязани над гробницей святителя Василия. Прославленная многими чудесными знамениями, она благоговейно почитается жителями Мурома и Рязани.</p>
				<p>
					<strong>Литература:</strong>
				</p>
				<p id="p1">
					<strong>1</strong>.         Сказание о житии и о пребывании и о чудесах святых чудотворцев муромских благоверного князя Константина и чад его князя Михаила и князя Феодора.... — «Памятники старинной русской литературы». Вып. 1. СПб., 1860, с. 227–237.
				</p>
				<p id="p2">
					<strong>2</strong>.         Повесть о чюдеси Пречистыя Богородицы, о граде Муроме и о епископе его, како прииде на Резань — «Летописи русской литературы и древностей», изданные Н. Тихонравовым. Т. 2, М., 1859, с. 97–99.
				</p>
				<p id="p3">
					<strong>3</strong>.         Снессорева С. Земная жизнь Пресвятой Богородицы... СПб., 1892, с. 202–203.
				</p>
				<p id="p4">
					<strong>4</strong>.         Травчетов Н. П. Город Муром и его достопримечательности. Владимир, 1903.
				</p>
			</section>
		</section>
		<section>
			<title>
				<p>В 13-й день</p>
			</title>
			<section>
				<title>
					<p>Свята́го священному́ченика Арте́мона </p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>На </style>Го́споди, воззва́х:
					<style> стихи́ры, глас 1.</style>
				</p>
				<p>
					<style>Подо́бен: </style>Небе́сных чино́в:
				</p>
				<p>Со безпло́тными совокупи́лся еси́,/ на земли́ живы́й,/ и с ни́ми непреста́нно слу́жиши Тро́ице,/ Арте́моне Богобла́женне./ Отону́дуже при́сно, я́ко Небе́сный челове́к ходя́,/ Вы́шним учи́ши земны́я Боже́ственным чудесе́м.</p>
				<p>Боже́ственным сия́нием озаря́емь,/ мно́гими му́ками изнури́л еси́ твое́ те́ло,/ к невеще́ственней преста́вився зари́,/ е́юже разреши́л еси́ мольба́ми твои́ми/ страсте́й омраче́нную нощь, му́дре,/ озаряя́ ду́ши на́ша.</p>
				<p>О творя́щих твою́ па́мять,/ священному́чениче, ве́рно,/ и мно́гия по́двиги честна́го твоего́ муче́ния пою́щих/ не преста́й моля́ при́сно сохрани́ти от бед и скорбе́й/ и бу́дущия изба́витися сим тли,/ Арте́моне му́чениче, Богопропове́дниче.</p>
				<p>
					<style>Сла́ва, и ны́не,</style>
				</p>
				<p>
					<style>Богоро́дичен:</style>
				</p>
				<p>Нра́вом гнилы́м попо́лзся, ниц лежу́,/ и к Твое́й, Де́во, притека́ю тишине́:/ от бу́ри сопроти́вныя/ и искуше́ний многообра́зных мя изба́ви,/ да пою́ Твою́ благода́ть непреста́нно,/ Богоро́дице Ма́ти Присноде́во.</p>
				<p>
					<style>Крестобогоро́дичен:</style>
				</p>
				<p>У Креста́ предстоя́щи Сына и Бо́га Твоего́/ и долготерпе́ние Того́ смотря́ющи,/ глаго́лаше, пла́чущи, Ма́ти Чи́стая:/ увы́ Мне, Ча́до сладча́йшее,/ что́ сия́ стра́ждеши непра́ведно, Сло́ве Бо́жий,/ да спасе́ши челове́чество?</p>
				<p>
					<style>Кано́н, его́же краегране́сие по алфави́ту. Глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
					<style name="color-red"/>
				</p>
				<p>Отверза́я ра́зума сокро́вища, Пода́тель/ и сих благода́ть подава́ет оби́льно слове́с/ ве́рою восхваля́ющим страда́льца Его́ Арте́мона.</p>
				<p>Стрело́ю пресла́дкия любве́ Христо́вы уя́звена/ от ю́ности тя, му́дре, теле́сное пристра́стие,/ Арте́моне, Сего́ любве́ не отсече́.</p>
				<p>Писа́ния прини́к приле́жно Боже́ственнаго во глубину́, Арте́моне,/ извле́кл еси́ му́дре ра́зума лу́чшаго бога́тство,/ и́мже вся ве́рныя обогати́л еси́.</p>
				<p>
					<style>Богоро́дичен: </style>Земноро́днии рождество́м Твои́м от земли́ к высоте́ Небе́сней/ вознесо́хомся вои́стинну, Чи́стая Богоро́дице,/ и А́нгельским ликостоя́нием причто́хомся.
					<style name="color-red"/>
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
					<style name="color-red"/>
				</p>
				<p>Си́лою Ду́ха оде́ян, победи́л еси́ ополче́ния,/ я́же на Зижди́теля, Арте́моне вседо́блий.</p>
				<p>Угаси́л еси́ пещь безбо́жия, преподо́бне,/ страда́льческих крове́й твои́х одожде́нии, Арте́моне пресла́вне.</p>
				<p>Кипя́ Боже́ственным раче́нием и разжига́емь Боже́ственною любо́вию, преподо́бне,/ за сию́ пострада́л еси́.</p>
				<p>
					<style>Богоро́дичен: </style>Разреши́ рождество́ Твое́ грехо́в на́ших, Чи́стая, вины́/ и пра́вдою вся ве́рныя связа́.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Ско́ро предвари́:
				</p>
				<p>Испове́дании свяще́нными подо́бствовав и му́ченически жизнь соверши́в,/ к Небеси́ восте́кл еси́, Арте́моне му́дре,/ вене́ц неувяда́емый от Бо́га прие́м./ Тем святу́ю твою́ пра́зднуем па́мять, вопию́ще:/ помяни́ ны, священному́чениче, Христу́ предстоя́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Обнови́ла еси́, Чи́стая, Боже́ственным рождество́м Твои́м/ истле́вшее во страсте́х земноро́дных ме́ртвенное существо́/ и воздви́гла еси́ вся от сме́рти к животу́ нетле́ния./ Те́мже Тя по до́лгу блажи́м вси, Де́во препросла́вленная,/ я́коже прорекла́ еси́.</p>
				<p>
					<style>Крестобогоро́дичен:</style>
				</p>
				<p>На Кресте́ Тя возвы́шена я́ко узре́ Пречи́стая Ма́ти Твоя́, Сло́ве Бо́жий,/ ма́терски рыда́ющи, веща́ше:/ что́ но́вое и стра́нное сие́ чу́до, Сы́не Мой?/ Ка́ко, Жизнь всех, вкуша́еши сме́рти,/ оживи́ти ме́ртвыя хотя́, я́ко Милосе́рд?</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́,/ и просла́вих Твое́ Божество́.</emphasis>
				</p>
				<p>Же́ртва твоя́, сла́вне, на же́ртвенник Небе́сный вознесе́ся/ и благоприя́тна Влады́це всех ны́не бысть.</p>
				<p>В виде́ние лу́чшее возне́с ум, Арте́моне преподо́бне,/ научи́лся еси́ та́ин Христо́вых,/ за ни́хже и пострада́л еси́.</p>
				<p>Водрузи́вся на недви́жимем ка́мени Зижди́телевы, преподо́бне, любве́,/ прило́ги и треволне́нии враго́в не поколеба́лся еси́ весьма́ мы́слию.</p>
				<p>
					<style>Богоро́дичен: </style>Я́ко неистоща́емое, Влады́чице, Тя дарова́ний сокро́вище иму́ще,/ незави́стныя да́ры чуде́с от <style>Тебе</style>́ вси прие́млем.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Человеколю́бче.</emphasis>
				</p>
				<p>Волна́м, му́дре, безбо́жия запрети́в,/ спасл еси́ лю́ди благопокорли́выя,/ наста́вль во приста́нище ве́ры.</p>
				<p>Свети́льник све́тел, в нощи́ ле́сти, преподо́бне,/ возсия́в доброде́телей све́том Богоразу́мия,/ на свет челове́ки напра́вил еси́.</p>
				<p>Таи́нник Христо́в быв, Арте́моне преподо́бне, неизрече́нных та́ин,/ себе́ прине́сл еси́ Тому́ прия́тну же́ртву страда́нием.</p>
				<p>
					<style>Богоро́дичен: </style>От скве́рны мя страсте́й и окаля́ния очи́щши,/ ду́шу мою́, Богоневе́сто, Твои́ми моли́твами чи́сту Бо́гу предста́ви.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, мо́люся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
				</p>
				<p>Зако́нно за Христа́ страда́в, Арте́моне,/ обличи́л еси́ беззако́ннующих враг злочести́вое веле́ние,/ те́мже зако́нен му́ченик показа́лся еси́, Боже́ственными побе́дами венча́емь.</p>
				<p>Изсуши́в му́тныя пото́ки безбо́жия слове́с твои́х огне́м,/ све́тлыя источи́л еси́ ре́ки ве́ры Богоразу́мия ве́рным,/ Арте́моне преподо́бне.</p>
				<p>Вооружи́в, сла́вне, по́мысл на бори́теля зми́я,/ до́блим соплете́нием, Арте́моне, низложи́в его́, ме́ртва показа́л еси́/ и от Го́спода побе́ды вене́ц прия́л еси́.</p>
				<p>
					<style>Богоро́дичен: </style>Бы́хом ме́ртвии, безсме́ртни Боже́ственною благода́тию рождества́ Твоего́/ и тле́ния пе́рваго изба́вихомся, Богоро́дице Чи́стая,/ и нетле́ния оде́ждею украси́хомся.
				</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>От Иуде́и доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Огне́м распаля́емь Боже́ственною Влады́ки лю́бовию, му́чениче сла́вне,/ в по́двиг трудо́в усе́рдно во́лею втекл еси́, зовы́й:/ оте́ц на́ших Бо́же, благослове́н еси́.</p>
				<p>Си́лою Паракли́товою облече́н, му́чениче, я́ко апо́столи,/ пре́лести ополче́ния до́блим терпе́нием победи́в, пел еси́:/ оте́ц на́ших Бо́же, благослове́н еси́.</p>
				<p>Целому́дрием житие́ украси́в и те́ло чистото́ю,/ чи́сто Христу́, Арте́моне, священноде́йствовал еси́,/ поя́ и воспева́я благода́рственная:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Да вся привлече́т к Небе́сней сла́ве Творе́ц всего́,/ из Тебе́, Богороди́тельнице, благоизво́ли роди́тися/ и с на́ми я́ко Человеколю́бец и Благоде́тель Бог пло́тию пожи́ти.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Царя́ Небе́снаго,/ Его́же пою́т во́и А́нгельстии,/ хвали́те и превозноси́те во вся ве́ки. </emphasis>
				</p>
				<p>Царя́ Небе́снаго, я́коже предпоче́л еси́ по достоя́нию от всех земны́х,/ с Сим во ве́ки, Арте́моне, сра́дуешися.</p>
				<p>Превознесе́на тя душе́ю к Зижди́телю,/ прило́зи мучи́телей, страстоно́сче, ника́коже Сего́ отвлеко́ша любве́.</p>
				<p>Све́та Боже́ственнаго блиста́ньми, страстоте́рпче, просве́щся,/ вшед в незаходи́мый же́ртвенник та́ин,/ я́ко таи́нник неизрече́нных.</p>
				<p>
					<style>Богоро́дичен: </style>И́же челове́ческое естество́ прие́мый, Богоро́дице,/ из Тебе́ па́че ума́ и сло́ва/ сы́ны челове́ческия соде́ла сво́йственны.
					<style name="color-red"/>
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Вои́стинну Богородицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
					<style name="color-red"/>
				</p>
				<p>Зи́му безбо́жия, му́чениче, прете́к, во благоче́стия ве́сну дости́гл еси́/ и со́лнца сла́вы све́та сподо́бился еси́.</p>
				<p>Душе́вными и разу́мными очесы́/ прови́дев одесну́ю тебе́ стоя́ща Го́спода,/ не поколеба́лся еси́ мук, Арте́моне, волна́ми.</p>
				<p>Я́ко Боже́ственныя неизрече́нныя сла́вы, страстоте́рпче,/ сподо́блься со страстоте́рпцы и ученики́ Христо́вы,/ о нас умоли́ Сего́, я́ко Благоутро́бнаго.</p>
				<p>
					<style>Богоро́дичен: </style>Свы́ше, Богоро́дице, Твои́м благоутро́бием на́шу нищету́ посети́/ и от тли и бед нас изба́ви.
				</p>
			</section>
			<section>
				<title>
					<p>Священномученик Артемон </p>
				</title>
				<p>Священномученик Артемон родился в первой половине III века в Лаодикии Сирийской от христианских родителей. С юных лет он посвятил себя служению Церкви. В 16-летнем возрасте святой был поставлен чтецом и в этом звании трудился в течение 12-ти лет. За усердие к Божественным службам святитель Сисиний возвел его в сан диакона. С такой же ревностью и старанием святой Артемон исполнял это служение в течение 28-ми лет, после чего был рукоположен во пресвитера. В этом сане святой Артемон служил в Церкви Божией 33 года, проповедуя христианскую веру среди язычников. Когда император Диоклитиан (284–305) начал жестокое гонение на христиан, святой Артемон был уже старцем. Император издал указ, чтобы все христиане принесли жертвы идолам. Святитель Сисиний, узнав о скором прибытии в Лаодикийскую область военачальника Патрикия, вместе со священником Артемоном проник в капище богини Артемиды. Там они разбили и сожгли идолов. Затем святитель Сисиний и святой Артемон собрали паству в церкви и горячо убеждали христиан оставаться твердыми в вере и не страшиться угроз мучителей. Прибыв в Лаодикию, Патрикий устроил пятидневные торжества в честь языческих богов, а затем направился в капище Артемиды для принесения жертвы. Он узнал, кто разрушил капище, и с отрядом воинов направился к церкви, где молились христиане. Не дойдя до церкви, Патрикий почувствовал внезапный озноб, а затем жар, так что его пришлось, еле живого, внести в первый находившийся на пути дом. «Христиане прокляли меня, и это их Бог мучит меня», — сказал он приближенным. Мольбы Патрикия к идолам не облегчили его страданий. Он послал гонца к святителю Сисинию и просил его помощи, обещая в благодарность сделать золотую статую епископа. Святитель ответил: «Золото твое да будет с тобою, а если хочешь исцелиться, уверуй во Христа». Патрикий испугался смерти и объявил, что верует во Христа. По молитве святителя Сисиния болезнь оставила его. Но совершившееся чудо не изменило закоснелой души язычника. Хотя он не тронул святителя Сисиния, однако отправился выполнять императорский указ к другим христианам в город Кесарию. По пути он встретил старца, за которым шли попарно шесть диких ослов и два оленя. Это был священник Артемон. На вопрос Патрикия, как он смог повести за собой диких зверей, святой Артемон ответил, что Христову Имени повинуется все в мире и для истинной веры во Христа нет ничего невозможного. Патрикий узнал от язычников, что встреченный на пути старец — тот самый Артемон, который разрушил капище Артемиды, Он приказал схватить его и отвести в город Кесарию. Святой Артемон без страха последовал за воинами, а животным приказал идти к святителю Сисинию. Один из оленей получил от Бога дар слова и рассказал святителю, что случилось со святым Артемоном. Святитель послал ему в Кесарию благословение и просфору через диакона. В Кесарии Патрикий вызвал святого Артемона на суд и стал принуждать его принести жертву в капищи Асклепия. В том капище жило множество ядовитых змей. Жрецы никогда не открывали дверей, не принеся предварительно жертву идолу. Но святой Артемон, призвав Имя Иисуса Христа, без всякого страха вошел в капище и вывел оттуда множество змей. Язычники обратились в бегство, но святой остановил их и своим дуновением умертвил змей. Один из жрецов, Виталий, уверовал во Христа и просил святого Артемона крестить его. Патрикий думал, что святой Артемон умертвил змей волхвованием, и снова стал допрашивать его и истязать. В то время в Кесарию прибежал олень, говоривший со святителем Сисинием. Олень стал лизать стопы мученика, а затем, снова получив от Бога дар слова, обличил Патрикия, предсказав ему скорую смерть в кипящем котле. Патрикий испугался, что чудеса, совершаемые святым Артемоном, привлекут к нему еще больше народа, и приказал казнитъ его. Огромный котел наполнили кипящей смолой. Воины должны были бросить туда святого Артемона. Но когда Патрикий подъехал на коне к котлу, желая проверить, кипит ли смола, два Ангела в виде орлов схватили и бросили его в котел, а мученик Артемон остался жив. По молитве святого из земли исшел родник, в котором он крестил жреца Виталия и многих язычников, уверовавших во Христа. На следующее утро святой Артемон причастил новокрещенных Святых Таин. Епископ Кесарийский пришел приветствовать святого Артемона. Он отметил место, где страдал мученик, и впоследствии основал здесь церковь. Многие крестившиеся были посвящены во диаконов и священников, а Виталий поставлен епископом Палестинским. Священномученик Артемон, по зову Божественного гласа, пошел с проповедью Евангелия в Асию, в селение Вули. По дороге его восхитил Ангел и перенес в открытое ему в видении селение. Там он многих обратил к вере во Христа. Язычники схватили святого и отсекли ему голову († 303).</p>
			</section>
		</section>
		<section>
			<title>
				<p>В 14-й день</p>
			</title>
			<section>
				<title>
					<p>И́же во святы́х отца́ на́шего и испове́дника Марти́на, Па́пы Ри́мскаго </p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>Стихи́ры, глас 8.</style>
				</p>
				<p>
					<style>Подо́бен: </style>Что́ вас нарече́м: 
				</p>
				<p> Что тя ны́не, Марти́не, провеща́ем?/ Правосла́вных уче́ний наста́вника всесла́вна,/ верхо́вника свяще́нных повеле́ний Боже́ственных нело́жна,/ лжи и́стиннейшаго обличи́теля,/ словесе́ до́блественнейша споспе́шника,/ священноде́йственна свяще́ннейша,/ чудоде́лателя честне́йшаго./ Моли́ спасти́ся душа́м на́шим.</p>
				<p>Что тя ны́не, Марти́не, нарече́м?/ Реку́, духо́вных вод испо́лнену,/ при́сно напая́ющу ду́ши ко благопло́дию разу́мному,/ све́щник, благоче́стия свет сия́ющ,/ го́ру, точа́щу Боже́ственное ра́дование,/ Боже́ственных Слове́с изъяви́теля,/ вся́кия е́реси обличи́теля./ Моли́ спасти́ся душа́м на́шим.</p>
				<p>Что тя ны́не, Марти́не, прорече́м?/ Ски́нии и́стинныя священноде́теля всехва́льна,/ хода́тая к Бо́гу и тва́ри боголе́пна,/ ча́шу, пи́во Боже́ственное точа́щу,/ свети́льника, я́ко жи́зни сло́во иму́ща,/ от за́пада у́бо исходя́ща,/ на восто́це же явля́ющася./ Моли́ спасти́ся душа́м на́шим.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Кому́ уподо́билася еси́, окая́нная душе́,/ к покая́нию ника́коже возни́чущи/ и огня́ не ужаса́ющися, злых ожида́ющаго?/ Воста́ни, и Еди́ну к заступле́нию ско́рую призови́, и возопи́й:/ Де́во Ма́ти, моли́ Твоего́ Сы́на и Бо́га на́шего/ изба́вити мя от се́ти льсти́ваго.</p>
				<p>
					<style>Крестобогоро́дичен: </style>
				</p>
				<p>А́гница А́гнца я́ко ви́де,/ на Дре́ве просте́рта во́лею Кре́стнем,/ вопия́ше, ма́терски боле́знующи с пла́чем:/ Сы́не Мой, что́ стра́нное сие́ виде́ние?/ Всем жизнь дая́й я́ко Госпо́дь,/ ка́ко умерщвля́ешися, Долготерпели́ве,/ земны́м подая́ воскресе́ние?/ Сла́влю Твое́ мно́гое, Бо́же Мой, снизхожде́ние.</p>
				<p>
					<style>Тропа́рь, глас 4: </style>
				</p>
				<p>И́стинных повеле́ний устне́ распространи́л еси́,/ уче́нии Боже́ственными вся просвети́л еси́,/ злове́рие низложи́л еси́, Богому́дре Марти́не,/ святи́телю всече́стне,/ помина́й нас, уго́дниче Христо́в,/ е́же к Нему́ хода́тайствы твои́ми,/ да в ми́ре устро́иши живо́т наш.</p>
				<p>
					<style>Кано́н, творе́ние Ио́сифово. Глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Посе́ченный несеко́маго пресече́,/ и ви́де со́лнце зе́млю, ю́же не ви́де./ Лю́таго врага́ вода́ потопи́,/ и непроходи́мое про́йде Изра́иль,/ песнь же воспева́шеся:/ Го́сподеви пои́м, сла́вно бо просла́вися. </emphasis>
				</p>
				<p>Боле́зни мно́ги, Марти́не, претерпе́л еси́ за Христа́ Бо́га/ и ны́не изше́л еси́ к неболе́зненней жи́зни, до́бре подвиза́вся./ Тем моея́ души́ лю́тыя боле́зни облегчи́,/ я́ко да воспою́ тя, моли́твами твои́ми просвеща́емь.</p>
				<p>Существа́ два, и две во́ли, и де́йства сугу́ба нося́ща, блаже́нне,/ Еди́наго от Честны́я Тро́ицы научи́л еси́, Христа́, Пресу́щнаго Бо́га,/ и и́же не та́ко честву́ющия,/ вся отве́ргл еси́, Марти́не свяще́ннейше.</p>
				<p>Неду́говавшия безслове́сно безу́мне, в Еди́ном Христе́, еди́ну му́дрствующе во́лю,/ ра́зумом и́стинным и ве́рою украша́емь, обличи́л еси́, Марти́не, я́вственно/ и, ра́дуяся, взыва́л еси́:/ пои́м Го́сподеви, сла́вно бо просла́вися.</p>
				<p>Кра́сными пе́сньми, све́тло лику́ющи,/ <style>Днесь</style> Христо́ва Це́рковь тя почита́ет, Богоблаже́нне,/ Христо́в служи́телю, Марти́не пресве́тле,/ пою́щая тя просвети́.</p>
				<p>
					<style>Богоро́дичен: </style>И́же по естеству́ Боже́ственному Неви́димый,/ ви́ден бысть из Тебе́ Младе́нец, Челове́к быв,/ сугу́ба я́ко вои́стинну хоте́ния и де́йства нося́ во Еди́ной Ипоста́си,/ Его́же моли́, Пренепоро́чная, вся ны спасти́, любо́вию пою́щия Тя.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Страх Твой, Го́споди,/ всади́ в сердца́ раб Твои́х/ и бу́ди нам утвержде́ние,/ Тя во и́стине призыва́ющим. </emphasis>
				</p>
				<p>Сый испо́лнен, всеблаже́нне, Боже́ственныя ре́вности,/ собра́л еси́ Свяще́нен, Марти́не, Собо́р/ и церко́вное утверди́л еси́ уче́ние.</p>
				<p>Посреди́ Собо́ра отве́ргл еси́ Пи́рра, Се́ргия и Фео́дора, Ки́ра же/ и подо́бныя тем буесло́вящим злосла́вныя, о́тче.</p>
				<p>Из Ри́ма ну́ждею изгна́н,/ обше́л еси́, я́ко со́лнце, лучи́ испуща́я, преподо́бне,/ правосла́вныя просвеща́я вся.</p>
				<p>Прему́дростию освяще́н свы́ше, я́ко со́лнце,/ Ри́мскому оте́честву ве́лий засту́пник проявле́н,/ Марти́не преподо́бне, блаже́нне.</p>
				<p>
					<style>Богоро́дичен: </style>Отцу́ Равноче́стна и Сопресто́льна па́че сло́ва родила́ еси́,/ де́йства два нося́ща и две во́ли, Всесвята́я Отрокови́це.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p>Испове́дании свяще́нными укра́шься,/ му́ченически же жизнь соверши́в,/ к Небесе́м восте́кл еси́, Марти́не му́дре,/ венце́м неувяда́емым от Бо́га венча́лся еси́./ Те́мже святу́ю твою́ пра́зднуем па́мять, вопию́ще:/ помяни́ нас, священноблаже́нне, Христу́ предстоя́.</p>
				<p>
					<style>Сла́ва, и ны́не,</style>
				</p>
				<p>
					<style>Богоро́дичен:</style>
				</p>
				<p>По Бо́зе во Твой, Богоро́дице, прибега́ю, смире́нный, покро́в Боже́ственный/ и, припа́дая, молю́ся:/ поми́луй, Пречи́стая, я́ко превзыдо́ша главу́ мою́ греси́,/ и бою́ся, Влады́чице, му́ки, и трепе́щу,/ моле́ние сотвори́, Чи́стая, к Сы́ну Твоему́ от сих изба́вити мя.</p>
				<p>
					<style>Крестобогоро́дичен: </style>
				</p>
				<p>И́же от Безнача́льнаго Отца́ рожде́ннаго напосле́док Тя пло́тию ро́ждшая,/ на Кресте́ ви́сяща, зря́щи, Христе́, — у́вы            Мне, любе́знейший Иису́се, — вопия́ше, —/ ка́ко сла́вимый я́ко Бог от А́нгел,/ от беззако́нных ны́не челове́к, Сы́не, хотя́, распина́ешися?/ Пою́ Тя, Долготерпели́ве.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Всел еси́ на ко́ни, апо́столы Твоя́, Го́споди,/ и прия́л еси́ рука́ма Твои́ма узды́ их,/ и спасе́ние бысть ежде́ние Твое́/ ве́рно пою́щим:/ сла́ва си́ле Твое́й, Го́споди. </emphasis>
				</p>
				<p>Непра́ведно от престо́ла твоего́, му́дре, изгоня́емь,/ от челове́к непра́ведных пра́ведный пострада́ти благоволи́л еси́,/ я́ко да пра́ведное уче́ние церко́вное, о́тче, спасе́ши невреди́мо.</p>
				<p>Стоя́ среди́ пребеззако́ннующих я́ко зако́нен страда́лец, святи́телю Богоприя́тне,/ и от них оскорбля́емь, и наруга́емь, и влачи́м всу́е,/ пребы́л еси́ умо́м непревра́щен.</p>
				<p>Младе́нцев вмени́л еси́, о́тче, стреля́ния, Марти́не, всу́е оскорбля́ющих тя/ и, терпели́вно пострада́в, гони́м, и вя́жемь всу́е,/ ив темни́цах заключа́емь.</p>
				<p>Трисве́тлыми заря́ми пресве́тло укра́шен, па́че со́лнца, блаже́нне,/ за́паду сия́еши и неве́рствия тьму отгоня́еши, прему́дре./ Те́мже просвети́ ны, тя блажа́щия.</p>
				<p>
					<style>Богоро́дичен: </style>Во двою́ существу́ богому́жно познава́емаго,/ от Тро́ицы Еди́наго родила́ еси́,/ я́ко Бо́га и Челове́ка, во́ли нося́ща прили́чно обе́ма естество́ма,/ Де́во Пренепоро́чная.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>От но́щи неве́дения/ по душелови́тельному пути́ при́сно блудя́щаго,/ све́том ра́зума Твоего́, Го́споди, преднаставля́я мя,/ на стезю́ за́поведей Твои́х напра́ви. </emphasis>
				</p>
				<p>Свяще́ннейшим твои́м сло́вом, о́тче, всесвяще́нное уче́ние я́ве утверди́л еси́/ и ерети́ческия полки́ низве́ргл еси́,/ претерпева́я изгна́ния, и темни́цы, и ско́рби мно́ги.</p>
				<p>Дрема́ния твои́м ве́ждом, преподо́бне, не дал еси́,/ до́ндеже вселе́ние Бо́гу был еси́,/ и всю разве́ял еси́ е́реси пре́лесть, му́ченически подвиза́вся.</p>
				<p>Вражде́бно тя, я́коже зве́рие, влеко́ша вери́гами, му́дре,/ врази́, связа́вше посреде́ гра́да, руга́тельно, укоря́юще, и ху́ляще,/ и без студа́ на тя напа́дающе.</p>
				<p>Ве́рою огра́ждся, я́ко со́лнце луча́ми,/ и устне́ возвесели́, и гра́ды вся просвети́,/ пропове́дая Христа́, Сына Бо́жия, во пло́ти прише́дша.</p>
				<p>
					<style>Богоро́дичен: </style>Неискусобра́чно, Де́во, неопи́санное Сло́во пло́тию ро́ждши,/ пло́ти моея́ стра́сти умертви́, оживи́ же ду́шу мою́,/ умерщвле́нную прегреше́ньми.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Бе́здна грехо́в и прегреше́ний бу́ря мя смуща́ет/ и во глубину́ ну́жднаго ре́ет мя отча́яния,/ но Твою́ кре́пкую ру́ку мне простри́, я́ко Петро́ви,/ о Упра́вителю, и спаси́.</emphasis>
				</p>
				<p>Разсе́деся лука́вый при ногу́ твое́ю свяще́нною, Богоно́се,/ и лука́вых челове́к бездве́рная уста́ загражда́ются твои́м сло́вом,/ и явля́ется, сия́ющи, уче́ние Боже́ственное, па́че со́лнца.</p>
				<p>Простира́ют тя неща́дно и у́жи связу́ют преле́стницы, вя́жуща вся́ку лесть/ и ерети́ческий сою́з растерза́юща сою́зом Боже́ственных уче́ний твои́х,/ святи́телю о́тче Марти́не свяще́ннейше.</p>
				<p>Стоя́л еси́ пред суди́щем судя́щих,/ осужда́я пре́лесть пропове́дающих еди́ну во Христе́, о́тче, во́лю/ и му́ченическими я́ве украша́яся венцы́, Богоблаже́нне Марти́не му́дре.</p>
				<p>Чудесы́ испо́лни весь мир, прехва́льне,/ источа́я ре́ки исцеле́ний, Богогла́се,/ и́миже и мя просвети́, молю́ ти ся, Марти́не пресвяты́й.</p>
				<p>
					<style>Богоро́дичен: </style>Зако́ни естества́ в Тебе́ разоря́ются,/ неизрече́нно бо ражда́еши Соде́теля всех, Богоро́дице Всепе́тая,/ я́ко Бо́га же и Челове́ка, две во́ли же иму́ща и де́йства, Ма́ти Де́во.
				</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>От Иуде́и доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́. </emphasis>
				</p>
				<p>Сугу́бых действ и хоте́ний, о́тче, Христа́ лиши́вшиися/ лиши́ша тя престо́ла, отда́вше изгна́нием да́льним, зову́щаго:/ оте́ц на́ших Бо́же, благослове́н еси́.</p>
				<p>Проше́д многовре́менныя темни́цы я́ко храни́тель непоро́чныя ве́ры,/ ерети́ческую тьму ума́лил еси́ и пе́ти ве́рныя просвети́л еси́:/ оте́ц на́ших Бо́же, благослове́н еси́.</p>
				<p>Я́коже лев, о́тче, упова́в, на беззако́нныя де́рзостно наскочи́л еси́/ Фео́дора, и Ки́ра, и Се́ргия, и Пи́рра,/ и сих единомы́сленныя отлуча́я Христо́вы Святы́я Це́ркве.</p>
				<p>Возсия́в, блаже́нне, яко со́лнце на земли́,/ благода́тию свы́ше озаря́емь, о́тче Марти́не, поя́ше:/ препе́тый Го́споди, Бо́же оте́ц на́ших, благослове́н еси́.</p>
				<p>
					<style>Богоро́дичен: </style>Во дву во́лях и де́йствах двух из Тебе́, Пренепоро́чная, рожде́йся несказа́нно,/ И́же си́це му́дрствующий спаса́ет, зову́щия:/ оте́ц на́ших Бо́же, благослове́н еси́.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Богоглаго́ливии о́троцы в пещи́,/ со огне́м пла́мень попира́юще, поя́ху:/ благослови́те, дела́ Госпо́дня, Го́спода. </emphasis>
				</p>
				<p>Стесня́емь, о́тче, немощьми́,/ и лю́тыми изгна́нии, и многообра́зными му́ками,/ муче́ния венцы́ я́ко му́ченик прия́л еси́.</p>
				<p>Блаже́нства Богоизбра́ннаго сподо́бился еси́, изгоня́емь, Марти́не,/ и пра́вды близ был еси́,/ изгна́в от среды́ непра́ведную е́ресь.</p>
				<p>Украси́в Петро́в Боже́ственный престо́л/ и на того́ ка́мени Це́рковь неколе́блему соблю́л, Марти́не,/ с сим просла́вился еси́.</p>
				<p>Тро́ицы Пресвяте́й яви́ся и́стинный пропове́дник, Марти́не пресвя́те,/ Е́юже просве́щся, па́че со́лнца, блаже́нне,/ сия́еши чудесы́, исцеле́ния точа́ взыва́ющим:/ Го́спода по́йте, дела́, и превозноси́те Его́ во ве́ки.</p>
				<p>
					<style>Богоро́дичен: </style>Святе́йши Вы́шних во́инств и Херуви́м превы́шши, Ма́ти Бо́жия су́щи,/ страсте́й плотски́х мя превы́шша сотвори́.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Уста́вы прешла́ еси́ естества́,/ Соде́теля заче́нши и Го́спода,/ и дверь спасе́ния ми́рови была́ еси́,/ тем Тя, Богоро́дице,/ непреста́нно велича́ем. </emphasis>
				</p>
				<p>Священноде́тель свяще́ннейший, испове́дник же и му́ченик быв,/ с патриа́ршескими ли́ки, Марти́не, всегда́ досто́йно ра́дуешися,/ те́мже тя ве́рою ублажа́ем.</p>
				<p>Я́ко светоза́рное, блаже́нне, со́лнце, возсия́л еси́ к восто́ком от за́пада,/ всю заря́ми благоче́стия зе́млю просвети́л еси́/ и отгна́л еси́ тьму ерети́чествующих глубоча́йшую.</p>
				<p>Ста́нем в дому́ Бо́га на́шего, пропове́дающе стра́сти, и боре́ния,/ и испове́дания небому́дреннаго отца́ на́шего Марти́на/ и сего́ любо́вию ублажи́м.</p>
				<p>Твое́ свято́е преставле́ние <style>Днесь</style> све́тло соверша́ем,/ испо́лни ра́дости помышле́ния восхваля́ющих тя, Богому́дре святи́телю,/ в не́йже вся ны помяни́.</p>
				<p>В ли́це ны́не предстои́ши с Безпло́тными си́лами, блаже́нне о́тче,/ подви́гни проро́ки и апо́столы прему́дры, с му́ченики святы́я/ приле́жно за ны моли́тися Бо́гу,/ да досто́йно тя велича́ем.</p>
				<p>
					<style>Богоро́дичен: </style>Гласово́м отце́в повину́ющеся, во дву естества́х и во́лях, Чи́стая,/ Еди́наго от Тро́ицы, из Тебе́ ражда́емаго, ве́рно испове́дуем/ и Тя непреста́нно велича́ем.
					<style name="color-red"/>
				</p>
			</section>
			<section>
				<title>
					<p>Святитель Мартин исповедник, Папа Римский </p>
				</title>
				<p>Святитель Мартин исповедник, Папа Римский, родился в городе Тоди в Тоскании. Его родители, принадлежавшие к знатному роду, дали сыну хорошее образование. С юных лет святой Мартин стремился посвятить свою жизнь служению Богу. Поступив в церковный клир в Риме, святой Мартин вскоре был рукоположен в сан пресвитера. В 649 году, после кончины Папы Римского Феодосия, на кафедру Римской Церкви был возведен святой Мартин. Архипастырское служение его пришлось на время широкого распространения на Востоке монофелитства. Еретики — монофелиты (греч. — «единовольники») считали, что в Господе Иисусе Христе хотя и два естества, Божественное и человеческое, но воля одна, только Божественная. Впоследствии это лжеучение было осуждено на IV Вселенском Соборе. В те времена Рим входил в состав Византийской империи. Император Констант II (629–668) и весь его двор, а также Патриарх Константинопольский Павел находились под влиянием монофелитства. Узнав об избрании святого Мартина Папой Римским, Констант II направил ему свою книгу, названную «Типос» и содержавшую изложение лжеучения. Одновременно император требовал, чтобы святой Мартин принял монофелитство и утвердил его соборно. В ответе императору святой Мартин заявил: «Если бы и весь мир это новое учение, православию противное, захотел принять, то я не приму и не отступлю от евангельского и апостольского учения и от предания святых отец, если бы даже пришлось пострадать до смерти».</p>
				<p>Святой Мартин направил к Патриарху Константинопольскому Павлу своих доверенных лиц с посланием, в котором убеждал Патриарха отказаться от ереси во избежание церковного раскола. Павел отверг увещания и сурово наказал посланников святого Мартина. Тогда святитель Мартин, по совету святого Максима исповедника, епископа Хрисополитанского (†662, память 21 января), прибывшего в Рим для защиты православия, созвал в 653 году Поместный Собор. Решением 150 западных епископов, участвовавших в Соборе, монофелитская ересь была осуждена. Собор направил послание к верным христианам, разъясняя вред этого лжеучения и укрепляя в правоверии колеблющихся. Узнав о созыве Собора, разгневанный император решил уничтожить непокорного Папу и для этого срочно отправил в Рим своего посланника по имени Олимпий. Участники Собора еще не разъехались. Олимпий не решился в их присутствии собственноручно исполнить поручение Константа, а поручил совершить убийство одному из своих воинов. Воин же, войдя в храм, где в это время находился святитель Мартин, вдруг остановился как вкопанный, пораженный внезапной слепотой. Олимпий понял, что Господь не допустил случиться злодеянию, раскаялся и вскоре отправился на борьбу с сарацинами, в которой погиб. Тем временем Констант предпринял новую попытку отомстить святому Мартину. По наущению Патриарха Константинопольского Павла, с помощью посланного в Рим представителя, святого Мартина клеветнически обвинили в том, что он распространяет ересь, призывает сарацин к восстанию против императора и без должного уважения относится к Божией Матери. Напрасно святитель Мартин пытался опровергнуть эту ложь. Не слушая его оправданий, посланник императора публично обвинил святого в том, что он незаконно занял кафедру Римского епископа. Поздней ночью святитель Мартин был взят под стражу, а затем на корабле отправлен в ссылку на остров Наксия. Целый год претерпевал лишения и голод святой Мартин на острове. Жители острова приносили святителю еду, но стражники отбирали ее, объявляя всем, будто святой Мартин еретик, а тот, кто ему помогает, — враг империи. В 654 году измученный архипастырь, остававшийся непоколебимым исповедником Православной веры, был доставлен в Византию. Здесь он вновь подвергся публичным оскорблениям и поношениям от людей императора и Патриарха. После двадцатитрехдневного одиночного заключения святителя принесли на носилках в дом, где собрались сенаторы, поскольку он уже не мог ходить. Старший сенатор с гневным криком потребовал, чтобы святой Мартин встал перед ним. Поддерживаемый воинами, едва стоявший на ногах, святой слушал, как лжесвидетели перечисляли клеветнические обвинения, в справедливости которых клялись Святым Евангелием. Сказать что-либо в свое оправдание святой исповедник не смог, так как не знал греческого, а переводчику, осыпаемому бранью, сенаторы не дали говорить. Затем святой Мартин был приведен к позорному столбу, где подстрекаемая императорскими людьми толпа осыпала мученика за веру проклятиями, выкрикивая: «Анафема Мартину епископу». За всем происходившим тайно наблюдал император Констант, укрывшийся в высокой башне. Несмотря на январский холод, на святителе была разодрана одежда, а тело его заковано в вериги. Наконец, воины, неся впереди обнаженный меч, что означало смертный приговор, повлекли святого Мартина через весь город в преторию. Многие, видя, какому бесчестию подвергается святитель, с плачем уходили. Другие поносили святого Мартина, крича: «Где есть Бог его, где учение веры его?». Умиравший святитель был брошен в темницу. Здесь свою жалость к нему выразила жена тюремного сторожа: она перевязала раны мученика и тайно укрыла его. В это время нечестивый император Констант посетил находившегося при смерти Патриарха Павла. Услышав рассказ о мучениях, которым был подвергнут святитель Мартин, и почувствовав перед смертью раскаяние, патриарх-еретик стал клятвенно просить императора прекратить преследования святителя. Святой Мартин, приготовившийся принять за правоверие скорую смерть, был весьма опечален, когда узнал, что исполнение смертного приговора над ним отложено. После восьмидесятипятидневного пребывания в заключении, измученный телесно, но радостный духом архипастырь, при неутешном плаче всех бывших с ним в темнице, был вновь посажен на корабль, которым доставлен к месту ссылки — на Таврический (Крымский) полуостров. Здесь, близ Херсонеса, в Инкерманских каменоломнях, почти без пищи, провел святой Мартин последние два года своей жизни. Скончался 16 сентября 655 года и был погребен в храме в честь Влахернской иконы Пресвятой Богородицы. При гробе его совершалось много чудес. Впоследствии мощи святого Мартина были перенесены в Константинополь, а потом в Рим, где покоятся в храме во имя святого Мартина.</p>
			</section>
			<section>
				<title>
					<p>Святы́х му́ченик Анто́ния, Иоа́нна и Евста́фия, в Ви́льне пострада́вших</p>
				</title>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>Блаже́н муж:
					<style> 1-й антифо́н. На </style>Го́споди, воззва́х:
					<style> стихи́ры на 6, глас 4.</style>
				</p>
				<p>
					<style>Подо́бен: </style>Я́ко до́бля:
					<style name="color-red"/>
				</p>
				<p>Ве́ры предбори́телие,/ благоче́стия побо́рницы,/ Це́ркве зве́зды многосве́тлыя,/ льсти тьму ума́ливше благода́тию/ и свет и́стиннаго Богопозна́ния светя́ще,/ восхваля́ем вас свяще́нными пе́сньми,/ Боже́ственнии и му́дрии страда́льцы/ Анто́ние, Иоа́нне и Евста́фие.</p>
				<p>Небеса́, пове́дающа Бо́жия та́инства/ и сла́ву всем возвеща́юща,/ му́ченицы Боже́ственнии бы́сте,/ и́бо веща́ние подвиго́в и ве́ры ва́шея/ во вся концы́ Правосла́вныя Це́ркве изы́де./ Те́мже вся Це́рковь почита́ет страда́ния ва́ша,/ я́же подъя́сте до́блественне о Христе́, присносла́внии.</p>
				<p>Лы́стом
					<a type="note" xlink:href="#note13">13</a> твои́м сокруше́нным и косте́м,/ приснопа́мятне Евста́фие,/ и бе́драм твои́м, па́че естества́ сотре́нным,/ и но́су и у́шию уре́занным/ ра́довался еси́, всеблаже́нне,/ зми́еву главу́ идолослуже́ния отсека́я./ Сего́ ра́ди подвигополо́жник Христо́с Бог/ вене́ц побе́дный дарова́ тебе́.
				</p>
				<p>Правосла́вно уве́ровавше в Тро́ицу Пребоже́ственную,/ науче́ни пресви́тером Не́стором,/ просвети́стеся Ду́хом Святы́м, прехва́льнии,/ и, на мироде́ржца ополчи́вшеся,/ ко́зни его́ му́жески победи́сте,/ посо́бием Бо́жиим на него́ подви́гшеся./ Тем <style>Днесь</style> пресве́тлую ва́шу па́мять соверша́юще,/ по до́лгу хвала́ми ва́ше почита́ем страда́ние.</p>
				<p>Ра́нам преда́вшеся и му́кам, святи́и,/ непрекло́нна прему́дростию пребы́сте,/ я́ко свещи́, разже́гшеся теплото́ю духо́вною,/ просвеща́ете сердца́ ве́рных благода́тию/ и отгоня́ете всяк неду́г и вся́ку скорбь./ Те́мже вся́ческий род и во́зраст/ пра́зднует ва́шу святу́ю па́мять,/ пе́сньми сла́вяще Го́спода.</p>
				<p>Све́тлостию, му́ченицы, чуде́с ва́ших/ всю просвети́сте тварь,/ отгоня́юще мглу страсте́й и скорбе́й,/ бесо́вских наважде́ний и боле́зней/ от притека́ющих к вам со слеза́ми/ и ве́рою прося́щих ва́шего заступле́ния,/ до́блии страда́льцы Спа́совы/ Анто́ние, Иоа́нне и Евста́фие./ Те́мже ве́рою свято́е и светоно́сное/ ва́ше соверша́ем торжество́.</p>
				<p>
					<style>Сла́ва, глас 6:</style>
				</p>
				<p>Це́рковь <style>Днесь</style> пра́зднует све́тло,/ в но́ву оде́жду оде́явшися,/ я́ко порфи́рою и ви́ссом,/ кро́вию и страда́нием но́вых страстоте́рпец:/ си́и бо, в благоче́стии воспита́вшеся,/ же́ртву непоро́чну, прия́тну и благоуго́дну/ принесо́ша Ти, Христе́./  Те́мже, Спа́се наш, Бо́же,/ сих победи́тели беззако́нных показа́вый,/ венча́вый и просла́вивый,/ низпосли́ нам тех моли́твами ве́лию ми́лость.</p>
				<p>
					<style>И ны́не, Богоро́дичен: </style>Кто Тебе́ не ублажи́т:
					<style name="color-red"/>
				</p>
				<p>
					<style>Вход. Проки́мен дне и чте́ния.</style>
				</p>
				<p>Проро́чества Иса́иина чте́ние 
					<style>(глава́ 43): </style>
				</p>
				<p>Та́ко глаго́лет Госпо́дь:/ вси язы́цы собра́шася вку́пе,/ и соберу́тся кня́зи от них./ Кто возвести́т сия́? или́, я́же испе́рва, кто возвести́т вам?/ Да приведу́т свиде́тели своя́, и оправдя́тся, и да услы́шат, и да реку́т и́стину./ Бу́дите Ми свиде́тели, и Аз Свиде́тель, глаго́лет Госпо́дь Бог,/ и О́трок Мой, Его́же избра́х:/ да уве́сте, и ве́руете Ми, и уразуме́ете, я́ко Аз есмь./ Пре́жде Мене́ не быстъ ин бог, и по Мне не бу́дет./ Аз Бог, и несть, ра́зве Мене́, спаса́яй./ Аз возвести́х и спасо́х, укори́х и не бе в вас чу́ждий./ Вы Мне свиде́тели, и Аз Свиде́тель, глаго́лет Госпо́дь Бог./ Еще́ от нача́ла, и несть изыма́яй от руку́ Мое́ю./ Сотворю́, и кто отврати́т е?/ Та́ко глаго́лет Госпо́дь Бог, избавля́яй вас,/ Святы́й Изра́илев.</p>
				<p>Прему́дрости Соломо́новы чте́ние
					<style> (глава 3):</style>
				</p>
				<p>Пра́ведных ду́ши в руце́ Бо́жией, и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их:/ и е́же от нас ше́ствие — сокруше́ние, они́ же суть в ми́ре./ И́бо пред лице́м челове́ческим, а́ще и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше, вели́кими благоде́тельствовани бу́дут,/ я́ко Бог искуси́ я и обре́те их досто́йны Себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися Нань разуме́ют и́стину/ и ве́рнии в любви́ пребу́дут Ему́./ Я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́новы чте́ние
					<style> (глава́ 4): </style>
				</p>
				<p>Пра́ведник, а́ще пости́гнет сконча́тися, в поко́и бу́дет./ Ста́рость бо честна́ не многоле́тна,/ ниже́ в числе́ лет исчита́ется./ Седи́на же есть му́дрость челове́ком,/ и во́зраст ста́рости — житие́ нескве́рное./ Благоуго́ден Бо́гови быв, возлю́блен бысть,/ и живы́й посреде́ гре́шников, проста́влен бысть./ Восхище́н бысть, да не зло́ба измени́т ра́зум его́/ или́ лесть прельсти́т ду́шу его́./ Раче́ние бо зло́бы помрача́ет до́брая/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́сподеви душа́ его́,/ сего́ ра́ди потща́ся от среды́ лука́вствия./ Лю́дие же ви́девше и не разуме́вше,/ ниже́ поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>
					<style>На стихо́вне стихи́ры, глас 4.</style>
				</p>
				<p>
					<style>Подо́бен: </style>Я́ко до́бля:
				</p>
				<p>Я́ко зве́зды многосве́тлыя,/ страстоте́рпцы прехва́льнии,/ Боже́ственными светлостьми́ озаря́ете вселе́нныя концы́,/ де́монскаго омраче́ния и страсте́й тлетво́рных и бед изыма́юще./ Те́мже <style>Днесь</style> све́тлое, и светоно́сное,/ и свято́е ва́ше торжество́,/ соше́дшеся, восхва́лим, сла́внии.</p>
				<p>
					<style>Стих: </style>Воззва́ша пра́веднии,/ и Госпо́дь услы́ша их.
				</p>
				<p>Чу́днии, Боже́ственнии, прему́дрии страстоте́рпцы/ пе́сньми свяще́нными да почту́тся:/ Тро́ицу бо Несозда́нную пред враги́ свяще́нно пропове́дающе,/ многобо́жную угаси́ша лесть кро́вными излия́нии/ и сла́ву прия́ша неувяда́емую.</p>
				<p>
					<style>Стих: </style>Мно́ги ско́рби пра́ведным,/ и от всех их изба́вит я Госпо́дь.
				</p>
				<p>Царя́ беззако́ннаго,/ беззако́нно повелева́ющаго поклони́тися/ и че́сти принести́ безслове́сным бого́м безду́шным,/ блаже́ннии, му́дре посрами́сте,/ му́ченицы великоимени́тии,/ и, пострада́вше терпели́вно и зако́нно,/ венцы́ исплето́сте побе́ды,/ о ми́ре моля́щеся.</p>
				<p>
					<style>Сла́ва, глас 6:</style>
				</p>
				<p>Полк Боговенча́нен ны́не я́вльшихся му́ченик,/ заколе́ние непоро́чное, за Христа́ пожре́ное усе́рдно,/ святоизбра́нное во́инство,/ мучениколю́бцы, прииди́те, всесвяще́нную па́мять духо́вно соверша́юще,/ возопие́м к ним:/ сокруши́те свире́пство ага́рян безбо́жных/ и изба́вите лю́ди благочестному́дренныя моли́твами ва́шими/ вся́каго обстоя́ния.</p>
				<p>
					<style>И ны́не, Богоро́дичен:</style>
				</p>
				<p>Бо́га, из Тебе́ воплоти́вшагося, разуме́хом, Богоро́дице Де́во,/ Того́ моли́ о спасе́нии душ на́ших.</p>
				<p>
					<style>Тропа́рь, глас 4:</style>
				</p>
				<p>И́же земны́х че́сти и сла́вы отве́ргшеся,/ до́блии и честни́и страда́льцы,/ ве́ры ра́ди кре́пко и му́жественно му́ки претерпе́сте,/ на смерть себе́ вда́вше за Живо́т всех — Влады́ку./ Те́мже и Христо́с пресла́вно столпо́м о́блачным/ с Небесе́ вас озари́/ и по́честьми и венцы́ от Престо́ла сла́вы венча́./ Со А́нгелы Тому́ предстоя́ще,/ моли́те спасти́ся душа́м на́шим.</p>
				<p>
					<style>Ин тропа́рь, глас то́йже:</style>
				</p>
				<p>От ко́рене непло́дна, преблаже́ннии,/ возрасти́вше Правосла́вныя ве́ры ве́тви,/ первому́чеником тезоимени́тии яви́стеся:/ зла́го бо и нечести́ваго кня́зя я́рости не убоя́стеся,/ повелева́юща Христа́ отрещи́ся./ Сего́ ра́ди му́ченическия венцы́ прие́мше/ и со А́нгелы Престо́лу Влады́чню предстоя́ще,/ о нас моли́теся, преблаже́ннии,/ правосла́вно чту́щих святу́ю па́мять ва́шу.</p>
				<p>
					<style>НА УТРЕНИ</style>
				</p>
				<p>
					<style>На </style>Бог Госпо́дь:
					<style> тропа́рь святы́м, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен, глас 4.</style>
				</p>
				<p>
					<style>Подо́бен: </style>Яви́лся еси́ <style>Днесь</style>:
				</p>
				<p>Честну́ю твердь церко́вную, я́ко зве́зды велича́йшия, просвеща́ете при́сно/ и ве́рныя озаря́ете, му́ченицы Боже́ственнии, Христо́вы во́ини.</p>
				<p>
					<style>Сла́ва, и ны́не, Богоро́дичен:</style>
				</p>
				<p>В кров Твой, Пречи́стая Де́во, прибега́ющих, мольбу́ прие́млеши от нас,/ не преста́й моля́щи Человеколю́бца спасти́ рабы́ Твоя́.</p>
				<p>
					<style>По 2-м стихосло́вии седа́лен, глас 4.</style>
				</p>
				<p>
					<style>Подо́бен: </style>Вознесы́йся на Крест:
				</p>
				<p>Му́жественнейшим по́мыслом преше́дше муче́ние, чу́днии страстоте́рпцы,/ сквозе́ огнь и во́ду проидо́сте/ и премину́сте ко спасе́ния широте́, насле́дие прие́мше — Небе́сное Ца́рство,/ в не́мже твори́те о нас Боже́ственныя мольбы́, му́дрии великому́ченицы.</p>
				<p>
					<style>Сла́ва, и ны́не, Богоро́дичен: </style>
				</p>
				<p>И́же благода́рно воспева́ем Ти от се́рдца и про́сим приле́жно, Богоро́дице,/ Твоея́ ми́лости, Влады́чице, на рабы́ Твоя́, зову́щия и глаго́лющия:/ Пресвята́я Де́во, предвари́ и изба́ви от враг ви́димых и неви́димых и вся́каго преще́ния,/ Ты бо еси́ на́ше заступле́ние.</p>
				<p>
					<style>По полиеле́и седа́лен, глас 8:</style>
				</p>
				<p>Ведо́ми бы́сте свя́зани от враго́в/ и в темни́це заключе́ни на времена́ мно́га, ве́рою соблюда́еми, невре́дни пребы́сте/ и, отре́шшеся мечи́ теле́с, святи́и,/ Боже́ственным жела́нием я́ве связа́стеся./ Те́мже, я́ко свети́ла, просия́ете в ми́ре, вся просвеща́юще Ду́ха благода́тию,/ страстоте́рпцы блаже́ннии, моли́те Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять ва́шу.  </p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́ко Де́ву и Еди́ну в Жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии:/ Огнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, а́нгельский и челове́ческий род, досто́йно сла́вим пресвято́е рождество́ Твое́ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4: </style>Воззва́ша пра́веднии,/ и Госпо́дь услы́ша их. 
					<style>Стих: </style>Мно́ги ско́рби пра́ведным,/ и от всех их изба́вит я Госпо́дь. Вся́кое дыха́ние:
					<style> Ева́нгелие от Матфе́я, зача́ло 36.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Прииди́те, возра́дуемся Го́сподеви,/ в па́мять страстоте́рпцев, о празднолю́бцы!/ Прииди́те, воспои́м,/ та́йно восхваля́юще, страда́лец Христо́вых,/ лесть и́дольскую па́губе преда́вших/ и Христа́ посреде́ суди́ща я́сно пропове́давших./ Те́мже, о всеблаже́ннии и многострада́льнии,/ не преста́йте моля́щеся о душа́х на́ших.</p>
				<p>
					<style>Кано́н му́чеником на 4, глас 4.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зными Моисе́овыми рука́ми/ Амали́кову си́лу в пусты́ни победи́л есть. </emphasis>
				</p>
				<p>Добро́тою муче́ния, сла́внии, удобря́еми/ и Боже́ственнаго све́та па́че естества́ исполня́еми, му́ченицы,/ и́же ва́шу чту́щих па́мять отону́ду осиява́ете.</p>
				<p>Глаго́лы мучи́теля небрего́ша, Боже́ственнии му́ченицы,/ я́рость, гнев и горды́ню нивочто́же вмени́ша/ и благохва́льно смерть, веселя́щеся, претерпе́ша.</p>
				<p>Кре́постию утверди́вшеся, святи́и, Вседержи́телевою,/ и́стиною во чре́сла держа́вно препоя́савшеся,/ вои́стинну лука́ваго си́лу и кова́рство разруши́сте.</p>
				<p>
					<style>Богоро́дичен: </style>Си́лы па́че есте́ственных соде́лаша, Боже́ственнии му́ченицы,/ укрепля́еми си́лою Твое́ю, Иису́се Всеси́льне,/ И́же в на́шу не́мощь пе́рвее от Де́вы оболки́йся.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Любо́вь ко Го́споду восприе́мше, и́стиннии му́ченицы,/ о Нем ра́дующеся, вои́стинну ду́ши преда́ша.</p>
				<p>Телесе́м и душа́м цели́тели вас, прему́дрии, показа́,/ И́же ва́ше страда́ние и терпе́ние Прие́мый.</p>
				<p>Пре́лесть дре́внюю оттря́сше, тве́рдии му́ченицы,/ но́вую изво́листе жизнь,/ живу́ще о Христе́ па́че челове́ка.</p>
				<p>
					<style>Богоро́дичен: </style>Дне мя Све́та невече́рняго прича́стника сотвори́,/ Ма́ти Бо́жия Всечи́стая,/ тьмы избавля́ющи бу́дущия.
				</p>
				<p>
					<style>Седа́лен му́чеником, глас 1. </style>
				</p>
				<p>
					<style>Подо́бен: </style>Гроб Твой, Спа́се:
				</p>
				<p>Огню́ чу́вственному не принесо́сте че́сти,/ изба́вистеся огня́ гее́нскаго, Богоглаго́ливии,/ огню́ и му́кам приобщи́вшеся, святи́и,/ не отверго́стеся И́же всех Влады́ки,/ но, ра́дующеся, до сме́рти храни́ти ве́ру потща́стеся.</p>
				<p>
					<style>Сла́ва, глас 8: </style>
				</p>
				<p>Огне́м муче́ния, я́ко зла́то в горни́ле, искуше́ннии,/ све́тло искуси́стеся, приснопа́мятнии му́ченицы,/ и яви́стеся зла́та честне́йши естество́м,/ я́ко душе́вную добро́ту пресве́тлу показа́вше,/ сосу́д Влады́це честне́йший вои́стинну принесо́сте, святи́и, огню́ не послужи́вше./ Сего́ ра́ди моли́теся ко Го́споду о всех нас,/ грехо́в оставле́ние дарова́ти чту́щим любо́вию па́мять ва́шу.</p>
				<p>
					<style>И ны́не, Богоро́дичен:</style>
				</p>
				<p>Моли́твы Свои́х рабо́в приими́, Богоро́дице,/ и изба́ви ны от вся́кия беды́,/ я́ко ро́ждшая Христа́, Спа́са душ на́ших.</p>
				<p>
					<style>Крестобогоро́дичен:</style>
				</p>
				<p>И́же Твое́ заступле́ние стяжа́вше, Пречи́стая,/ и Твои́ми моли́твами от напа́стей избавля́еми,/ Кресто́м бо Сы́на Твоего́ везде́ сохраня́еми,/ по до́лгу Тя вси благоче́стно велича́ем.</p>
				<p>
					<style>Песнь 4 </style>
				</p>
				<p>
					<style>Ирмо́с: </style>
					<emphasis>Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Крепча́йшим противле́нием до́блии и стремле́нием неотло́жнии,/ друзи́и Маккаве́и яви́стеся,/ повелева́ющих я́рости не убоя́стеся, скве́рная я́сти не изво́ливше.</p>
				<p>С Го́рними си́лами предсто́яще все́ми Владе́ющему, му́ченицы до́блии,/ вас почита́ющих напа́стей изба́вите и ве́чнаго муче́ния.</p>
				<p>Нескве́рно дарова́ние соблю́дше всечестна́го креще́ния,/ Твои́ страстоте́рпцы сие́ честне́йше соде́лаша,/ сла́дко сме́рти Твое́й поревнова́вше.</p>
				<p>Твое́й сме́рти му́ченицы до́блии, Влады́ко Христе́, подо́бящеся,/ пове́шени на дре́ве, ра́дующеся,/ ду́ши преда́ша Ти, — сла́ва си́ле Твое́й, — пою́ще.</p>
				<p>
					<style>Богоро́дичен: </style>Вели́чия Ти сотвори́ Влады́ка,/ Еди́н Сый, Влады́чице, си́лен кре́постию, я́коже прорекла́ еси́,/ и́бо блажа́т Тя вси ро́ди, Непоро́чная.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Ты, Го́споди, мой Свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя. </emphasis>
				</p>
				<p>Черто́г вмени́сте пе́рвый темни́цу, блаже́ннии,/ та́мо бо Жениху́ Кра́сному, ра́дующеся, му́ченицы, обручи́стеся,/ Его́же ра́ди уя́звлени душа́ми,/ неудержи́мым жела́нием к Нему́ устреми́стеся.</p>
				<p>Красе́н еси́, Влады́ко, и в след Тебе́ тече́м чи́стыми душа́ми, Женише́,/ — тро́ица му́ченик вопия́ше, ра́дующеся, —/ Твое́ю любо́вию, я́коже зри́ши, связа́хомся и Боже́ственным Ти раче́нием.</p>
				<p>Ходи́сте по Влады́це, святи́и, иму́ще во́ду жи́ву бию́щу,/ сла́дко подви́жущую вас к подвиго́м муче́ния,/ Христо́ву ча́шу ве́село испи́сте.</p>
				<p>
					<style>Богоро́дичен: </style>Твоея́, Богоневе́сто, сла́вы земля́ испо́лнися,/ и к Себе́ святы́х вся ли́ки све́тло привлече́,/ ми́ра сла́дкая оста́вити сих повину́ющи/ и получи́ти Твоея́ све́тлости.
					<style name="color-red"/>
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
				</p>
				<p>Жезлы́ неми́лостивно му́ченик Евста́фий приклоня́емь,/ вся́чески стена́ние или́ сле́зу не испусти́:/ кре́пкаго бо адама́нта бя́ше тверде́йший.</p>
				<p>Возмо́гл еси́, си́лою Боже́ственною укрепля́емь, му́чениче Евста́фие,/ терпе́ти му́ки нестерпи́мыя, блаже́нне,/ сего́ ра́ди Боже́ственнаго весе́лия сподо́бился еси́.</p>
				<p>Полцы́ лука́вых бесо́в побежде́ни бы́ша му́ченик мно́жеством крове́й,/ и крепи́тся Твоя́ Це́рковь, Жизнода́вче,/ воспева́ющи Твое́й си́ле сла́ву.</p>
				<p>
					<style>Богоро́дичен: </style>Добро́тою де́вства сия́ющи, Влады́чице,/ Царе́ви веко́в избра́на была́ еси́ в жили́ще,/ Его́же ражда́еши, по рождестве́ соблюда́ющаго Тя нетле́нну.
					<style name="color-red"/>
				</p>
				<p>
					<style>Конда́к, глас 3.</style>
				</p>
				<p>
					<style>Подо́бен: </style>Де́ва <style>Днесь</style>:
				</p>
				<p>Оте́ческую пре́лесть оста́вльше, святи́и,/ приведо́стеся Христо́ви,/ всем души́ усе́рдием ста́сте мужему́дренно до сме́рти./ Те́мже и взя́сте побе́ды по́честь вои́стинну,/ о всех Влады́ку на́шего непреста́нно моля́ще.</p>
				<p>
					<style>И́кос: </style>
				</p>
				<p>Му́ченик по́двиг любопра́зднственне ви́дяще,/ му́жеству их досто́йно почуди́мся,/ и со безпло́тными враги́ сих боре́нию А́нгелов ли́кове ра́дующеся, сих ублажи́ша./ Та́мо бесо́встии полцы́, побежда́еми, ли́ца отвраща́ху,/ та́мо бо всех Влады́ка венцы́ сла́вно украша́ет му́ченик главы́./ Сего́ ра́ди возопие́м к ним:/ о всех, му́ченицы Христо́вы блаже́ннии, моли́теся.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Спасы́й во огни́ авраа́мския Твоя́ о́троки/ и халде́и уби́в,/ я́же Пра́вда пра́ведно уловля́ше,/ препе́тый Го́споди,/ Бо́же оте́ц на́ших, благослове́н еси́. </emphasis>
				</p>
				<p>Иска́пающи ра́дость и духо́вное весе́лие,/ яви́ся нам честна́я ва́ша па́мять, блаже́ннии,/ сердца́ услажда́я, исполня́ющи ра́дости премно́гия.</p>
				<p>Ум впери́л еси́, блаже́нне, па́че чу́вства добро́тами плене́нный,/ и сокруше́ния бедро́м не ощуща́л еси́, блаже́нне Евста́фие,/ и власо́м с пло́тию отре́занным ти терпе́л еси́, я́ко адама́нт, в му́ках.</p>
				<p>Красота́ теле́сная, му́дре му́чениче, и ю́ности цвет возра́стный,/ лик и жела́ние нивочто́же вмени́ся,/ сего́ ра́ди, Евста́фие, сла́дости ны́не Боже́ственныя восприе́млеши.</p>
				<p>Но́са и у́шию Тебе́ ра́ди, Спа́се, обре́зан, му́ченик Евста́фий/ Твою́, Влады́ко, велича́ше си́лу и воплоще́ние Твое́ поя́ше,/ сподобля́юща того́ па́че есте́ственных терпе́ний.</p>
				<p>
					<style>Богоро́дичен: </style>Я́ко спасе́ние на́ше Тя, Богоро́дице, мо́лим:/ моли́ за ны вопло́щшагося из Тебе́.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Изба́вителю всех, Всеси́льне,/ посреде́ пла́мене благоче́ствовавшия,/ снизше́д, ороси́л еси́/ и научи́л еси́ пе́ти:/ вся дела́, благослови́те, по́йте Го́спода. </emphasis>
				</p>
				<p>Исте́кшая, преблаже́ннии, кровь ва́ша честна́я всю освяти́ тварь,/ мно́жеством тече́ния му́ченики соде́лавшая вас,/ и́бо све́тло Бо́га пропове́дасте, вас ра́ди уме́рша.</p>
				<p>Неруши́мая Це́ркви основа́ния, ве́рным же кре́пкое предгра́дие,/ стены́ тверде́йше, яви́стеся, му́ченицы Богоглаго́ливии,/ и нас всех кре́пко заступа́юще.</p>
				<p>Земля́ соде́ржит честна́я телеса́ ва́ша, Богоно́снии, Не́бо же — ду́ши,/ тем весели́теся, му́ченицы, со А́нгелы, Го́сподеви трисвяту́ю песнь пою́ще:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен: </style>Страшна́ челове́ком смерть пре́жде рождества́ Твоего́, Богоро́дице,/ по сих же игра́лище святы́м вмени́ся,/ хода́тайствуя живо́т ве́чный.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
				</p>
				<p>Возде́лан быв, я́ко ра́лом, сло́вом твои́м, Богому́дре Анто́ние, чу́дный Евста́фий,/ се́мя же прие́м, я́ко блага́я земля́, Иоа́нн Богому́дрый,/ и́же муче́ния клас возрасти́.</p>
				<p>Вели́ким по́двигом, прему́дрии, по́чести взе́мше,/ воздая́ния трудо́м и боле́знем от Бо́га прия́сте, му́ченицы,/ о нас Того́ моли́те, и́же вас помина́ющих, святи́и.</p>
				<p>Ны́не у Престо́ла предстоя́ще Царе́ви всех/ и бу́дущих благ наслажда́ющеся, Богоблаже́ннии,/ чту́щих помина́йте ва́шу па́мять свяще́нную.</p>
				<p>
					<style>Богоро́дичен: </style>Во́ды живы́я испо́лнь весе́лия,/ благода́ти дарова́ния пролива́еши, всем сия́ незави́стно источа́я,/ Тебе́ бо ра́ди дарова́ся вся́ко бла́го ми́рови, Влады́чице.
				</p>
				<p>
					<style>Свети́лен:</style>
				</p>
				<p>Муче́ния добро́тами осия́вшеся,/ от Бо́га воздая́ние трудо́м ны́не прия́сте вои́стинну,/ о нас, му́ченицы, Благода́теля моли́те.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Вели́ка Сове́та А́нгела родила́ еси́ — Христа́, Препе́тая Отрокови́це, Царя́ Сла́вы,/ Его́же Крест му́ченицы взе́мше, во след Сего́ потеко́ша,/ с ни́миже непреста́нно о нас моли́ся.</p>
				<p>
					<style>На хвали́тех стихи́ры, глас 4.</style>
				</p>
				<p>
					<style>Подо́бен: </style>Дал еси́ зна́мение:
				</p>
				<p>Иму́ще, блаже́ннии, Христо́ву Боже́ственную си́лу,/ я́ко ору́жие непобеди́мое,/ отрази́сте вся си́лы бесо́вския/ и тьмы безпло́тных боре́ц/ и побе́ды по́чести взя́сте,/ те́мже предстоя́ще Подвигополо́жнику Христу́,/ о всех моли́теся, чту́щих па́мять ва́шу.</p>
				<p>Огню́ не послужи́вше чу́вственному, приснопа́мятнии,/ и огню́ причасти́вшеся и му́кам,/ прия́сте Небе́сную ро́су,/ и поко́й Боже́ственный, и ве́чную ра́дость/ и, кня́зя тьмы, му́ченицы прему́дрии, попали́вше/ терпе́нием боле́зней ва́ших,/ ве́рных утверди́сте ко и́стинному благоче́стию.</p>
				<p>К приста́нищу невла́емому приста́сте, му́ченицы,/ мяте́жныя волны́ изба́вльшеся, я́ко му́дростнии,/ и треволне́ния мяте́жа вели́каго,/ отню́дуже собира́юще плод боле́зней — ве́чную жизнь,/ помина́йте и нас, блаже́ннии,/ чту́щих па́мять ва́шу.</p>
				<p>
					<style>Сла́ва, глас 3:</style>
				</p>
				<p>До́блественнии му́ченицы и́стиннии,/ вас ни ну́жда мучи́телъская, ни ласка́ние льсти́вное,/ ни удо́в отре́зание,/ ниже́ сме́рти преще́ние/ от Боже́ственныя любве́ разлучи́ти возмо́же,/ те́мже дерзнове́ние иму́ще ко Христу́,/ И́же над все́ми Бо́гу,/ проси́те от Христа́ и нам моли́твами ва́шими/ дарова́ти ве́лию ми́лость.</p>
				<p>
					<style>И ны́не, Богоро́дичен, глас 8:</style>
				</p>
				<p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли.</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИИ</style>
				</p>
				<p>
					<style>Блаже́нны от кано́на, пе́сни 3-я и 6-я. Проки́мен, глас 4: </style>Святы́м, и́же суть на земли́ Его́,/ удиви́ Госпо́дь вся хоте́ния Своя́ в них.
					<style> Стих: </style>Предзре́х Го́спода предо мно́ю вы́ну, я́ко одесну́ю мене́ есть, да не подви́жуся.
					<style> Апо́стол ко Ефесе́ем, зача́ло 233. </style>Аллилу́ия,
					<style> глас 4: </style>Воззва́ша пра́веднии, и Госпо́дь услы́ша их и от всех скорбе́й их изба́ви их.
					<style> Стих: </style>Мно́ги ско́рби пра́ведным, и от всех их изба́вит я Госпо́дь. 
					<style>Ева́нгелие от Матфе́я, зача́ло 36. Прича́стен: </style>Ра́дуйтеся, пра́веднии:
				</p>
				<p>
					<style>Моли́тва </style>
				</p>
				<p>Святи́и му́ченицы Анто́ние, Иоа́нне и Евста́фие! При́зрите с Небе́снаго черто́га на тре́бующих ва́шей по́мощи и не отве́ргните проше́ний на́ших, но, я́ко при́снии благоде́тели и хода́таи на́ши, моли́те Христа́ Бо́га, да, Человеколюби́в и Многоми́лостив Сый, сохрани́т нас от вся́каго лю́таго обстоя́ния: от тру́са, пото́па, огня́, меча́, наше́ствия иноплеме́нников и междоусо́бныя бра́ни. Да не осу́дит нас, гре́шных, по беззако́ниям на́шим, и да не во зло обрати́м блага́я, да́руемая нам от Всеще́драго Бо́га, но во сла́ву Свята́го И́мени Его́ и в прославле́ние кре́пкаго ва́шего заступле́ния. Да моли́твами ва́шими даст нам Госпо́дь мир по́мыслов, воздержа́ние от па́губных страсте́й и от вся́кия скве́рны и да укрепи́т во всем ми́ре Свою́ Еди́ную Святу́ю Собо́рную и Апо́стольскую Це́рковь, ю́же стяжа́л есть Честно́ю Свое́ю Кро́вию. Моли́теся приле́жно, святи́и му́ченицы, да утверди́т Христо́с Бог во святей Свое́й Правосла́вней Це́ркви живы́й дух пра́выя ве́ры и благоче́стия, да вси чле́ны ея́, чи́стии от суему́дрия и суеве́рия, ду́хом и и́стиною покланя́ются Ему и усе́рдно пеку́тся о соблюде́нии Его́ за́поведей, да мы вси в ми́ре и благоче́стии поживе́м в настоя́щем ве́це и дости́гнем блаже́нныя ве́чныя жи́зни на Небеси́ благода́тию Го́спода на́шего Иису́са Христа́, Ему́же подоба́ет вся́кая сла́ва, честь и держа́ва со Отце́м и Святы́м Ду́хом, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Святые мученики Антоний, Иоанн и Евстафий Виленские, Литовские </p>
				</title>
				<p>Святые мученики Антоний, Иоанн и Евстафий Виленские, Литовские служили при дворе великого князя Литовского Ольгерда (1345–1377). Житейские расчеты подвигнули Ольгерда принять христианство для того, чтобы, женившись на православной Витебской княжне Марии Ярославне († 1346), расширить свои владения. Поначалу князь покровительствовал православной вере: он разрешил духовнику княгини Марии священнику Нестору проповедовать в языческой Литве православие, позволил выстроить несколько храмов — два в Витебске и один в Вильне (ныне Вильнюс) во имя святой мученицы Параскевы. Отец Нестор обратил несколько придворных литовцев-язычников в православие. Среди них были два брата из местной знати — Нежило и Кумец, названные во святом Крещении Антонием и Иоанном. После смерти супруги, Ольгерд, под давлением литовских языческих жрецов, имевших большое влияние на народ, отказался от христианства и вновь стал поклоняться идолам. Святые Антоний и Иоанн продолжали соблюдать все христианские обычаи, в частности не ели скоромной пищи в постные дни. Жрецам не трудно было обнаружить, что братья исповедуют Христову веру. Они стали требовать, чтобы великий князь Литовский наказал святых Антония и Иоанна. Ольгерд боялся, что если он не накажет своих слуг, то может лишиться престола. Он стал уговаривать Антония и Иоанна отказаться от христианства или хотя бы внешне показать себя язычниками — принять в постный день мясную пищу. Братья не изменили своей вере и отказались нарушить предписания Церкви. Тогда раздраженный князь приказал бросить их в темницу. Целый год томились братья в неволе. Младший из братьев, святой Антоний, мужественно и терпеливо переносил страдания, а старший, Иоанн, не выдержал испытаний. Он стал ослабевать физически и духовно. Втайне от брата Иоанн объявил Ольгерду, что готов подчиниться его воле, лишь бы ему возвратили свободу. Обрадованный отступничеством узника, князь освободил не только Иоанна, но и святого Антония, назначив их видными сановниками при дворе. Иоанн, хотя внешне и исполнял языческие обряды и обычаи, но в сердце своем оставался христианином. Святой Антоний же всем своим образом жизни открыто исповедовал Православие. Брата своего укорял за малодушие и трусость, призывал его покаяться и уговаривал, не страшась мучений, вновь открыто исповедовать Имя Христово. Однажды к княжескому столу, куда были приглашены и святые братья, было подано мясное блюдо. Иоанн, хотя был постный день, из боязни мучений не решился отвергнуть скоромную пищу и ел ее вместе со всеми. Антоний же, открыто исповедуя себя христианином, отказался от мяса. Разгневанный князь вновь бросил святого Антония в темницу. Отрекшийся брат остался на свободе, но с ним, как с предателем, перестали общаться не только христиане, но и язычники. Иоанн осознал свой тяжкий грех и стал со слезами каяться в своем малодушии. Он обратился к священнику Нестору с просьбой о ходатайстве за него перед братом, чтобы тот простил его грех и разрешил общение с ним. Святой Антоний ответил, что братские отношения у них могут быть только в том случае, если он открыто начнет исповедовать веру в Господа Иисуса Христа. Чтобы исполнить волю брата, Иоанн искал удобного случая объявить себя христианином. Как-то раз, прислуживая князю Ольгерду в бане, святой Иоанн возвестил ему о своем примирении с Церковью. Князь, вопреки ожиданиям, не разгневался на него, так как разговор происходил без свидетелей. Тогда святой Иоанн решил сообщить об этом всем. В удобное время, когда князя окружала многочисленная толпа придворных, святой Иоанн громко объявил себя христианином. Это привело Ольгерда и всех присутствующих в такую ярость, что они тут же стали жестоко избивать исповедника, после чего, по приказанию князя, он был ввержен в ту же темницу, в которой томился его брат святой Антоний. С радостью встретились братья-мученики, прославляя Бога. В тот же день они сподобились причаститься Святых Таин у священника Нестора. Толпы людей приходили к темнице, чтобы увидеть бесстрашных исповедников.</p>
				<p>Сила проповедуемой ими истины, их непреклонная вера и твердость духа в тяжких условиях заточения настолько поражали народ, что многие принимали Святое Крещение. Языческие жрецы, видя это, чрезвычайно встревожились. Они стали требовать от Ольгерда, чтобы тот предал святых братьев смерти и таким образом пресек быстро распространявшуюся в народе веру во Христа. Великий князь уступил требованию язычников, но сначала решил казнить одного святого Антония, надеясь, что святой Иоанн снова отречется от христианства. Всю ночь перед казнью провел святой Антоний в молитве, благодаря Бога за ниспосланный ему мученический венец и прося Его укрепить брата в ожидаемых им тяжких испытаниях. Он предвидел скорую кончину святого Иоанна и советовал ему не отступать от веры и безбоязненно переносить страдания. Утром 14 апреля 1347 года оба святых мученика причастились Святых Таин, затем святого Антония повели на казнь. Язычники повесили его на дубе.</p>
				<p>Святой же Иоанн попрежнему был тверд и непреклонен в христианской вере, попрежнему продолжал проповедовать народу, стекавшемуся к темнице. Обозленные язычники зверски расправились с ним. 24 апреля 1347 года они сначала удавили его, затем мертвого повесили на томже дубе, как и предсказывал перед смертью святой Антоний. Тела святых мучеников были с честью погребены верующими христианами в храме во имя Святителя Николая Чудотворца. Мученическая смерть святых Антония и Иоанна принесла благодатный духовный плод. Родственник святых братьев Круглей, так же как и они, придворный князя Ольгерда, потрясенный стойкостью мучеников, принял Святое Крещение от священника Нестора с именем Евстафий. Он был молод, красив, выделялся мужеством и храбростью, но еще более умом и душевной добротой. После крещения Евстафий стал вести истинно христианский образ жизни, исполняя все уставы Православной Церкви. Однажды великий князь, который очень любил своего молодого придворного, заметил, что тот отрастил себе волосы. На вопрос Ольгерда, не христианин ли он, Евстафий открыто исповедал себя христианином. Такое признание привело князя в ярость. Желая отвратить исповедника от Христовой веры, он стал принуждать святого Евстафия съесть мясо. Это было в пятницу Рождественского поста. Святой мученик отказался. Тогда Ольгерд приказал бить юношу железными палками. Но святой Евстафий переносил эти мучения мужественно и молча, он только славословил и благодарил Бога за то, что Он удостоил его пострадать за Свое Святое Имя. Ожесточенный князь приказал вывести обнаженного святого Евстафия на сильный мороз и лить в его уста ледяную воду. От этой пытки тело страдальца посинело от холода, временами останавливалось дыхание, но он и это мучение вынес с Божией помощью. Ольгерд в бешенстве повелел раздробить ему кости ног от подошвы до колен, сорвать с головы вместе с кожей волосы, отрезать уши и нос. Так мучили святого три дня. Святой Евстафий утешал христиан, плакавших при виде его мучений: «Не плачьте обо мне, братия, что разрушается это земное жилище моей души, потому что вскоре я надеюсь получить для нее у Господа обитель нерукотворенную на Небесах». Видя, что никакие мучения не могут заставить святого Евстафия отречься от христианства, Ольгерд осудил его на казнь. Святой мученик, несмотря на то, что его ноги были раздроблены, укрепляемый помощью Божией, шел на место казни так бодро, что мучители, ведшие его, едва успевали за ним, изумляясь явному чуду. 13 декабря 1347 года святой Евстафий был мучим и повешен на том же дубе, что и его родственники святые Антоний и Иоанн. Его честно́е тело было оставлено на дереве близко от земли, чтобы его могли съесть хищные звери и птицы, но ни один зверь, ни одна птица не могли приблизиться к телу: облачный столп защищал его от хищников. Через три дня останки святого Евстафия были погребены в Никольском храме, рядом с телами святых братьев Антония и Иоанна. На том месте, где раньше рос дуб, впоследствии был воздвигнут храм во Имя Пресвятой Троицы. Во время перенесения тел святых страстотерпцев в этот храм были обретены нетленными их мощи, от которых совершались чудеса и исцеления. По просьбе православных литовцев, святитель Алексий, митрополит Московский († 1378: память 12 февраля), обратился к Константинопольскому Патриарху Филофею (1354–1355, 1362–1376) с тем, чтобы он благословил причислить мучеников к лику святых. О том, что Патриарх очень скоро исполнил просьбу русских, говорит тот факт, что уже в 1364 году он прислал Преподобному Сергию Радонежскому († 1392; память 25 сентября) крест с мощами святых Антония, Иоанна и Евстафия.</p>
				<p>Подвиг святых мучеников имел великое значение для всей Литвы. Сам князь Ольгерд не только возвратился к христианской вере, но в конце жизни принял иночество. Все его 12 сыновей были христианами. К концу XIV века половина жителей Вильны исповедовали Православие. Впоследствии, на протяжении столетий, мощи святых страстотерпцев Антония, Иоанна и Евстафия не только прославлялись чудесами, исходившими от них, но и претерпели много испытаний. Был период, когда мощи святых мучеников были сокрыты в склепе и хранились там более ста пятидесяти лет. В 1826 году они были вновь освидетельствованы православными архиереями и открыты для всех, желающих поклониться святым угодникам Божиим. В 1915 году, при наступлении немцев, эти святыни, как самые драгоценные реликвии Православия в Прибалтийском крае, были взяты в Москву. В памяти верующих Вильнюса и по сей день живут грустные воспоминания о прощании со святыми мучениками и радостные о торжественной встрече мощей святых Антония, Иоанна и Евстафия в 1946 году в Виленском Свято-Духовом монастыре. Дата их возвращения — 13 (26) июля с тех пор ежегодно торжественно отмечается в этом монастыре.</p>
			</section>
		</section>
		<section>
			<title>
				<p>В 15-й день</p>
			</title>
			<section>
				<title>
					<p>Святы́х апо́стол Ариста́рха, Пу́да и Трофи́ма </p>
				</title>
				<p>
					<style>НА ВЕЧЕ́РНИ:</style>
				</p>
				<p>
					<style>На </style>Го́споди, воззва́х:
					<style> стихи́ры, глас 1.</style>
				</p>
				<p>
					<style>Подо́бен: </style>Всехва́льнии му́ченицы:
				</p>
				<p>Сло́вом Боже́ственнаго ра́зума/ лю́ди неразу́мия, прему́дрии,/ всеконе́чне изба́висте/ и приведо́сте спаса́емы сия́/ Сло́ву, возсия́вшему/ из Нерожде́нна Отца́, апо́столи./ Того́ моли́те/ дарова́ти душа́м на́шим/ мир и ве́лию ми́лость.</p>
				<p>Пу́да, и Ариста́рха я́ве,/ и Боже́ственнаго Трофи́ма,/ и́стинныя Христопропове́дники, восхва́лим:/ пре́лести бо зи́му/ теплото́ю Боже́ственныя благода́ти разори́ша/ и ны́не к незаходи́мому сия́нию всели́шася,/ воздая́ния трудо́в прие́мше/ и прича́стием неизрече́нным обожа́еми.</p>
				<p>Па́влу после́дующе,/ сла́вному учи́телю, сла́внии,/ мно́ги беды́ подъя́сте,/ в юзи́лищах заключа́еми,/ приобща́ющеся боле́знем,/ мече́м же наконе́ц, во главы́ усека́еми, пострада́ете./ Христу́ моли́теся/ дарова́ти душа́м на́шим/ мир и ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Увы́ Мне! что бу́ду,/ ум и ду́шу и те́ло оскверни́х прегреше́ньми?/ что сотворю́? ка́ко же избежу́ пла́мене нестерпи́маго,/ нереши́мых уз и ве́чных?/ Но, о Всенепоро́чная!/ Пре́жде конца́ моли́ Сы́на Твоего́/ пода́ти ми оставле́ние.</p>
				<p>
					<style>Крестобогоро́дичен: </style>
				</p>
				<p>Де́ва Нескве́рная,/ иногда́ на дре́ве ви́девши,/ Его́же роди́ из безсе́менныя утро́бы,/ не терпя́щи утро́бнаго уязвле́ния,/ власы́ терза́юще, глаго́лаше:/ ма́нием Содержа́й тварь всю,/ ка́ко, я́ко осужде́нный,/ на Крест вознесе́н еси́,/ вся́ко хотя́й спасти́ челове́чество?</p>
				<p>
					<style>Кано́н, его́же краегране́сие: </style>Бо́жиим ученико́м Боже́ственную воспева́ю песнь. 
					<style>Творе́ние Ио́сифово. Глас 6.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Я́ко по су́ху, пешеше́ствовав Изра́иль,/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную песнь/ пои́м, вопия́ше.</emphasis>
				</p>
				<p>Престо́лу Бо́жию предстоя́ще, я́ко слуги́,/ я́ко Христо́вы служи́тели, я́ко свети́льницы мы́сленнии,/ просвеще́ние проси́те нам, чту́щим ва́шу па́мять, апо́столи.</p>
				<p>На земли́ за милосе́рдие я́влься,/ ученики́ избра́ и служи́тели вас, со ины́ми мно́жайшими,/ Его́ возвеща́ющия всю́ду Боже́ственное хоте́ние.</p>
				<p>Свяще́ннейший лик, свяще́нных Христо́вых се́дмьдесят сочта́вшеся учени́к,/ с Па́влом всю зе́млю уче́ньми Боже́ственнаго све́та просвети́сте.</p>
				<p>Свяще́ннейший Пуд и сла́вный му́дрый Ариста́рх с Трофи́мом,/ я́ко зве́зды светоза́рныя, возсия́ша на земли́,/ пре́лести омраче́ние отгоня́ще.</p>
				<p>
					<style>Богоро́дичен: </style>Да ни́жния с Вы́шними премно́жеством милосе́рдия, Пречи́стая, совокупи́т,/ Бог плоть прия́т от <style>Тебе</style>́/ и пребы́сть, е́же бе, и по воплоще́нии.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
				</p>
				<p>Су́ще с Па́влом сла́вным,/ с ним весь мир, я́ко зве́зды с со́лнцем, проидо́сте,/ све́том пропове́дания свяще́ннаго неве́дения тьму отгоня́ще.</p>
				<p>Вели́кими боле́зньми плотски́ми/ боле́зненный отъя́ша грех от среды́ Сло́ва ученицы́,/ безболе́зненный ве́рным в Вы́шних поко́й обручи́вше.</p>
				<p>По́двиги Боже́ственными вои́стинну вра́жию зло́бу разори́сте всю/ и, хра́мы и́дольския низлага́юще,/ Бо́гу челове́ки хра́мы сотвори́сте.</p>
				<p>
					<style>Богоро́дичен: </style>Пита́еши млеко́м всех Пита́теля, Де́во,/ рожде́ннаго без тли из Пречи́стаго Твоего́ чре́ва/ и сокруше́нныя тле́ю челове́ки па́ки назида́юща.
				</p>
				<p>
					<style>Седа́лен, глас 1.</style>
				</p>
				<p>
					<style>Подо́бен: </style>Гроб Твой, Спа́се:
				</p>
				<p>Я́ко у́тро, боголе́пно возсия́вше ми́ру,/ тьму глубо́кую отгна́сте ве́рою пре́лести, апо́столи, и ду́ши просвети́сте./ Те́мже вся светоза́рная Це́рковь пое́т <style>Днесь</style> светоно́сную ва́шу па́мять,/ Христа́ велича́ющи.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Упова́ние христиа́н, Пресвята́я Де́во,/ Его́же родила́ еси́, Бо́га, па́че ума́ же и сло́ва,/ непреста́нно моли́ с Вы́шними си́лами/ пода́ти оставле́ние грехо́в на́ших всех и исправле́ние жития́/ ве́рою и любо́вию при́сно Тя сла́вящим.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница, А́гнца и Па́стыря, пове́шена на Дре́ве, ме́ртва зря́щи,/ пла́чущи, веща́ше, ма́терски восклица́ющи:/ ка́ко претерплю́ Твое́, е́же па́че сло́ва, Сы́не Мой, сни́тие/ и во́льныя стра́сти, Бо́же Преблаги́й?</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Христо́с моя́ си́ла,/ Бог и Госпо́дь,/ Честна́я Це́рковь/ боголе́пно пое́т, взыва́ющи,/ от смы́сла чи́ста о Го́споде пра́зднующи.</emphasis>
				</p>
				<p>Пресу́щная Тро́ица я́ко трисве́тлую возжже́ свещу́, свяще́нныя/ Пу́да же, и Трофи́ма, и Ариста́рха,/ зе́млю Боже́ственным сло́вом озаря́ющия.</p>
				<p>Па́влу яви́стеся му́дрии спу́тницы,/ гоне́ния с ним многови́дна и беды́, сла́внии,/ бу́дущия ра́ди жи́зни, веселя́щеся, претерпе́сте.</p>
				<p>Кро́вными тече́нии освяти́сте всю тварь, стра́ждуще,/ скве́рныя кро́ви, де́моном приноси́мыя,/ Христо́вою си́лою упраздни́сте, апо́столи.</p>
				<p>
					<style>Богоро́дичен: </style>Кре́пость моя́, Пречи́стая, и прибе́жище,/ и необори́мая стена́, и к Бо́гу Моли́твенница су́щи,/ ве́чнаго мя пла́мене и гее́нны свободи́.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща. </emphasis>
				</p>
				<p>Истука́нныя низложи́ша и хра́мы и́дольския, сла́внии,/ созида́юще благода́тию, я́коже ски́нию, па́дшую преступле́ньми, сердца́ челове́ков,/ я́ко Богопропове́дницы.</p>
				<p>Мо́ре, ко́ни пресла́внии вои́стинну су́ще Бо́жии, безбо́жия возмути́вше,/ потопля́емыя в нем пе́рвее/ пропове́данием Боже́ственным оживи́сте.</p>
				<p>Посеща́еми от Бо́га, Боже́ственными посеще́нии ва́шими/ в боле́зни су́щия идолонеи́стовства и потопля́ющияся спасо́сте,/ спаси́тели нам бы́вше.</p>
				<p>
					<style>Богоро́дичен: </style>Свяще́нно свяще́нный дре́вле Иса́ия,/ просве́щся Ду́хом Боже́ственным, возопи́:/ се Де́ва прии́мет воплоща́ема Бо́га, за милосе́рдие необъя́тнаго.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве. </emphasis>
				</p>
				<p>Прему́дрый Трофи́м, и Ариста́рх вку́пе, и Пуд чу́дный,/ я́ко ученицы́ Сло́ва и свяще́ннии Па́влу спу́тницы,/ свяще́нными пе́сньми да восхва́лятся.</p>
				<p>Вод испо́лнены Ду́ха, прему́дрии, я́ко вои́стинну су́ще,/ вся́ку ду́шу напои́сте уче́ния,/ от среды́ изъе́мше пла́мене преле́стнаго Боже́ственною благода́тию.</p>
				<p>Соедине́ни Ду́хом, разлуче́ния никоего́же име́сте телесе́м:/ вку́пе бо во главы́ с Па́влом пропове́дником усе́чени бы́сте,/ с ним и прославля́еми.</p>
				<p>
					<style>Богоро́дичен: </style>Стра́нно Твое́ зача́тие,/ стра́нно, Отрокови́це, и стра́шно е́же па́че ума́ Твое́ рождество́,/ устра́ншияся дре́вле от Бо́га, Тому́ примиря́ющи/ и добро́ту пе́рвую воздаю́щи.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен: </style>Яви́лся еси́ <style>Днесь</style>:
				</p>
				<p>Яви́ся апо́стольский честны́й сей пра́здник,/ просвеща́я нас и грехо́вную мглу прогоня́я, зову́щим:/ яви́ся Свет, и прии́де избавле́ние.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших. </emphasis>
				</p>
				<p>Нече́стия угаси́сте пещь ту́чами честна́го пропове́дания,/ я́ко апо́столи и я́ко Боже́ственнии су́щи страда́льцы,/ крове́й то́ками и́дольскую вещь попали́сте, му́дрии,/ те́мже сла́вими есте́.</p>
				<p>Двуна́десяти ученико́в яви́стеся втори́и ученицы́ Христо́вы, сла́внии,/ с Па́влом бо проше́дше всю зе́млю, беды́ подъя́сте мно́ги/ и с ним свяще́нную кончи́ну прия́сте.</p>
				<p>Украси́стеся кра́сными ва́шими ра́нами, Ариста́рше и Трофи́ме,/ просвети́стеся па́че вся́каго, сла́внии, зла́та с Пу́дом свяще́нным вои́стинну,/ о нас всегда́ моля́ще Христа́.</p>
				<p>
					<style>Богоро́дичен: </style>Блаже́нна от Свята́го яви́лася еси́ Ду́ха, Сове́та Вели́каго А́нгела вопло́щши,/ Сего́ Боже́ственныя ученики́, в мир я́ко Боже́ственныя мо́лния посла́вша, Чи́стая,/ просвети́ти ве́рныя.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́:/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
				</p>
				<p>Посека́юще коре́ния безбо́жия серпо́м Боже́ственным, насади́сте ве́ру и́стинную/ и соверше́н ра́зум во благочести́вых сердца́х, Богогла́снии.</p>
				<p>Сло́вом Боже́ственным сердца́ обнови́сте/ и, ра́зума се́мя се́явше, клас, му́дрии, многопло́ден пожа́сте,/ спасе́нных, апо́столи, мно́жество.</p>
				<p>Непрекло́ннии столпи́ Це́ркве Христо́вы,/ виногра́да Боже́ственнаго Боже́ственное гро́здие, сла́дость жи́зни иска́пающе,/ Ариста́рх, и Пуд, и Трофи́м да почту́тся.</p>
				<p>
					<style>Богоро́дичен: </style>Сокру́шшееся, Де́во, челове́чество обнови́ла еси́ все но́вым рождество́м Твои́м,/ естества́ соу́зы па́че естества́ обно́вльши,/ Обра́дованная, Бо́га Жива́го Ма́ти.
				</p>
				<p>
					<style>Песнь 9 </style>
				</p>
				<p>
					<style>Ирмо́с: </style>
					<emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти;/ Тобо́ю же, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и/ Тя ублажа́ем.</emphasis>
				</p>
				<p>Кре́пость отъя́та бысть го́рдаго, паде́ же возноси́мое его́ шата́ние,/ не́мощию бо плотско́ю святи́и сему́ спле́тшеся,/ победи́ша, и погуби́ша, и мучи́тельства его́ ве́рныя изба́виша.</p>
				<p>Я́коже персть, пре́лести истни́вше, неле́стни челове́ком наста́вницы яви́стеся/ и А́нгелом согра́ждане бы́сте, воспева́юще с ни́ми:/ Свят, Свят, Свят Оте́ц, и Сын, и Дух Святы́й.</p>
				<p>Плотски́я исцеля́юще неду́ги и душе́вныя, апо́столи Госпо́дни, боле́зни/ и творя́ще ди́вная чудеса́,/ вся, и́же в неразу́мии, привлеко́сте к ра́зуму све́та и́стиннаго,/ те́мже блажи́ми есте́.</p>
				<p>Ума́ невеще́ственнаго ны́не наслажда́етеся, на Небесе́х пра́зднующаго, апо́столи,/ блаже́нное упова́ние прие́мше,/ Трофи́ме Богопропове́дниче, Пу́де всеизря́дне, сла́вный Ариста́рше,/ о нас воспомина́ние твори́те.</p>
				<p>
					<style>Богоро́дичен: </style>Пла́мене гее́нскаго мя свободи́, Я́же па́че ума́ Огнь ро́ждши нестерпи́мый,/ и ду́шу мою́ к любви́ возжзи́, Пречи́стая,/ Прише́дшаго огнь ра́зума, Отрокови́це, на зе́млю воврещи́, Богора́дованная.
				</p>
			</section>
			<section>
				<title>
					<p>Святые апостолы от 70-ти Аристарх, Пуд и Трофим </p>
				</title>
				<p>Святые апостолы от 70-ти Аристарх, Пуд и Трофим по рождению принадлежали греко-римскому миру и выросли в языческой среде; все трое были обращены в веру Христову «Апостолом языков» — Павлом. Все они стали сподвижниками апостола Павла и были казнены вместе с ним. Святой Аристарх — македонянин по происхождению, родился в г. Фессалоники (ныне г. Салоники в Греции); святой Пуд — римский сенатор; святой Трофим — грек, родом из Ефеса (восточное побережье Малой Азии).</p>
				<p>Имя святого Аристарха несколько раз упоминается в Деяниях апостолов. При описании мятежа, поднятого среброчеканщиками Димитрием и другими (<a xlink:href="https://azbyka.ru/biblia/?Act.19:24-40&amp;c~r&amp;rus">Деян. 19:24–40</a>), он назван наряду с Гаием «спутником Павла». Вместе с ним он прошел через всю Македонию в Элладу (<a xlink:href="https://azbyka.ru/biblia/?Act.20:1-4&amp;c~r&amp;rus">Деян. 20:1–4</a>), где апостол Павел неустанно проповедовал и наставлял новообращенных, и откуда, вследствие козней местных иудеев, спровоцировавших возмущение в народе, Павел с учениками вынужден был уйти в Малую Азию (<a xlink:href="https://azbyka.ru/biblia/?Act.20:4&amp;c~r&amp;rus">Деян. 20: 4</a>); он присутствовал и при воскрешении Евтиха в Троаде (<a xlink:href="https://azbyka.ru/biblia/?Act.20:9-12&amp;c~r&amp;rus">Деян. 20:9–12</a>), и на поучении пресвитерам в Милите, городе на западном побережье Малой Азии (<a xlink:href="https://azbyka.ru/biblia/?Act.20:18-35&amp;c~r&amp;rus">Деян. 20:18–35</a>). Затем святой Аристарх последовал за апостолом Павлом в Иерусалим. Здесь иудеи составили заговор против святого апостола Павла, пытаясь его убить, но римский легат (тысяченачальник) Лисий под конвоем переправил апостола Павла в Кесарию Палестинскую (<a xlink:href="https://azbyka.ru/biblia/?Act.23:23-33&amp;c~r&amp;rus">Деян. 23:23–33</a>) (иначе Цезарея, город в Палестине на побережье Средиземного моря), где после предварительного расследования апостола Павла оставили под стражей, разрешив, однако, его близким, среди которых был и Аристарх, находиться при нем (<a xlink:href="https://azbyka.ru/biblia/?Act.24:23&amp;c~r&amp;rus">Деян. 24:23</a>). Святой Аристарх добровольно позволил заключить себя в узы, чтобы все время быть при апостоле Павле, о чем упоминает сам Павел в Послании к Колоссянам: «Приветствует вас и Аристарх, заключенный вместе со мной» (<a xlink:href="https://azbyka.ru/biblia/?Col.4:10&amp;c~r&amp;rus">Кол. 4:10</a>). Через два года состоялось вторичное разбирательство дела апостола Павла в присутствии иудейского царя Ирода Агриппы II (44–101; по другим источникам, 50–101), и дело снова было отложено. Чтобы избавить апостола Павла от преследования иудеев и самому избавиться от ответственности, правитель Иудеи Фест решил отправить его в Рим вместе с его спутниками, среди них был и святой Аристарх (<a xlink:href="https://azbyka.ru/biblia/?Act.27:2&amp;c~r&amp;rus">Деян. 27:2</a>). По прибытии в Рим святой апостол Павел, вероятно, вскоре посвятил Аристарха в епископы. Житие святого Аристарха повествует, что он был послан епископом в сирийский город Апамею на реке Оронте (в совр. Турции р. Эль-Аси). К концу многотрудного пребывания апостола Павла в Риме Аристарх вновь оказался рядом с первоапостолом, как явствует из Послания к Филимону (<a xlink:href="https://azbyka.ru/biblia/?Phlm.1:23&amp;c~r&amp;rus">Флм. 1:23</a>). Святой апостол Павел намеревался уже покинуть Рим и к зиме 67/ 68 года быть в Никополе (город в Греции на берегу Адриатического моря близи совр. города Превезы) (<a xlink:href="https://azbyka.ru/biblia/?Tit.3:12&amp;c~r&amp;rus">Тит. 3:12</a>). Но летом 67 года два бывших раба, отпущенники Нерона (сам Нерон был в это время в Греции), предприняли розыск первоверховных апостолов. Вместе с ними были схвачены и претерпели мученическую кончину их ближайшие сподвижники, в том числе и святой Аристарх.</p>
				<p>Апостол из 70-ти Пуд, римский сенатор, происходил из знаменитого патрицианского рода; он выделялся своими личными добродетелями и отличался благочестием. Когда в Рим пришел апостол Павел с проповедью Евангелия (<a xlink:href="https://azbyka.ru/biblia/?Act.28:30-31&amp;c~r&amp;rus">Деян. 28:30–31</a>), благая весть о Воскресении Господа из мертвых, прообразе нашего воскресения, поразила сенатора Пуда, одухотворила и наполнила новым глубочайшим смыслом его прежнее стремление к добродетели. Святой Пуд уверовал во Христа, принял Святое Крещение и стал исполнять заповеди Господни. Вспомним, как апостол Павел наставлял людей: «Чтобы они благодетельствовали, богатели добрыми делами, были щедры и общительны, собирая себе сокровище, доброе основание для будущего, чтобы достигнуть вечной жизни» (<a xlink:href="https://azbyka.ru/biblia/?1Tim.6:18-19&amp;c~r&amp;rus">1Тим. 6:18–19</a>). По такому правилу и стал поступать святой Пуд: он принял святых апостолов Петра и Павла в своем доме, где они были в относительной безопасности; вскоре его дом стал постоянным местом молитвенных собраний и богослужений, во время которых совершал литургию сам апостол Петр. Этот дом стали называть Пастырской церковью, ибо там служил Архипастырь Церкви Христовой. Летом 67 года святой Пуд был взят и предан смерти вместе с первоверховными апостолами.</p>
				<p>Апостол от 70-ти Трофим был по происхождению грек из города Ефеса. По всей вероятности, он последовал за апостолом Павлом во время его третьего путешествия, присоединившись к нему в Ефесе, где апостол Павел проповедовал в течение двух лет в греческом училище некоего Тиранна, куда допускались все, «как иудеи, так и эллины» (<a xlink:href="https://azbyka.ru/biblia/?Act.19:9-10&amp;c~r&amp;rus">Деян. 19:9–10</a>). Впервые имя святого Трофима упоминается в рассказе о путешествии апостола Павла из Греции через Македонию в Троаду (<a xlink:href="https://azbyka.ru/biblia/?Act.20:3-5&amp;c~r&amp;rus">Деян. 20:3–5</a>). Вместе с апостолом Павлом святой Трофим проследовал через Малую Азию, а затем по морю в Тир и по Палестинскому побережью Средиземного моря, через Кесарию, в Иерусалим. Здесь, как было предсказано апостолу Павлу (<a xlink:href="https://azbyka.ru/biblia/?Act.21:4,21:10&amp;c~r&amp;rus">Деян. 21:4; 21:10</a>), иудеи сделали попытку ожесточить против него народ (<a xlink:href="https://azbyka.ru/biblia/?Act.21:28-29&amp;c~r&amp;rus">Деян. 21:28–29</a>). Возмущение закончилось заключением апостола Павла под стражу и отправкой его в Кесарию. Святой Трофим вместе с другими учениками следовал за ним. Впоследствии, когда апостол Павел был отправлен по морю в Рим, святой Трофим снова последовал за ним. Во время продолжительного путешествия они едва не погибли (<a xlink:href="https://azbyka.ru/biblia/?Act.27:10-44&amp;c~r&amp;rus">Деян. 27:10–44</a>). Апостол Трофим заболел, продолжать путь ему было невозможно — его оставили больного на острове Мелите (ныне о. Мальта) (<a xlink:href="https://azbyka.ru/biblia/?Act.28:1-2&amp;c~r&amp;rus">Деян. 28:1–2</a>; <a xlink:href="https://azbyka.ru/biblia/?2Tim.4:20&amp;c~r&amp;rus">2Тим. 4:20</a>). Здесь он пребывал, вероятно, в доме правителя острова Публия, почитавшего апостола Павла (<a xlink:href="https://azbyka.ru/biblia/?Act.28:7&amp;c~r&amp;rus">Деян. 28:7</a>), до выздоровления. В Послании к Филимону апостол Трофим не упомянут, в это время он еще не успел присоединиться к апостолу Павлу. Но к 67-му году он уже был вновь рядом со своим учителем и наставником, с которым принял смерть и мученический венец.</p>
			</section>
		</section>
		<section>
			<title>
				<p>В 16-й день</p>
			</title>
			<section>
				<title>
					<p>Святы́х му́чениц Ага́пии, Ири́ны и Хиони́и </p>
				</title>
				<p>
					<style>На </style>Го́споди, воззва́х:
					<style> стихи́ры, глас 4.</style>
				</p>
				<p>
					<style>Подо́бен: </style>Я́ко до́бля:
				</p>
				<p>Де́вство нетле́нно,/ муче́ние всечу́дно/ Христу́ принесо́сте, честны́я де́вы,/ низложи́вше шата́ние пре́лести безбо́жное/ си́лою кре́стною,/ му́жественным ра́зумом./ Те́мже вся Христо́ва Це́рковь пра́зднует/ святу́ю ва́шу па́мять,/ светоно́сную и наро́читую.</p>
				<p>Хиони́и страда́нию/ и Ага́пии сопротивле́нию,/ Ири́ны му́ченицы неодоле́нию/ ли́цы А́нгельстии блаже́ннии/ я́ве удиви́шася,/ ка́ко, му́жественными сплете́нии/ врага́ неви́димаго разрази́вше,/ побе́ды вене́ц от руки́ Живоно́сца/ бога́тно прия́ша.</p>
				<p>Огне́м скончава́еми,/ разжже́нным смы́слом/ пла́мень погаси́сте су́етства/ и, свещу́ неуга́сшу душе́вную соблю́дше,/ внидо́сте со Христо́м в черто́г Небе́сный,/ чуде́сными же и́скрами/ стра́сти пожго́сте, страстоно́сицы,/ де́монов же полки́/ страда́льчески победи́сте.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Ту́чами Ду́ха Пресвята́го, Пречи́стая,/ мою́ мысль ороси́,/ Я́же ка́плю ро́ждшая, Христа́,/ неизче́тно безме́рная беззако́ния челове́ков/ щедро́тами измы́вшую;/ изсуши́ исто́чник страсте́й мои́х/ и пото́ка мя сподо́би/ пи́щи живы́я при́сно/ моли́твами Твои́ми.</p>
				<p>
					<style>Крестобогоро́дичен:</style>
				</p>
				<p>А́гнца и Па́стыря, Тя/ на Дре́ве я́ко ви́де,/ А́гница ро́ждшая рыда́ше/ и ма́терски Ти веща́ше:/ Сы́не возжеле́нне,/ ка́ко на Дре́ве Кре́стнем пове́шен еси́, Долготерпели́ве?/ Ка́ко ру́це и но́зе Твои́, Сло́ве,/ пригвозди́шася от беззако́нных,/ и кровь Твою́ излия́л еси́, Влады́ко? 
					<style name="color-red"/>
				</p>
				<p>
					<style>Кано́н, творе́ние Ио́сифово, глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Пои́м Го́сподеви,/ прове́дшему лю́ди Своя́ сквозе́ Чермно́е мо́ре,/ я́ко еди́н сла́вно просла́вися. </emphasis>
				</p>
				<p>Благода́ть мне с Небесе́, му́ченицы Госпо́дни, исхода́таите,/ ва́ше восхваля́ющему на земли́ светоно́сное торжество́.</p>
				<p>Расто́ргше пристра́стие плотски́х соу́з Боже́ственным Ду́хом,/ Христу́ де́вы связа́шася любо́вию Богоразу́мною.</p>
				<p>Напра́вил еси́ ко приста́нищем, Спа́се, Небе́сным де́вы Твоя́,/ проше́дшия немо́кренно мук непостоя́нную пучи́ну.</p>
				<p>Делесы́ чи́стыми от Де́вы Отрокови́цы возсия́вшему Сло́ву угоди́вше де́вы,/ Сим веселя́тся.</p>
				<p>
					<style>Богоро́дичен: </style>Ражда́еши несказа́нно, Его́же Оте́ц неизрече́нно роди́,/ и сосцы́ пита́еши вся́ческая пита́ющаго, Влады́чице.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
				</p>
				<p>Ту́чами Боже́ственнаго Ду́ха напая́еми/ кла́сы му́ченическия, Боже́ственным де́ланием де́вы процвето́ша.</p>
				<p>Па́че ви́димых неви́димая возлю́бльше,/ ви́димыя и неви́димыя враги́ побори́сте.</p>
				<p>Огня́ не ужасо́стеся, разгара́еми Ду́ха Боже́ственным огне́м,/ те́мже исцеле́ний Боже́ственную ро́су источа́ете.</p>
				<p>
					<style>Богоро́дичен: </style>Расто́ргни прегреше́ний мои́х лю́тое рукописа́ние, Влады́чице,/ Я́же у́зы разре́шшая а́довы безсе́менным рождество́м Твои́м.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>Уневе́стившеся Го́сподеви боголе́пно,/ я́коже дар кровь и заколе́ние Тому́ принесо́сте, страстоно́сицы отрокови́цы,/ и черто́г Боже́ственный досто́йно улучи́сте,/ просвеще́ния неизрече́ннаго непреста́нно исполня́еми./ Те́мже, святу́ю и честну́ю ва́шу па́мять творя́ще духо́вно,/ Спа́са прославля́ем и ве́рно взыва́ем:/ моли́те Христа́ Бо́га грехо́в оставле́ние пода́ти/ чту́щим любо́вию святу́ю па́мять ва́шу.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Прему́дрость и Сло́во в Твое́м чре́ве заче́нши неопа́льно, Ма́ти Бо́жия,/ ми́рови родила́ еси́ мир Содержа́щаго/ и во объя́тиих понесла́ еси́ вся Нося́щаго,/ Пита́теля всех и Творца́ тва́ри./ Те́мже молю́ Тя, Всесвята́я Деви́це, и ве́рно сла́влю Тя,/ изба́витися ми от прегреше́ний, и в День Суда́,/ егда́ предста́ти и́мам пред лице́м Созда́теля моего́,/ Влады́чице Де́во Чи́стая, Твою́ по́мощь тогда́ пода́ждь ми:/ вся бо мо́жеши, ели́ка хо́щеши, Всепе́тая.</p>
				<p>
					<style>Крестобогоро́дичен: </style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие, е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́. </emphasis>
				</p>
				<p>Теле́сных жела́ний жела́нием Боже́ственным отлучи́вшеся,/ оби́телища Ду́ха Христо́вы де́вы соде́лашася.</p>
				<p>Согла́сием Богому́дрым на проти́внаго ополчи́вшеся, побе́ду Боже́ственную прия́сте/ и венце́в Боже́ственных сподо́бистеся.</p>
				<p>Свяще́нно, я́коже незло́биви води́стеся а́гницы, пожре́тися, всечестны́я,/ не вопию́ще, ни зову́ще,/ но произволе́нием умерщвля́еми.</p>
				<p>
					<style>Богоро́дичен: </style>Воплоща́ема Го́спода родила́ еси́, Госпоже́, всея́ тва́ри,/ Его́же моли́ изба́вити мя, Всесвята́я,/ от о́бласти вра́жия кова́рства.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Человеколю́бче.</emphasis>
					<style name="color-red"/>
				</p>
				<p>У́треневаша вку́пе ко Христу́, Све́ту незаходи́мому, де́вы Богому́дрыя/ и па́че сия́ния со́лнечнаго озари́шася.</p>
				<p>У́ды му́жески отда́сте к му́кам,/ му́чивше томи́теля терпе́нием, страстоте́рпицы досточу́дныя.</p>
				<p>Цвет свяще́нен му́чеником показа́стеся,/ благово́ние Боже́ственнаго ра́зума Це́ркви подаю́ще, всехва́льнии.</p>
				<p>Глаго́лы ва́шими велехва́льный онеме́,/ терпе́нием же победи́ся/ и потребле́нию отпуще́н бысть, прехва́льнии.</p>
				<p>
					<style>Богоро́дичен: </style>Коне́ц ми благ прибы́ти, Отрокови́це, моли́,/ я́ко да избе́гну жду́щих мя безконе́чных мук и спасу́ся.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Моли́тву пролию́ ко Го́споду/ и Тому́ возвещу́ печа́ли моя́:/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
				</p>
				<p>Претерпе́вше плотски́я боле́зни и о́гненное томле́ние му́жески,/ Христо́вы страстоте́рпицы и неве́сты Ага́пия, и Хиони́я, и Ири́на/ прия́ша вене́ц благоле́пен и неиждива́емую сла́ву с му́ченики.</p>
				<p>Влачи́мы по земли́, я́коже ка́мение,/ испроверго́сте, де́вы, пре́лести зда́ние все си́лою Сло́ва,/ к Це́ркви возведо́стеся Святе́й предстоя́ти ра́достно Владу́щему все́ю тва́рию.</p>
				<p>Исцеле́ния ра́ка Хиони́и, и Ири́ны, и Ага́пии то́чит,/ от исто́чника напая́ема бога́тно Уте́шителя, и уставля́ет боле́зни,/ напоя́ет же благоче́стно приступа́ющих сердца́ благода́тию.</p>
				<p>
					<style>Богоро́дичен: </style>Ме́ртвость ко́жных риз Ада́м отло́ж/ воплоще́нием Твоего́ Сы́на, Богоро́дице Де́во,/ во оде́жду Боже́ственныя сла́вы облече́ся,/ сла́вя Тя ра́достно, я́ко Ма́терь Бо́жию Всенепоро́чную.
				</p>
				<p>
					<style>Конда́к, глас 4:</style>
				</p>
				<p>Кре́пко ду́шу, Ири́но, ополчи́ла еси́ ве́рою,/ я́ве лука́ваго посрами́вши,/ и ко Христу́ привела́ еси́ тьмы люде́й мно́жества, блаже́нная,/ и, порфи́ру от крове́й нося́щи,/ со А́нгелы ны́не весели́шися.</p>
				<p>
					<style>Песнь 7 </style>
				</p>
				<p>
					<style>Ирмо́с: </style>
					<emphasis>О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
				</p>
				<p>Ни звере́й ди́виих наи́тия, ни клоко́чущаго стремле́ния огня́ непостоя́ннаго,/ ни удо́в отсече́ния, ни боле́зней многообра́зных/ Христо́вы отрокови́цы устраши́шася доблему́дрыя.</p>
				<p>Иму́ще о́ко серде́чное ко спаса́ющему Бо́гу и Царю́, а́гницы Христо́вы/ отлучи́шася ко всему́ вра́жию ополче́нию и победи́ша му́жески.</p>
				<p>Ми́лостив бу́ди Твои́м рабо́м, Преблаги́й,/ мольба́ми Хиони́и, и Ири́ны чи́стыя, и честны́я Ага́пии,/ грехо́в проще́ние их ра́ди нам подава́я.</p>
				<p>Все жела́ние, де́вы, стяжа́вше ко еди́ному Влады́це,/ жите́йскую красоту́ вмени́сте, я́ко сон, вопию́ще:/ благослове́н еси́, Го́споди Бо́же, во ве́ки.</p>
				<p>
					<style>Богоро́дичен: </style>Умертви́, Чи́стая, живу́щий, молю́ Тя, во мне грех/ и жизнь мя улучи́ти сподо́би нестаре́емую,/ Я́же Живо́т ро́ждшая и умори́вшаго зми́я.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Богоглаго́ливии о́троцы в пещи́,/ со огне́м пла́мень попира́юще, поя́ху:/ благослови́те, дела́ Госпо́дня, Го́спода. </emphasis>
				</p>
				<p>Нау́чшеся Боже́ственным пресла́вно, во вре́мя подвиго́в нрав му́жески восприя́ша/ Христо́вы а́гницы, тве́рдо пострада́вше.</p>
				<p>Помраче́н пия́нством гони́тель мра́чнаго греха́,/ сме́ху до́лжен явля́шеся,/ Христо́вы же де́вы, я́ко свет, показа́шася.</p>
				<p>Цевни́ца, глася́щи я́ве Бо́жию песнь испове́дания Боже́ственнаго,/ и сведе́ния, и ве́ры показа́стеся вои́стинну, де́вы отрокови́цы.</p>
				<p>Утве́рждшеся любо́вию Влады́ки,/ утвержде́ния вся диа́воля низложи́сте, страстоно́сицы Христо́вы,/ и ны́не ублажа́етеся.</p>
				<p>
					<style>Богоро́дичен: </style>О́бразы нося́щи дре́вле Твоего́ рождества́,/ ю́ноши не опаля́ет, Де́во Ма́ти, пещь,/ я́коже ни утро́бу Твою́ Огнь Боже́ственный.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с безпло́тными ли́ки Тя велича́юще. </emphasis>
				</p>
				<p>Напра́вистеся, де́вы, к Боже́ственным приста́нищем окормле́нием Христа́ Бо́га на́шего,/ напа́сти преше́дше свире́пых волн.</p>
				<p>Я́ко зве́зды, я́ко свещи́, сия́юще,/ Ири́на, и Ага́пия, и Хиони́я/ просвеща́ют вселе́нныя бога́тно вся концы́.</p>
				<p>Совокупи́стеся с ли́ки Безпло́тных,/ безпло́тныя враги́, с пло́тию до́блественне, страстоно́сицы, победи́вше.</p>
				<p>Па́мять ва́ша Боже́ственными просвеще́на светови́дными, страстоно́сицы, дарова́нии,/ мы́сли просвеща́ет восхваля́ющих вас.</p>
				<p>
					<style>Богоро́дичен: </style>Благолюби́вая Де́во, озло́бленную грехо́м ду́шу мою́ уврачу́й,/ Я́же Преблага́го Сло́ва поро́ждшая.
					<style name="color-red"/>
				</p>
			</section>
			<section>
				<title>
					<p>Святые мученицы Агапия, Ирина и Хиония </p>
				</title>
				<p>Святые мученицы Агапия, Ирина и Хиония были родными сестрами и жили в конце III — начале IV века вблизи итальянского города Аквилеи. Они остались сиротами в юном возрасте. Девушки вели благочестивую христианскую жизнь и отклоняли домогательства многочисленных женихов. Их духовным руководителем был священник Зинон. Ему было открыто в сонном видении, что в ближайшее время он скончается, а святых дев возьмут на мучение. Такое же откровение было и находившейся в Аквилее великомученице Анастасии († ок. 304; память 22 декабря), которую называли Узорешительницей за то, что она безбоязненно посещала находившихся в тюрьмах христиан, ободряла их и помогала им. Великомученица Анастасия поспешила к сестрам и убеждала их мужественно постоять за Христа. Вскоре предсказанное в видении исполнилось. Священник Зинон скончался, а три девы были схвачены и направлены на суд к императору Диоклитиану (284–305). Увидев юных прекрасных сестер, император предложил им отречься от Христа и обещал найти знатных женихов из своей свиты. Но святые сестры отвечали, что имеют одного Небесного Жениха — Христа, за веру в Которого готовы пострадать. Император убеждал их отречься от Христа, но ни старшие сестры, ни самая младшая из них не соглашались. Они называли языческих богов идолами, сделанными человеческими руками, и проповедовали веру в Истинного Бога. По повелению Диоклитиана, направившегося в Македонию, туда были отвезены и святые сестры. Их отдали на суд правителю Дулкицию. Когда он увидел красоту святых мучениц, то воспылал нечистой страстью. Он взял сестер под стражу и передал им, что они получат свободу, если согласятся исполнить его желание. Но святые мученицы ответили, что они готовы умереть за своего Небесного Жениха — Христа. Тогда Дулкиций решил тайно ночью овладеть ими насильно. Когда святые сестры встали ночью на молитву и славословили Господа, Дулкиций подкрался к двери и хотел войти. Невидимая сила поразила его, он потерял рассудок и кинулся прочь. Не находя выхода, мучитель по дороге попал в поварню, где стояли чугуны, сковороды и котлы, и весь перепачкался в саже. Слуги и воины с трудом узнали его. Когда он увидел себя в зеркале, то подумал, что святые мученицы околдовали его, и решил им отомстить. На суде Дулкиций велел обнажить перед ним святых мучениц.</p>
				<p>Но воины, как ни старались, не могли этого сделать: одежды как бы приросли к телам святых дев. Во время суда Дулкиций внезапно заснул, и никто не мог разбудить его. Но только его внесли в дом, он тотчас проснулся. Когда обо всем происшедшем донесли императору Диоклитиану, он разгневался на Дулкиция и передал святых дев судье Сисинию. Тот начал свой допрос с младшей сестры Ирины. Убедившись в ее непреклонности, он отправил ее в темницу и попытался принудить к отречению святых Хионию и Агапию. Но и их невозможно было склонить к отречению от Христа, и Сисиний приказал сжечь святых Агапию и Хионию. Сестры, услышав приговор, возблагодарили Господа за мученические венцы. В огне Агапия и Хиония отошли ко Господу с молитвой. Когда огонь погас, все увидели, что тела мучениц и их одежда не опалены огнем, а лица прекрасны и спокойны, как у людей, уснувших тихим сном. На другой день Сисиний приказал привести на суд святую Ирину. Он пугал ее участью старших сестер, а потом стал угрожать отдать ее на поругание в блудилище. Но святая мученица отвечала: «Пусть мое тело будет отдано на насильственное поругание, но душа моя не осквернится отречением от Христа». Когда воины Сисиния повели святую Ирину в блудилище, их нагнали два светлых воина и сказали: «Ваш господин Сисиний повелевает вам привести девицу на высокую гору и оставить там. Воины так и поступили. Когда они доложили об этом Сисинию, тот пришел в ярость, так как не давал такого распоряжения. Светлые воины были Ангелы Божии, спасшие святую мученицу от поругания. Сисиний с отрядом воинов направился к горе и увидел на ее вершине святую Ирину. Долго, но тщетно искал он дорогу к вершине. Тогда один из воинов ранил святую Ирину стрелой из лука. Мученица крикнула Сисинию: «Я смеюсь над твоей бессильной злобой и чистой, неоскверненной отхожу ко Господу моемую Иисусу Христу». Возблагодарив Господа, она легла на землю и предала дух свой Богу за день до Святой Пасхи († 304). Великомученица Анастасия узнала о кончине сестер и с честью погребла их тела.</p>
			</section>
		</section>
		<section>
			<title>
				<p>В 17-й день</p>
			</title>
			<section>
				<title>
					<p>Преподо́бнаго отца́ на́шего Зоси́мы Солове́цкаго, но́ваго чудотво́рца </p>
				</title>
				<p>
					<style>НА МА́ЛОЙ ВЕЧЕ́РНИ:</style>
				</p>
				<p>
					<style>На </style>Го́споди, воззва́х:
					<style> стихи́ры, глас 4.</style>
				</p>
				<p>
					<style>Подо́бен: </style>Я́ко до́бля:
					<style name="color-red"/>
				</p>
				<p> До́лу влеку́щаго мудрова́ния/ совле́клся еси́, му́дре,/ на высоту́ простира́яся,/ та́мо приобща́тися су́щим жела́я, о́тче Зоси́мо,/ е́же и получи́л еси́ ны́не,/ плотски́я тя́жести изреши́вся;/ и о нас моли́ся,/ ве́рою чту́щих честну́ю па́мять твою́.</p>
				<p>Пра́востию смы́сла помышля́я/ и разсмотря́я многомяте́жную, о́тче, жития́ бу́рю,/ ти́хое же и невла́емое приста́нище безмо́лвия,/ е́же и предпоче́т па́че,/ о́но же досто́йно отве́ргл еси́/ и, изреши́вся се́тей многоплете́ннаго сладостра́стия,/ моли́ спасти́ся нам.</p>
				<p>Целому́др и кро́ток/ от ю́ности был еси́,/ о́тче Зоси́мо блаже́нне,/ пра́востию се́рдца и ума́ чистото́ю/ доброде́тели удержа́в,/ и́миже Бо́гу прибли́жился еси́./ Его́же ны́не моли́/ от тли и бед изба́вити/ ве́рою творя́щих честну́ю па́мять твою́.</p>
				<p>
					<style>Сла́ва, глас 4:</style>
				</p>
				<p>Стеце́мся, мона́шеское мно́жество,/ соше́дшеся, пра́здник соста́вим:/ честна́я бо па́мять отца́ на́шего Зоси́мы,/ сердца́ на́ша озаря́ет неви́димо,/ до́брыми возсия́ющи де́лы./ Сего́ ра́ди, согла́сно воспева́юще, рцем:/ ра́дуйся, ве́рный ра́бе Христа́ Бо́га;/ ра́дуйся, по́стников све́тлая похвало́;/ ра́дуйся, мона́шествующих наста́вниче;/ ра́дуйся, исцеле́ний исто́чниче./ О нас, преподо́бне, моли́ всех Царя́, Христа́ Бо́га на́шего,/ изба́витися от собла́зн льсти́ваго/ и спасти́ся душа́м на́шим.</p>
				<p>
					<style>И ны́не, пра́здника.</style>
				</p>
				<p>
					<style>На стихо́вне, в Трио́ди.</style>
				</p>
				<p>
					<style>Сла́ва, глас 4: </style>
				</p>
				<p>Прииди́те, празднолю́бцы,/ псало́мскую песнь воскре́сшему из ме́ртвых Христу́ принесе́м:/ <style>Днесь</style> бо разу́мная весна́ возсия́ нам,/ подаю́щи цве́ты слове́сныя,/ вселюбе́зная па́мять отца́ на́шего Зоси́мы./ Ю́же досто́йно почита́юще,/ прие́млем исто́чники исцеле́ния,/ излива́ющияся нам от всечестны́я ра́ки незави́стно,/ подвиза́ бо ся терпели́вно на земли́/ и Небе́сныя да́ры прия́т./ Те́мже того́ ны́не мо́лим/ моли́тися непреста́нно Христу́ Бо́гу/ мир вселе́нней дарова́ти/ и душа́м на́шим ве́лию ми́лость.</p>
				<p>
					<style>И ны́не, пра́здника.</style>
				</p>
				<p>
					<style>НА ВЕЛИЦЕЙ ВЕЧЕРНИ</style>
				</p>
				<p>
					<style>На </style>Го́споди, воззва́х:
					<style> поста́вим стихи́ры на 8, в Трио́ди 3 и преподо́бнаго 5, глас 8:</style>
				</p>
				<p>
					<style>Подо́бен: </style>О пресла́внаго чудесе́:
				</p>
				<p>О́тче преподо́бне Зоси́мо,/ впери́в ум твой к Бо́гу ве́рою,/ мирска́го смеше́ния/ возгнуша́лся еси́ непостоя́ннаго/ и, крест твой взем,/ Всеви́дцу после́довал еси́,/ те́ло непокори́вое по́двиги воздержа́ния/ по́мыслу порабо́тив/ си́лою Боже́ственнаго Ду́ха.</p>
				<p>О́тче Богому́дре Зоси́мо,/ ты от утро́бы ма́терни/ Христу́ прибли́жился еси́,/ и всем смы́слом Тому́ прилежа́л еси́,/ и, от твои́х по́двиг Бо́гу Вседержи́телю/ плоды́ досто́йныя принося́, преподо́бне,/ доброде́тельными цве́ты украша́емь,/ тем блага́х наслажде́ние обре́л/ и восприя́л еси́, досточу́дне.</p>
				<p>Преподо́бне о́тче прему́дре Зоси́мо,/ боля́щим ты яви́лся еси́ исцеле́ние,/ и хромы́м хожде́ние/ ми́лостивно сотворя́еши,/ и всем, притека́ющим с ве́рою/ к цельбоно́сному гро́бу твоему́/ и прося́щим по́мощи и заступле́ния,/ ты же моли́твами твои́ми/ исцеле́ние неду́гующим неску́дно подава́еши.</p>
				<p>
					<style>И́ны стихи́ры, глас 2.</style>
				</p>
				<p>
					<style>Подо́бен: </style>Ки́ими похва́льными:
				</p>
				<p>Ки́ими похва́льными венцы́/ увязе́м отца́ на́шего Зоси́му?/ Доброде́телей сокро́вище,/ сосу́д чистоты́, прия́телище благода́ти,/ исто́чник исцеле́ний,/ его́же ра́ди враго́в шата́ние Христо́с низложи́,/ име́яй ве́лию ми́лость.</p>
				<p>Ки́ими пе́сненными добро́тами/ похва́лим на́шего наста́вника?/ Пусты́ннаго граждани́на,/ целому́дрия храни́теля,/ боля́щих врача́ безме́здна,/ его́же ра́ди враго́в шата́ние Христо́с низложи́,/ име́яй ве́лию ми́лость.</p>
				<p>Ки́ими смире́нными устна́ми/ ублажи́м до́брых рачи́теля?/ По́стника и́стинна,/ бе́дным помо́щника,/ в мо́ри обурева́емых предста́теля,/ прибега́ющим приста́нище,/ его́же ра́ди враго́в шата́ние Христо́с низложи́,/ име́яй ве́лию ми́лость.</p>
				<p>
					<style>Сла́ва, глас 6. Самогла́сен:</style>
				</p>
				<p>Прииди́те, по́стническое сосло́вие,/ духо́вный лик соста́вим,/ пе́ния трубо́ю возглаша́юще,/ благода́рственными гла́сы отцу́ на́шему возопие́м, глаго́люще:/ ра́дуйся, Христо́в подви́жниче Зоси́мо,/ любо́вию бо Сего́ оста́вил еси́ мир, преподо́бне;/ ра́дуйся, и́же те́ло твое́ посто́м и труды́ изнуря́я/ ве́чныя ра́ди и блаже́нныя вои́стинну жи́зни;/ ра́дуйся, чи́стый те́лом и душе́ю,/ озаря́яся непреста́нно сия́нием Христа́ Бо́га./ Нам же, творя́щим честну́ю па́мять твою́,/ моли́ изба́витися вся́каго гне́ва,/ и тли, и муче́ния, блаже́нне.</p>
				<p>
					<style>И ны́не, пра́здника.</style>
				</p>
				<p>
					<style>Вход. Проки́мен дне, и паремии́. </style>
				</p>
				<p>Прему́дрости Соломо́ни чте́ние
					<style> (глава́ 3):</style>
				</p>
				<p>Пра́ведных ду́ши в руце́ Бо́жией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их./ И е́же от нас ше́ствие — сокруше́ние, они́ же суть в ми́ре./ И́бо пред лице́м челове́ческим а́ще и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше, вели́кими благоде́тельствовани бу́дут,/ я́ко Бог искуси́ я и обре́те их досто́йны Себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры, по сте́блию потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися Нань, разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́ни чте́ние
					<style> (глава́ 4):</style>
				</p>
				<p>Пра́ведник а́ще пости́гнет сконча́тися, в поко́и бу́дет./ Ста́рость бо честна́ не многоле́тна,/ ниже́ в числе́ лет исчита́ется./ Седи́на же есть му́дрость челове́ком,/ и во́зраст ста́рости — житие́ нескве́рное./ Благоуго́ден Бо́гови быв, возлю́блен бысть,/ и живы́й посреде́ гре́шник преста́влен бысть./ Восхище́н бысть, да не зло́ба измени́т ра́зума его́,/ или́ лесть прельсти́т ду́шу его́./ Раче́ние бо зло́бы помрача́ет до́брая,/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́сподеви душа́ его́./ Сего́ ра́ди потща́ся от среды́ лука́вствия./ Лю́дие же, ви́девше и не разуме́вше,/ ниже́ поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́ни чте́ние
					<style> (глава́ 5):</style>
				</p>
				<p>Пра́ведницы во ве́ки живу́т, и в Го́споде мзда их,/ и попече́ние их у Вы́шняго./ Сего́ ра́ди прии́мут ца́рствие благоле́пия/ и вене́ц добро́ты от руки́ Госпо́дни,/ зане́ десни́цею покры́ет я и мы́шцею защити́т их./ Прии́мет всеору́жие рве́ние свое́/ и вооружи́т тварь в месть враго́м./ Облече́тся в броня́ пра́вды/ и возложи́т шлем — суд нелицеме́рен./ Прии́мет щит непобеди́мый преподо́бие,/ поостри́т же напра́сный гнев во ору́жие,/ спобо́рет же с ним мир на безу́мныя./ По́йдут праволу́чныя стре́лы мо́лниины/ и, я́ко от благокру́гла лу́ка облако́в, на наме́рение полетя́т./ И от каменоме́тныя я́рости испо́лнь паду́т гра́ды,/ вознегоду́ет на них вода́ морска́я,/ ре́ки же потопя́т я на́гло./ Сопроти́в ста́нет им дух си́лы и, я́ко ви́хор, разве́ет их,/ и опустоши́т всю зе́млю беззако́ние,/ и злоде́йство преврати́т престо́лы си́льных./ Слы́шите у́бо, ца́рие, и разуме́йте,/ навы́кните, судии́ конце́в земли́,/ Внуши́те, держа́щии мно́жества/ и гордя́щиися о наро́дех язы́к,/ я́ко дана́ есть от Го́спода держа́ва вам/ и си́ла от Вы́шняго.</p>
				<p>
					<style>На лити́и стихи́ры самогла́сны, глас 4:</style>
				</p>
				<p>Све́тлая па́мять успе́ния твоего́,/ преподо́бне о́тче Зоси́мо,/ нам сердца́ просвеща́ет:/ чту́ще бо честны́я твоя́ мо́щи,/ врачевство́ страсте́й, неудо́бь цели́мых,/ прославля́ем просла́вльшаго тя Го́спода/ и твоя́ труды́ и по́двиги венча́вша благода́тию;/ усе́рдно и мы, подвиго́в и трудо́в е́мшеся,/ твое́ю стезе́ю ходи́ти ко Христу́ Бо́гу,/ Его́же моли́ спасти́ и просвети́ти ду́ши на́ша.</p>
				<p>
					<style>Глас 2: </style>Во успе́нии твое́м, блаже́нне,/ учи́тельница нам быва́ет твоя́ ра́ка,/ при́сно бо излива́ющимися чудесы́ вопие́т,/ возводя́ к трудо́м и подвиго́м, глаго́ля:/ возлюби́те Го́спода,/ да обря́щете благода́ть ве́чную,/ и ничто́же па́че Его́ почти́те,/ да егда́ прии́дет, обря́щете поко́й со избра́нными Его́,/ его́же да и мы улучи́м/ твои́ми моли́твами.
				</p>
				<p>В незаходи́мыя заше́л еси́ мо́ря ото́ки,/ пристра́стия ми́ра бе́гая,/ до́блим Ге́рманом наставля́емь,/ в чу́днаго Савва́тия селе́ние,/ иде́же и мона́шеское мно́жество собра́л еси́,/ наставля́я сих посто́м и труды́ на стези́ доброде́телей,/ возвыша́я сих к Боже́ственному раче́нию./ Иде́же ны́не в незаходи́мая вшел еси́/ пресве́тлаго све́та Пресвяты́я Тро́ицы, о́тче,/ руководя́ нас моли́твами твои́ми.</p>
				<p>
					<style>Глас 8: </style>Преподо́бне о́тче, всече́стне Зоси́мо,/ до́брыми де́тельми возше́д, я́ко на колесни́цу, восте́кл еси́,/ побе́дныя по́чести от Него́ прие́мля:/ те́ло твое́ трудолю́бное,/ я́ко ма́сти, нам во гро́бе оста́вил еси́, о́тче,/ источа́ти исцеле́ния и прогони́ти ду́хи лука́выя./ Те́мже тя ублажа́ем, всече́стне.
				</p>
				<p>
					<style>Сла́ва, глас 5: </style>
				</p>
				<p>Возсия́ весна́, прииди́те, наслади́мся,/ просия́ Воскресе́ние Христо́во,/ прииди́те, возвесели́мся,/ отца́ на́шего па́мять, чернори́зцы озаря́ющи, показа́ся./ Те́мже, празднолю́бцы, прииди́те, духо́вне торжеству́ем:/ сей бо до́бре ра́това диа́вола/ и сего́ посрами́, Крест Христо́в на ра́му нося́,/ со страстьми́ и похотьми́ те́ло свое́ пропина́я,/ бо́дростию свяще́нство свое́ украша́я./ И ны́не, свяще́нно в незаходи́мая заше́д,/ во све́те Богонача́льнаго свяще́нства предстоя́,/ се́нем ему́ разре́шшимся./ Те́мже тому́ возопии́м:/ преподо́бне, моли́ спасти́ся душа́м на́шим.</p>
				<p>
					<style>И ны́не, пра́здника.</style>
				</p>
				<p>
					<style>На стихо́вне стихи́ры, глас 6:</style>
				</p>
				<p>На го́ру доброде́телей восходя́,/ до́лу влеку́щая помышле́ния оттряса́я,/ Крест Спаси́телев на ра́мо взем,/ усе́рдно Тому́ после́довал еси́./ И ны́не, добро́ты Его́ наслажда́яся,/ помина́й нас, чту́щих тя.</p>
				<p>
					<style>Стих: </style>Честна́ пред Го́сподем/ смерть преподо́бных Его́.
				</p>
				<p>Небе́сных благ жела́я,/ мирска́я сла́дкая отве́ргл еси́,/ ненасы́тимыя сла́дости рачи́тель,/ а́лчбою и жа́ждею томя́ себе́,/ е́же ны́не вои́стинну обре́л еси́,/ о́тче Зоси́мо.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Воздержа́нием сла́сти восхлаща́я/ и сле́зными исто́чники пла́мень погаша́я страсте́й,/ те́мже ны́не зе́млю кро́тких насле́довал еси́,/ свеселя́ся преподо́бным и пра́ведным,/ о́тче наш Зоси́мо.</p>
				<p>
					<style>Сла́ва, глас 8:</style>
				</p>
				<p>Преподо́бне о́тче,/ ми́ра красоты́ и сла́вы вре́менныя/ отню́д возненави́дел еси́,/ мона́шеское же житие́ па́че возлюби́л еси́/ и А́нгелом собесе́дник бы́ти сподо́бился еси́/ и свети́льник многосве́тлый Росси́йския земли́,/ чудесы́, я́коже второ́е со́лнце, сия́я./ Всех нас помина́й,/ соверша́ющих свяще́нную па́мять твою́:/ мы бо, ча́да твоя́/ и о́вцы слове́сных твои́х уче́ний,/ тя на по́мощь призыва́ем,/ прося́ще тобо́ю прия́ти/ мир и ве́лию ми́лость.</p>
				<p>
					<style>И ны́не, пра́здника.</style>
				</p>
				<p>
					<style>Тропа́рь, глас 4:</style>
				</p>
				<p>Изволе́нием Боже́ственнаго ра́зума/ всели́лся еси́ в пусты́ню/ и та́мо, впери́в ум твой в Небе́сныя оби́тели,/ ра́вно А́нгелом житие́ на земли́ пожи́в,/ в моли́твах, и труде́х, и поще́ниих/ о́браз был еси́ твои́м ученико́м./ Отону́дуже Бог, ви́дя твое́ благо́е изволе́ние,/ умно́жи тебе́ ча́да в пусты́ни, слез твои́х тече́ньми напая́емей./ Но, я́ко име́я дерзнове́ние к Бо́гу,/ помина́й ста́до, е́же собра́л еси́, му́дре,/ и не забу́ди, я́коже обеща́лся еси́,/ посеща́я чад твои́х,/ Зоси́мо преподо́бне, о́тче наш.</p>
				<p>
					<style>НА УТРЕНИ</style>
				</p>
				<p>
					<style>По 1-й стихоло́гии седа́лен, глас 4:</style>
				</p>
				<p>Во ото́це пу́сте, я́коже во вселе́нней пожи́л еси́,/ отню́дуже и в мо́ри пусты́ню град показа́л еси́./ Зоси́мо о́тче, моли́ спасти́ся нам.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>По 2-й стихоло́гии седа́лен, глас 4: </style>
				</p>
				<p>Превозше́л еси́ вра́жия прило́ги, благода́тию вжиля́емь,/ посто́м и бде́нием ум чи́стя и моли́твою Бо́гу приближа́яся,/ отню́дуже и бесо́м прогони́тель яви́лся еси́, Зоси́мо,/ моли́ спасти́ся нам.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>По полиеле́и седа́лен, глас 8:</style>
				</p>
				<p>Посту́ прилежа́ и бде́нию, о́тче, безгне́вием и кро́тостию украша́яся,/ мона́хов чи́ны собра́л еси́,/ доброде́телей о́бразы тем предлага́я и зако́ны вообража́я;/ и́миже к ра́зуму Боже́ственному возводя́,/ преподо́бне Зоси́мо, моли́ Христа́ Бо́га грехо́в оставле́ние пода́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен: </style>
				</p>
				<p>Я́ко Де́ву и еди́ну в жена́х,/ Тя, без се́мене ро́ждшую Бо́га пло́тию, вси ублажа́ем, ро́ди челове́честии,/ Огнь бо всели́ся в Тя Божества́,/ и я́ко Младе́нца млеко́м пита́еши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Степе́нна, 1-й антифо́н 4-го гла́са. Проки́мен: </style>Честна́ пред Го́сподем/ смерть преподо́бных Его́. 
					<style>Стих: </style>Что́ возда́м Го́сподеви о всех, я́же воздаде́ ми? 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме стихира, глас 6:</style>
				</p>
				<p>Преподо́бне о́тче,/ слу́хи твоя́ приле́жно Ева́нгелию вдав,/ услы́шал еси́ Боже́ственнаго гла́са, зову́ща в Небе́сное Ца́рство,/ и до́бре после́довал еси́ ему́,/ ми́ра кра́сная уме́ты вмени́л еси́,/ Еди́наго добро́ты жела́я Христа́,/ Ему́же приле́жно моли́ся/ ми́ру посла́ти мир,/ Це́рквам единомы́слие/ стране́ побе́дное одоле́ние/ и душа́м на́шим ве́лию ми́лость.</p>
				<p>
					<style>Кано́н пра́здника в Трио́ди на 6 и преподобнаго на 8.</style>
				</p>
				<p>
					<style>Кано́н, глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Пои́м Го́сподеви,/ прове́дшему лю́ди Своя́ сквозе́ Чермно́е мо́ре,/ я́ко еди́н сла́вно просла́вися. </emphasis>
				</p>
				<p>Боже́ственною, о́тче, любо́вию прилепи́лся еси́ от ю́ности Христу́,/ плотски́я стра́сти увяди́л еси́ воздержа́нием, Зоси́мо прему́дре, Бо́гом помога́емь./ И ны́не нам све́та мы́сленнаго испо́лнитися помоли́ся Го́сподеви, пою́щим:/ сла́вно бо просла́вися.</p>
				<p>Претруди́л еси́ те́ло, пребога́те,/ и стра́сти плотски́я, о́тче, порабо́тил еси́, Зоси́мо,/ я́сно прия́л еси́ све́тлость благода́ти/ и, се́ю просве́щься, Боже́ственне взыва́л еси́:/ Го́сподеви пои́м, сла́вно бо просла́вися.</p>
				<p>Кре́постию Ду́ха возмо́г,/ держа́ву низложи́л еси́ и си́лу вра́жию/ и, похвалу́ побе́дную и по́чести прие́мь, преподо́бне,/ чуде́сными сия́нии просвети́лся еси́, Го́сподеви поя́:/ сла́вно бо просла́вися.</p>
				<p>
					<style>Богоро́дичен: </style>Зако́н кроме́ есте́ственных родила́ еси́ законода́вца Бо́га, Челове́ка бы́вша./ Того́ я́ко Бла́га моли́, Всенепоро́чная, на́ша беззако́ния презре́ти, вопию́щих всегда́:/ Го́сподеви пои́м, сла́вно бо просла́вися.
				</p>
				<p>
					<style>Други́й кано́н преподобнаго, глас 6.</style>
				</p>
				<p>
					<style>Песнь 1 </style>
				</p>
				<p>
					<style>Ирмо́с: </style>
					<emphasis>Я́ко по су́ху, пешеше́ствовав Изра́иль,/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную песнь/ пои́м, вопия́ше.</emphasis>
				</p>
				<p>Пребоже́ственный Све́те трисо́лнечне,/ страсте́й те́мностию омраче́на всего́ мя, просвети́в, очи́сти/ моли́твами Твоего́ раба́, Человеколю́бче,/ и сего́ чту́щу сло́во ми вдохни́.</p>
				<p>Пою́щу светоно́сную па́мять твою́ свет ми низпосли́,/ я́ко Богонача́льному Све́ту предстоя́, преподо́бне Зоси́мо,/ страсте́й мои́х тьму моли́твами твои́ми отгоня́я.</p>
				<p>Кро́ток, и ми́лостив, и чист быв,/ кро́тких зе́млю дости́гл еси́, о́тче,/ укроти́ настоя́щую бу́рю се́рдца моего́,/ да, в тишине́ Боже́ственней быв, песносло́влю твоя́ по́двиги.</p>
				<p>
					<style>Богоро́дичен: </style>Твоего́ прии́мши Соде́теля, я́ко Сам восхоте́,/ из безсе́менна чре́ва Твоего́ па́че ума́ воплоще́нна, Чи́стая,/ тва́рей вои́стинну яви́лася еси́ Влады́чица.
				</p>
				<p>
					<style>Катава́сия пра́здника.</style>
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ Свет омраче́нных,/ и пое́т Тя дух мой.</emphasis>
				</p>
				<p>Плоть твою́ умертви́л еси́ воздержа́нием, преподо́бне,/ ду́шу же Боже́ственными дарова́нии просвети́л еси́.</p>
				<p>Все у́бо жела́ние ко Влады́це Твоему́ обрати́л еси́,/ я́рость же на бе́сы, Богоно́се, вооружи́л еси́.</p>
				<p>Име́я споспешеству́ющую ти Бо́жию си́лу, прему́дре,/ я́ко чу́ден, чудеса́ источа́еши и отго́ниши неду́ги.</p>
				<p>
					<style>Богоро́дичен: </style>В ложесна́ Твоя́ с потща́нием, Всенепоро́чная, всели́ся Зижди́тель/ на благодея́ние ве́рно воспева́ющим Тя.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
				</p>
				<p>Целому́дрие, о́тче, притяжа́в,/ и́мже на Боже́ственную любо́вь возше́л еси́,/ прие́мь да́ры исцеля́ти неду́ги душ и теле́с на́ших.</p>
				<p>Ум твой Небе́сныя добро́ты созерца́ти, от земны́х отлучи́в,/ прилежа́ти наказа́л еси́, Зоси́мо,/ иде́же ны́не водворя́ешися.</p>
				<p>Образ быв твои́м ученико́м к доброде́тели, о́тче,/ и́хже возводя́ к высоте́ Боже́ственнаго раче́ния,/ доброде́тели прилежа́ти наказу́я.</p>
				<p>
					<style>Богоро́дичен: </style>Боже́ственнаго рождества́ Твоего́, Чи́стая,/ вся́каго естества́ чин прехо́дит чу́до:/ Бо́га бо Присносу́щна прии́мши во чре́ве,/ и, ро́ждши, пребыва́еши при́сно Де́ва.
				</p>
				<p>
					<style>Конда́к пра́здника.</style>
				</p>
				<p>
					<style>Седа́лен, глас 4:</style>
				</p>
				<p>Страстно́е порабо́тил еси́ плотско́е мудрова́ние,/ ду́ху го́ршее покори́в, о́тче пресла́вне,/ сокруши́л еси́ вы́и бесо́м и посто́м возсия́л еси́ в ми́ре,/ я́ко лучи́ со́лнечных сия́ний, твоя́ доброде́тели показу́я./ Сего́ ра́ди тя воспева́ем.</p>
				<p>
					<style>Сла́ва, глас 8:</style>
				</p>
				<p>Кро́тость и любо́вь, преподо́бне, име́я, доброде́тельми возше́л еси́ на высоту́,/ я́же и твои́м ученико́м вообрази́л еси́, предста́тель мона́хом,/ прия́т от Бо́га де́йство благода́ти помога́ти бе́дствующим./ И ны́не притека́ющим, исцеле́ния точа́, здра́вие подае́ши, вопию́щим ти:/ Зоси́мо преподо́бне о́тче наш, моли́ Христа́ Бо́га/ грехо́в оставле́ние пода́ти/ чту́щим любо́вию святу́ю па́мять твою́.</p>
				<p>
					<style>И ны́не, пра́здника.</style>
				</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́. </emphasis>
				</p>
				<p>Прему́дрости пе́рвее ты рачи́тель яви́лся еси́, прему́дре,/ житие́ бо непоро́чно пожи́л еси́,/ очище́н изря́дно душе́ю и мы́слию, согла́сно взыва́я:/ сла́ва си́ле Твое́й, Го́споди.</p>
				<p>Очи́стив ум твой от страстны́я молвы́, сла́вне,/ и чу́вства, му́дре, упра́вив, к нему́тней тишине́, о́тче,/ устреми́лся еси́ в морски́й о́стров и усе́рдно воспева́л еси́:/ сла́ва си́ле Твое́й, Го́споди.</p>
				<p>Земны́я печа́ли воздержа́тельно оттря́с,/ Небе́сныя наде́жды стяжа́ Твой уго́дник, Влады́ко,/ преподо́бный Зоси́ма, со усе́рдием поя́:/ сла́ва си́ле Твое́й, Го́споди.</p>
				<p>
					<style>Богоро́дичен: </style>Яви́ся в мир от Де́вы я́ко Челове́к,/ дарова́ побе́ду преподо́бным Свои́м,/ Кресто́м бо Его́ бе́сы прогна́ша, ве́рою зову́ще:/ сла́ва си́ле Твое́й, Го́споди.
				</p>
				<p>
					<style>Ин </style>
				</p>
				<p>
					<style>Ирмо́с: </style>
					<emphasis>Христо́с моя́ си́ла,/ Бог и Госпо́дь,/ Честна́я Це́рковь/ боголе́пно пое́т взыва́ющи,/ от смы́сла чи́ста о Го́споде пра́зднующи.</emphasis>
				</p>
				<p>Кро́тостию, о́тче, наве́ты нося́,/ терпя́ же и от твои́х, на тя воста́ющих, оте́ческим нра́вом после́дуя,/ тех житие́ в себе́ име́л еси́.</p>
				<p>Терпе́ние и безгне́вие име́я, отхо́диши, из кинови́и гони́м,/ возвраща́яся же, призыва́емь, смиря́лся еси́, я́ко отроча́,/ по Христо́ву словеси́.</p>
				<p>Укоре́ние и доса́ды прие́мля, подо́бился еси́ молча́нию Иису́са, моего́ Бо́га,/ младе́нец беззло́бием Ца́рство насле́дуя,/ уязвля́я же гордя́щася врага́.</p>
				<p>
					<style>Богоро́дичен: </style>Я́ко вои́стинну неизрече́нна и непостижи́ма/ Твоего́, Богоро́дице, Боголе́пнаго суть рождества́,/ су́щим на земли́ и Небе́сным, Присноде́во, та́инства.
					<style name="color-red"/>
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе́, ино́го не ве́мы. </emphasis>
				</p>
				<p>Умо́м очище́нным, пресла́вне,/ зри́ши добро́ту неизрече́нную Христа́,/ вся́ческих Бо́га на́шего.</p>
				<p>Умертви́ на́ша мудрова́ния, Человеколю́бче, плотска́я,/ и взыгра́ния Богоприя́тными преподо́бнаго Твоего́ моли́твами.</p>
				<p>Свы́ше нас назира́еши, преблаже́нне,/ и управля́еши живо́т наш,/ творя́щих любо́вию, преподо́бне, па́мять твою́.</p>
				<p>
					<style>Богоро́дичен: </style>Исцели́ неду́гующаго ума́ моего́ омраче́ние,/ врача́ ро́ждшая, Христа́, Всенепоро́чная Влады́чице.
					<style name="color-red"/>
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща. </emphasis>
				</p>
				<p>Но́сиши со о́наго по́лу мо́ря чуде́снаго Савва́тия мо́щи/ и твое́й оби́тели сие́ ца́рственное сокро́вище сниска́л еси́,/ его́же доброде́тели в себе́ нося́, Зоси́мо преподо́бне.</p>
				<p>Ненаселе́ная населя́ется, о́тче, тобо́ю,/ я́ко бо заря́ просия́ша твоя́ доброде́тели;/ е́юже осия́вшеся, в пусты́ню, я́коже и во град,/ мона́шеское мно́жество сти́чется.</p>
				<p>Обеща́нное дре́вле, при Савва́тии чу́днем,/ ны́не тобо́ю испо́лнися, о́тче:/ по́стник бо мно́жество к тебе́ прише́дше,/ и доброде́телем прилежа́т, тобо́ю просвеща́еми, Зоси́мо.</p>
				<p>
					<style>Богоро́дичен: </style>Богоро́дицу Тя от души́, Влады́чице ми́ра Блага́я, испове́дающия спаса́й,/ Тебе́ бо заступле́ние непобеди́мо и́мамы,/ и́стинную Богороди́тельницу.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Моли́тву проли́ю ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя. </emphasis>
				</p>
				<p>Яко сна о́браз тле́нный, всего́ ми́ра сла́ву зря,/ еди́наго жива́го Бо́га сла́вы возлюби́л еси́ прича́стник бы́ти:/ ю́же, преподо́бне, пра́ведно сподо́бился еси́ зре́ти.</p>
				<p>Лука́вый умертви́ся змий свяще́нными твои́ми моли́твами, Богоблаже́нне,/ и того́ реша́ются зло́бы, и́же зна́мение от <style>Тебе</style>́ испроси́вше,/ и уго́дник све́тел Бо́жий позна́н был еси́ ве́рен.</p>
				<p>Богому́дрым по́мыслом украси́вся, я́же на земли́ преоби́дел еси́ вся,/ и Небе́сное, преблаже́нне о́тче, насле́дие, прему́дре,/ разсуди́л еси́, Зоси́мо,/ и ны́не я́ве на Небесе́х живе́ши, ра́дуяся.</p>
				<p>
					<style>Богоро́дичен: </style>Госпо́дь с Тобо́ю, Пречи́стая, я́коже изво́лил есть/ и всех нас от о́бласти льсти́ваго хода́тайством Твои́м изба́вил есть./ Те́мже Тя ны́не по до́лгу ро́дове родо́в ублажа́ют.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</emphasis>
				</p>
				<p>Слеза́ми твои́ми, о́тче, потопи́л еси́ у́мныя еги́птяны,/ и́миже очи́стився, чи́стому прибли́жился еси́/ и благода́ть привлече́ исцеле́ния, благоутро́бне./ Бе́дствующия ны зле, тре́бующия твоея́ по́мощи, спаси́.</p>
				<p>Сла́ное
					<a type="note" xlink:href="#note14">14</a> о́тче, неве́рия мо́ре/ истека́ющими от <style>Тебе</style>́ си́лами и зна́меньми возмуща́ется,/ и злоча́стие благоче́стием ло́пи
					<a type="note" xlink:href="#note15">15</a> изменя́ется,/ и тьма неве́дения Богоразу́мием просвеща́ется, Зоси́мо.
				</p>
				<p>Предста́тельствовати стра́ждущим благода́ть, о́тче, име́я, ника́коже ме́дли,/ но предвари́ и ру́ку по́мощи пода́ждь нам, зле страстьми́ одержи́мым:/ вси бо, призыва́ющии тя ве́рно, от бед спаса́ются.</p>
				<p>
					<style>Богоро́дичен: </style>Пречи́стая Влады́чице, ро́ждшая земны́м Окорми́теля и Го́спода,/ страсте́й мои́х непостоя́нное и лю́тое разжени́ смуще́ние/ и тишину́ пода́ждь се́рдцу моему́.
				</p>
				<p>
					<style>Конда́к, глас 8:</style>
				</p>
				<p>Христо́вою любо́вию уязви́ся, преподо́бне,/ и Того́ Крест сла́вный, на ра́мо взем,/ поне́сл еси́, боже́ственне вооружи́вся,/ и непреста́нныя моли́твы, я́ко копие́ в руце́, имы́й,/ кре́пко ссекл еси́ бесо́вская ополче́ния./ Тем зове́м ти:/ ра́дуйся, преподо́бне о́тче Зоси́мо, мона́хов удобре́ние.</p>
				<p>
					<style>И́кос: </style>
				</p>
				<p>Услы́шав Христо́в глас, оста́вил еси́ плотска́я мудрова́ния,/ бога́тство же и сла́ву, я́ко прах, вмени́в,/ на стра́сти, я́ко безпло́тен, подвиза́лся еси́,/ и Безпло́тных ликостоя́нию уподо́бился еси́,/ и ра́зума дарова́ние прия́л еси́,/ е́же пода́ждь в пе́снех пою́щим ти си́це:/ ра́дуйся, Зоси́мо преподо́бне и Богоно́се,/ Небе́сный челове́че и земны́й А́нгеле./ Ра́дуйся, я́ко кроме́ ми́ра су́етнаго пусты́ню соде́лав в морско́м о́строве,/ в нем оби́тель соста́вил еси́./ Ра́дуйся, я́ко в ней мно́жество мона́хов собра́ся,/ и от них слы́шиши си́це глаго́лемое:/ ра́дуйся, мона́шествующим спасе́ния хода́тай;/ ра́дуйся, уныва́ющих о́браз утеше́ния;/ ра́дуйся, мона́хом от наве́т вра́жиих изба́вителю;/ ра́дуйся, скорбе́й губи́телю на́шего естества́,/ я́ко отго́ниши по́мыслы зло́бныя;/ ра́дуйся, скорбя́щих душо́ю сла́дкое утеше́ние и ра́дости Боже́ственныя пода́телю;/ ра́дуйся, наш предста́телю и изба́вителю;/ ра́дуйся, преподо́бне о́тче Зоси́мо, мона́хов удобре́ние.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>От Иуде́и, доше́дше, о́троцы,/ в Вавило́не иногда́,/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Всем жела́нием прилепи́лся еси́, воздержа́нием тве́рдым твоему́ Влады́це,/ Того́ ны́не пита́ешися сия́нии, зовы́й:/ оте́ц на́ших Бо́же, благослове́н еси́.</p>
				<p>Просвети́в твое́ се́рдце, священнонача́льник бысть о́тча соста́ва,/ наказу́я и уча́ вся, изводя́ всяк ум к Бо́жиим во́лям, поя́:/ о́тец на́ших Бо́же, благослове́н еси́.</p>
				<p>Плод Боже́ствен Влады́це прине́сл еси́ — житие́, треблаже́нне,/ и же́ртву прия́тну и непоро́чну, зовы́й:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Се Де́ва Боже́ственное Отроча́ породи́,/ Его́же ны́не Богоно́снии отцы́ позна́вше Бо́га и Го́спода, вопия́ху:/ о́тец на́ших Бо́же, благослове́н еси́.
					<style name="color-red"/>
				</p>
				<p>
					<style>Ин</style>
				</p>
				<p>
					<style>Ирмо́с: </style>Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.
				</p>
				<p>В мо́ри явля́яся, от бед спаса́еши, Зоси́мо преподо́бне,/ призыва́юще бо тя на по́мощь, и те́пла помо́щника всем ве́дяще быва́юща,/ и бы́стра засту́пника стяжа́вше, зову́т:/ благослове́н Бог оте́ц на́ших.</p>
				<p>Я́же от лю́таго бе́са наси́луемая жена́ пра́ведне тобо́ю запреща́ется,/ безу́мне Изба́вителя не призва́вшая и тя, к Нему́ моли́твенника, Зоси́мо./ Та́я исцеле́ние от напа́сти получи́, пою́щи:/ благослове́н Бог оте́ц на́ших.</p>
				<p>И́же злы́ми при́сно обурева́емии и страстьми́ содержи́мии, к тебе́ прибега́ем,/ Бо́гови моли́твенника тя предлага́юще, Зоси́мо преподо́бне./ Те́мже ми́лостивно посеща́й нас, о́тче, да, тобо́ю спасе́ни, пое́м:/ благослове́н Бог оте́ц на́ших.</p>
				<p>
					<style>Богоро́дичен: </style>Очисти́лище естеству́ Ты еси́, еди́на Богоблаже́нная,/ на ра́мех бо Херуви́мских седя́щаго Бо́га дла́ньма носи́ла еси́, вопию́щи:/ благослове́н Бог оте́ц на́ших.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Богоглаго́ливии о́троцы в пещи́,/ со огне́м пла́мень попира́юще, поя́ху:/ благослови́те, дела́ Госпо́дня, Го́спода. </emphasis>
				</p>
				<p>С похвала́ми быва́ет, Богоно́се, па́мять твоя́:/ пра́вды бо яви́лся еси́ показа́тель,/ му́жества, и му́дрости, и целому́дрия, о́тче преподо́бне Зоси́мо,/ Соде́телю и Изба́вителю взыва́я:/ благослови́те, вся дела́ Госпо́дня, Го́спода.</p>
				<p>Невозвра́тно ше́ствовал еси́ веду́щими к Небеси́ Боже́ственными стезя́ми,/ о́тче преподо́бне Зоси́мо досточу́дне,/ от злых, веду́щих до конца́, укрепи́лся еси́, поя́:/ благослови́те, вся дела́ Госпо́дня, Го́спода.</p>
				<p>Богоно́снаго вси хвала́ми почти́м, я́ко испо́лнена я́ве благода́ти/ и Боже́ственными сия́ньми просвеще́на, изря́дне Соде́телю и Изба́вителю вопия́ше:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен: </style>Вода́ еси́ неисчерпа́емая, Де́во,/ от нея́же вси, пию́ще, благода́ти исполня́емся/ и, душо́ю и те́лом освяща́еми, пое́м:/ благослови́те, вся дела́ Госпо́дня, Го́спода.
					<style name="color-red"/>
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́:/ вся бо твори́ши, Христе́, то́кмо е́же хоте́ти,/ Тя превозно́сим во вся ве́ки. </emphasis>
				</p>
				<p>Лоза́ плодови́та, о́тче, душа́ твоя́ бысть,/ вино́ умиле́ния иска́пающи нам,/ стра́сти очища́ющее и ду́ши боже́ственне веселя́щее,/ от малоду́шия возставля́ющее./ Те́мже и, благоду́шны бы́вше, усе́рдно пое́м:/ благослови́те, вся дела́ Госпо́дня, Го́спода.</p>
				<p>Подобонра́вное доброде́телей, о́тче Зоси́мо, отцу́ Савва́тию/ и равноподви́жное исправле́ние совокупи́ тя в преми́рных ему́./ Отону́дуже, явля́ющеся вку́пе, спаса́ете пою́щия:/ благослови́те, вся дела́ Госпо́дня, Го́спода.</p>
				<p>Дво́ице Богоуго́дная, равноче́стнии отцы́, еди́но досто́яние ве́чныя сла́вы стяжа́вше,/ от лю́тых нас изыма́ти не преста́йте, вопию́щих,/ я́ко равномо́щно дерзнове́ние иму́ще ко всех Влады́це:/ по́йте, благослови́те, вся дела́ Госпо́дня, Го́спода.</p>
				<p>
					<style>Богоро́дичен: </style>Златоза́рный Тя, Де́во, све́щник предвообрази́,/ прия́ла бо еси́ несказа́нно Свет Непристу́пный и сия́нием Твои́м озаря́еши концы́./ Те́мже Тя пое́м, Чи́стая, и превозно́сим во ве́ки.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Устраши́ся всяк слух/ неизрече́нна Бо́жия снизхожде́ния,/ я́ко Вы́шний во́лею сни́де да́же и до пло́ти,/ от Деви́ческаго чре́ва быв Челове́к./ Те́мже Пречи́стую Богоро́дицу, ве́рнии, велича́ем.</emphasis>
				</p>
				<p>Струя́ми твои́х слез очи́щся,/ ны́не Све́та наслажда́ешися, о́тче преподо́бне, трисия́ннаго./ Тому́ предстоя́ я́ве, светоза́рными просвеща́емь луча́ми, свы́ше назира́еши нас,/ твою́ па́мять творя́щих, всеблаже́нне.</p>
				<p>Я́ко вели́кое со́лнце, нам вели́чием по́двиг твои́х/ осия́л еси́, Богому́дре, вся земны́я концы́,/ к Све́ту, от Све́та возсия́вшему, у́мер, преше́л еси́./ Тем вопие́м ти:/ просвети́ на́ша помышле́ния, о́тче преподо́бне.</p>
				<p>Процве́л еси́ в по́стнических по́двизех,/ прехва́льне о́тче наш, я́ко ши́пок благоуха́нен/ и, я́ко кедр, облагоуха́л еси́ со́вести ве́рных сердца́ доброде́тельми и чудесы́;/ тем отжени́ стра́сти смердя́щия, преподо́бне.</p>
				<p>
					<style>Богоро́дичен: </style>Просвети́, Пречи́стая Де́во, се́тующее се́рдце мое́ при́сно преступле́нии/ и жите́йскими мно́гими молва́ми/ и не оста́ви мя враго́м бы́ти в ра́дость, я́ко да сла́влю Тя/ и я́ко да Тя любо́вию пою́, Препе́тая.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Бо́га челове́ком невозмо́жно ви́дети,/ на Него́же не сме́ют чи́ни А́нгельстии взира́ти/ Тобо́ю же, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и/ Тя ублажа́ем. </emphasis>
				</p>
				<p>Предста́вил еси́ себе́ же́ртву чи́сту Бо́гу, преподо́бне о́тче,/ все жела́ние доброде́тельми возложи́в,/ и́миже сия́я, просвеща́еши приближа́ющихся/ к прославля́ющему тя по успе́нии Го́сподеви,/ предста́теля показа́вшему су́щим в ну́ждах.</p>
				<p>Высото́ю де́лания к Небеси́ взя́тся, о́тче вселюбе́зне,/ ко о́ному блаже́нству преложи́лся еси́,/ Его́же в житии́ боле́зненне не преста́л еси́, взыску́я,/ и, труда́ми поко́й обре́т,/ та́мо певцы́ твоя́ хода́тайством твои́м возведи́.</p>
				<p>Приими́ с любо́вию ти песнь приноси́мую, преподо́бне о́тче,/ и пода́ждь оставле́ние прегреше́ний/ и страсте́й премене́ние, и Боже́ственнаго све́та осия́ния сподо́би,/ та́мо управля́я, иде́же ты во све́тлых се́лех тро́ичныя зари́,/ Зоси́мо, пребыва́еши.</p>
				<p>
					<style>Богоро́дичен: </style>Ме́ртвым воскресе́ние ны́не дарова́ся/ Твои́м несказа́нным и неизрече́нным рождество́м, Богоро́дице Всечи́стая:/ Жизнь бо от <style>Тебе</style>́, пло́тию обло́жшися, всем возсия́/ и сме́ртное смеше́ние я́ве разруши́.
				</p>
				<p>
					<style>Свети́лен:</style>
				</p>
				<p>Насажде́ну ти в дому́ Бо́жии,/ вои́стинну, я́ко фи́никс, псало́мски процвета́ет твоя́ оби́телъ,/ умножа́я тебе́ ча́да,/ и́же твою́, о́тче Зоси́мо, па́мять пра́зднуют све́тло.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>На хвали́тех стихи́ры пра́здника 3, и преподобнаго 3, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
				</p>
				<p>Име́я Боже́ственную благода́ть учи́теля,/ целоу́мием тя наставля́ющую/ к жела́нию Боже́ственному,/ отону́дуже мирска́го мяте́жа отре́кся,/ к ра́зуму и́стинному возве́лся еси́,/ боле́зненными себе́ труды́ удруча́я,/ повину́я же лу́чшему го́ршее,/ Зоси́мо преподо́бне,/ моли́ спасти́ся нам.</p>
				<p>Доброде́тели удержа́ти тща́ся,/ и́миже Бо́гу присво́итися разумева́я,/ к Нему́же восте́кл еси́,/ Его́же и светоли́тие прие́мля,/ хода́тайствуй о нас/ ми́рно житие́ прейти́,/ спасти́ся от собла́зн льсти́ваго/ и святы́х ра́дости о́бщником бы́ти/ твои́ми моли́твами.</p>
				<p>Цельбоно́сному твоему́ гро́бу предстоя́ще,/ о́тче наш Зоси́мо,/ прие́млем оби́льно благода́ть:/ всяк бо, приходя́й с ве́рою, не посрами́тся,/ прие́млет бо, и́хже тре́бует,/ прославля́ющу тя Го́споду,/ я́ко благоуго́дна раба́ бы́вша твоему́ Влады́це,/ и Того́ за́поведи сохра́ньша./ Те́мже тя чтим и ублажа́ем.</p>
				<p>
					<style>Сла́ва, глас 8:</style>
				</p>
				<p>Мона́хов мно́жества/ наста́вника тя чтем, о́тче Зоси́мо;/ твое́ю бо стезе́ю пра́во ходи́ти позна́хом./ Блаже́н еси́, Христу́ рабо́тав/ и вра́жию низложи́в си́лу,/ А́нгелом собесе́дниче, и преподо́бным единокро́вне,/ и Савва́тию соприча́стниче./ С ни́миже моли́ся Го́сподеви/ поми́ловатися душа́м на́шим.</p>
				<p>
					<style>И ны́не, пра́здника.</style>
				</p>
				<p>
					<style>Славосло́вие вели́кое. И отпу́ст.</style>
				</p>
				<p>
					<style>НА ЛИТУРГИИ</style>
				</p>
				<p>
					<style>Блаже́нны от кано́на святаго, песнь 3-я, на 4. И 2-го кано́на, песнь 6-я, на 4. Проки́мен, глас 7: </style>Честна́ пред Го́сподем/ смерть преподо́бных Его́. 
					<style>Стих: </style>Что́ возда́м Го́сподеви: 
					<style>Апо́стол, зача́ло 213. Ева́нгелие от Матфе́я, зача́ло 10. Прича́стен: </style>В па́мять ве́чную бу́дет пра́ведник:
				</p>
			</section>
			<section>
				<title>
					<p>Преподобный Зосима, игумен Соловецкий</p>
				</title>
				<p>Преподобный Зосима, игумен Соловецкий, был уроженцем села Толвуя Новгородской епархии, расположенного на берегу Онежского озера. Воспитанный в строгом благочестии своими родителями Гавриилом и Варварой, он с ранних лет отличался кротостью и смирением. Еще отроком преподобный Зосима был научен грамоте и большую часть времени проводил в изучении Священного Писания и чтении духовных книг. Целомудренный юноша решил отказаться от брака и всю свою жизнь посвятить служению Богу. Когда родители пытались склонить его к женитьбе, он удалился из дома и поселился в молитвенном уединении. Не имея навыков несения монашеского послушания и тяготясь близостью своего местопребывания от родительского дома, юноша решил отправиться подальше в надежде найти пустынное место. Он усердно молил Бога послать ему опытного учителя, который показал бы пример добродетельной жизни и монашеского подвига. Вняв молитве благочестивого юноши, Господь устроил встречу с добродетельным старцем Германом в устье реки Сумы. Преподобный Зосима рассказал старцу о своих поисках удобного для пустынножительства места и о заветном желании основать монашескую обитель, в которой могли бы спасаться подвижники- отшельники. Блаженный Герман был сподвижником преподобного Савватия, скончавшегося за год до этого, 27 сентября 1435 года, после пятилетнего пребывания в безмолвии на пустынном и суровом Соловецком острове. Рассказы старца об этом острове и об удивительной жизни преподобного Савватия пробудили у юного Зосимы искреннее желание отправиться на Соловецкий остров. Блаженный Герман с радостью согласился не только препроводить благочестивого юношу на остров, но и поселиться там вместе с ним. Преподобные Герман и Зосима благополучно переправились на Соловки. Соорудив хижину и совершив всенощное бдение, отшельники предали себя воле Божией и попечительству Царицы Небесной. Наутро, выйдя из хижины, преподобный Зосима увидел яркий луч света, исходивший с неба и освещавший пространство вокруг их жилища. Возведя очи к востоку, преподобный был удивлен явственным видением: над его головой в воздухе возвышался храм, сверкавший белизной и поражавший своей неизреченной красотой. Это чудесное знамение было воспринято иноками как благословение Божие их замыслу основать здесь святую обитель. Вскоре они построили келлии, устроили огород, в котором трудились в поте лица своего, и, соблюдая строгие правила иноческие, усердствовали в посте и молитве. Однажды блаженный Герман отправился через море на лодке, чтобы пополнить оскудевшие запасы хлеба. Неожиданное наступление холодов и непогода не позволили ему возвратиться на остров до самой весны. Оставшемуся в одиночестве преподобному Зосиме угрожала голодная смерть. Воспользовавшись этим, диавол старался всевозможными ухищрениями и запугиваниями подчинить его своей воле. Твердость духа, непрестанная и горячая молитва и великое упование на милость Божию оградили инока и помогли ему преодолеть диавольское искушение. Господь не оставил Своего угодника и послал ему двух Ангелов, явившихся в облике незнакомцев, которые принесли с собой пищу. Ее хватило до самой весны, когда вернулся на остров блаженный Герман. Той же весной преподобный Зосима вместе с Германом и прибывшим с ним на остров Марком построил небольшой храм в честь Преображения Господня на месте, где ему было чудесное видение светоносного столпа и небесного храма. В этой первой на острове деревянной церкви был устроен придел во имя святителя Николая Чудотворца. Обнеся храм и вновь построенные келлии деревянной оградой, иноки положили начало святой обители, названной ими Спасо-Никольской, и учредили в ней общежительный устав. Постепенно на Соловецкий остров стали прибывать новые иноки. Число келлий росло. Тогда преподобный Зосима направил одного из послушников к епископу Новгородскому Ионе с просьбой о поставлении для них игумена и благословении на освящение новосозданного монастыря. По распоряжению епископа на остров прибыл иеромонах Павел, который освятил Соловецкую обитель, но, не выдержав суровой пустынной жизни, вскоре оставил братию, сложив с себя игуменские обязанности. То же самое произошло и с присланным новым игуменом Феодосием. Собравшиеся на совет братия решили призвать к игуменскому служению самого преподобного Зосиму, который, однако, по своему великому смирению не давал на это согласия. Только благословение архиерея помогло уговорить преподобного. В 1452 году его вызвали в Новгород для рукоположения в священный сан и назначения на игуменство Соловецкой обители. По возвращении из Новгорода, когда преподобный Зосима совершал свою первую в монастыре Божественную литургию, лицо его по благодати Святого Духа светилось «яко лице Ангелово», а храм наполнился неизреченным благоуханием. Постоянно умножавшиеся братия строили новые келлии и воздвигли большой деревянный храм с трапезной. За алтарем этого храма в честь Успения Божией Матери были погребены в 1471 году торжественно перенесенные нетленные мощи преподобного Савватия Соловецкого, покоившиеся на берегу реки Выги, на месте кончины святого подвижника. Тем временем мирная жизнь Соловецкой обители стала все чаще нарушаться со стороны иноверных народностей, препятствовавших обычному ведению монастырского хозяйства и рыбной ловле. В поисках защиты преподобный Зосима отправился в 1470 году в Новгород к архиепископу Феофилу с просьбой о помощи. Простосердечный игумен не гнушался обходить дома местной богатой знати и просил содействия и защиты. Так однажды он пришел в дом Марфы Борецкой, богатой вдовы новгородского посадника, которая, однако, грубо его прогнала. Раскаявшись впоследствии, она получила прощение милосердного угодника Божия, которому оказала щедрую материальную поддержку и содействие. В результате предпринятой поездки в Новгород преподобному Зосиме удалось получить необходимую защиту Соловецкой обители от притеснений и посягательств на ее владения: архиепископ и бояре выдали для монастыря охранные грамоты, скрепленные печатями архиерея, посадника и тысяченачальника, предоставлявшие в распоряжение святой обители всю территорию острова. Кроме охранных грамот преподобный Зосима привез с собой на Соловецкий остров пожертвованные обители церковные сосуды, священнические одежды, золото, серебро и большое количество продовольствия. Предание сохранило рассказ об исполнившемся пророчестве преподобного Зосимы. Приглашенный на обед к обидевшей его, но раскаявшейся потом Марфе, преподобный ужаснулся при виде за столом шестерых известных в Новгороде бояр. На вопрос своего ученика Даниила о причине ужаса, изобразившегося на его лице, игумен Соловецкий ответил, что предвидит мученическую кончину бояр, которые виделись ему сидящими за трапезой обезглавленными. По прошествии нескольких лет предсказание преподобного Зосимы исполнилось: все шестеро бояр были за проступки казнены по приказу великого князя <a xlink:href="https://azbyka.ru/biblia/?Jn.3&amp;c~r&amp;rus">Иоанна III</a>. Незадолго до своей кончины преподобный Зосима сам выкопал себе могилу и стал готовиться к смерти, усердно молясь о благоденствии и преуспевании созданной им обители. Призвав к себе братию, он предложил им самим выбрать себе будущего игумена Соловецкого монастыря. Объятые великой печалью, иноки плакали и не смели назвать имя возможного преемника преподобного Зосимы, просили его не оставлять их без молитвенного заступления и предстательства. Тогда святой угодник Божий назначил им в игумены добродетельного и старательного монаха по имени Арсений, которому поручил строго блюсти монастырский устав, расширять и украшать святую обитель и утверждаться в любви к Богу и подопечной братии. Преподобный Зосима преставился 17 апреля 1478 года после 26-летнего своего игуменства, прожив 42 года на Соловецком острове. Погребен он был за алтарем монастырского соборного храма в честь Преображения Господня в выкопа́нной им самим могиле.</p>
				<p>После блаженной кончины преподобного Зосимы по его молитвам стали совершаться многочисленные чудеса и исцеления. 8 августа 1566 года мощи преподобного были перенесены в новопостроенный придел храма во имя преподобных Зосимы и Савватия.</p>
				<p>Много чудес было засвидетельствовано, когда преподобный Зосима с преподобным Савватием являлись гибнувшим в морской пучине рыбакам. Преподобный Зосима также покровитель пчеловодства и хранитель пчел, ему усвоено даже именование «пчельник». К преподобному Зосиме часто прибегают и в болезнях. Множество больничных храмов, посвященных ему, свидетельствуют о великой целительной силе его молитв пред Богом.</p>
			</section>
			<section>
				<title>
					<p>Преподобнаго отца́ на́шего Симео́на Персидскаго и преподобнаго Ака́кия, епи́скопа Мелити́нскаго</p>
				</title>
				<p>
					<style>На </style>Го́споди, воззва́х:
					<style> стихи́ры Симео́на, глас 4. </style>
				</p>
				<p>
					<style>Подо́бен: </style>Дал еси́ зна́мение:
				</p>
				<p>Со́лнца светле́е/ просвеще́на па́мять твоя́ ве́рным возсия́,/ тварь просвеща́ющи Боже́ственными блиста́нии,/ Симео́не всеблаже́нне,/ и страсте́й мглу, и бесо́в тьму отгоня́щи./ Те́мже тя ублажа́ем/ и моле́бно воспева́ем,/ я́ко свети́льника всеми́рна/ и я́ко моли́твенника те́пла.</p>
				<p>Му́дре му́чениче,/ стяжа́в земны́ми Небе́сная,/ и теку́щими немимоиду́щая,/ и тле́нными сла́ву нетле́нную восприя́л еси́, ра́дуяся,/ му́ками же и ра́нами/ терпели́вно за словеса́ Бо́жия венцы́ и Ца́рство./ В не́мже, ра́дуяся, со страда́вшими с тобо́ю, сла́вне,/ о всех моли́ся, ве́рою восхваля́ющих тя.</p>
				<p>Стре́лы слове́с твои́х/ беззако́ннующих собра́ния,/ Симео́не му́чениче, уязви́ша./ Те́мже глас да́ша Небе́снии о́блацы,/ ли́цы Безило́тных совокупи́шася ра́достно,/ твои́х подвиго́в дивя́щеся терпе́нию./ Те́мже, ра́дующеся, и мы почита́ем ве́рою/ свято́е твое́ успе́ние,/ Спа́са прославля́юще.</p>
				<p>
					<style>И́ны стихи́ры преподо́бнаго Ака́кия, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
				</p>
				<p>Я́ко святи́тель Богоприя́тен,/ разу́мныя се́ни/ зри́ши незаходи́мая/ и преми́рная ви́дети сподо́бился еси́,/ оде́ян в преподо́бие,/ пра́вдою обложе́н и благоле́пием,/ и красоту́ мы́сленных/ лице́м к лицу́/ зри́ши, блаже́нне.</p>
				<p>Преподо́бне о́тче Ака́кие,/ впери́в ум к Бо́гу ве́рою,/ мирска́го смеше́ния/ возгнуша́лся еси́ неуста́внаго/ и, крест твой взем,/ Всеви́дцу после́довал еси́,/ те́ла невоздержа́нное/ де́тельми поще́ния/ по́мыслу си́лою порабо́тив Боже́ственнаго Ду́ха.</p>
				<p>Боже́ственнаго Собо́ра согла́сник/ и верхо́вен я́влься,/ с Кири́ллом, Ака́кие,/ лю́таго Несто́рия поги́бели пре́дал еси́,/ обличи́в сего́, блаже́нне, безу́мие/ и посрами́в су́етство словесы́ духо́вными./ Те́мже ублажа́ет тя вся́ка душа́,/ ве́рою пра́зднующи/ Боже́ственную па́мять твою́.</p>
				<p>
					<style>Сла́ва, и ны́не, Богоро́дичен, глас и подо́бен то́йже: </style>
				</p>
				<p>Спаси́ мя, Влады́чице Пречи́стая,/ Я́же Спа́са Христа́ неизрече́нно ро́ждшая:/ Тя бо еди́ну стяжа́х Предста́тельницу,/ и необори́мую сте́ну, и покро́в, и ра́дование,/ и души́ моея́ Боже́ственное утеше́ние./ Ты у́бо мя изба́ви неусыпа́ющаго че́рвия/ и огня́ ве́чнующаго,/ Ма́ти Христа́ Бо́га.</p>
				<p>
					<style>Крестобогоро́дичен, подо́бен то́йже:</style>
				</p>
				<p>Тя ви́дящи, пригвожда́ема на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Влады́ко,/ — увы́ Мне, — вопия́ше, —/ Ча́до сла́дкое!/ ра́ны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли всех изба́вивый милосе́рдием Твои́м?</p>
				<p>
					<style>Кано́н преподобнаго Симео́на, его́же краегране́сие: </style>Венча́ю блаже́ннаго тя Симео́на песнопе́нии. 
					<style>Творе́ние Ио́сифово. Глас 5.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Коня́ и вса́дника в мо́ре Чермно́е,/ сокруша́яй бра́ни, мы́шцею высо́кою/ Христо́с истрясе́, Изра́иля же спасе́,/ побе́дную песнь пою́ща.</emphasis>
				</p>
				<p>Венце́м нетле́ния оде́явся и престо́лу Госпо́дню, всеблаже́нне, предстоя́,/ ве́рою чту́щия твое́ свято́е страда́ние/ моли́твами твои́ми при́сно спаса́й.</p>
				<p>Че́стен сосу́д яви́лся еси́ Боже́ственнаго Ду́ха, Симео́не Богоно́се,/ И́мже пома́зався, упа́сл еси́ лю́ди бога́тны/ па́лицею Боже́ственных уче́ний, му́чениче, на воде́ разу́мней.</p>
				<p>Уста́вил еси́ пре́лести, му́дре, тече́ния сла́дких твои́х слове́с Боже́ственными тече́нии/ и кро́вными ка́плями, святи́телю сла́вне,/ сего́ ра́ди ве́рно пое́м тя.</p>
				<p>
					<style>Богоро́дичен: </style>Но́сиши рука́ми, Де́во, вся Нося́щаго/ и пита́еши я́ко Младе́нца Пода́теля млека́./ Того́ у́бо моли́ лю́ди Твоя́ вся уще́дрити, ве́рно пою́щия Тя.
				</p>
				<p>
					<style>Ин кано́н свята́го Ака́кия, творе́ние Ио́сифово. Глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Посе́ченый несеко́маго пресече́,/ и ви́де со́лнце зе́млю, ю́же не ви́де,/ лю́таго врага́ вода́ потопи́,/ и непроходи́мое про́йде Изра́иль./ Песнь же воспева́шеся,/ Го́сподеви пои́м, сла́вно бо просла́вися.</emphasis>
					<style name="color-red"/>
				</p>
				<p>Вся́ку зло́бу побе́ждь змии́ну, в незло́бии души́ я́ко пожи́в, Ака́кие му́дре,/ зло́бы мя исхити́ и страсте́й смертоно́сных/ и до́брыми о́бразы удобри́,/ я́ко да восхвалю́ тя, до́бре подви́гшася.</p>
				<p>Пресве́тлая прозябе́ тя ле́торасль красну́ Мелити́на, вели́кий Ака́кие, износя́ща плоды́ сла́дки/ и наслажда́юща сердца́ па́че ме́да ве́рных,/ страсте́й отгоня́ща душетле́нную, преподо́бне, го́ресть Боже́ственною благода́тию.</p>
				<p>Рожде́ние сый роди́телей, Ака́кие,/ я́коже Саму́ил свяще́нный, Бо́гу прине́слся еси́,/ пре́дан от млады́х ногте́й, воспита́тися в дому́ свяще́ннем/ и служи́ти Бо́гу Вседержи́телю,/ твою́ просве́щшему ду́шу Боже́ственными дея́нии. </p>
				<p> Богоро́дичен: Я́же недоуме́нно Бо́га вопло́щшая/ и отсту́пльшия нас к Нему́ примири́вшая, Препе́тая Чи́стая,/ стра́сти се́рдца моего́ стра́стию Сы́на Твоего́, молю́, исцели́/ и спаси́ мя, всегда́ пою́ща: сла́вно бо просла́вися.</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Водрузи́вый на ничесо́мже зе́млю повеле́нием Твои́м/ и пове́сивый неодержи́мо тяготе́ющую/ на недви́жимем, Христе́, ка́мени за́поведей Твои́х,/ Це́рковь Твою́ утверди́, еди́не Бла́же и Человеколю́бче.</emphasis>
				</p>
				<p>Красно́ души́ движе́ния творя́ и ходя́ стезе́ю, к Бо́гу веду́щею,/ вся́каго безпу́тия лука́ваго уклони́лся еси́/ и взя́лся еси́ к жи́зненней две́ри, сла́вне, ве́чнаго поко́я.</p>
				<p>Удали́в по́мысл от страсте́й плотски́х,/ безкро́вны, о́тче, прине́сл еси́ же́ртвы Сло́ву, поже́ршемуся нас ра́ди,/ и, Сего́ возвеща́я па́че сло́ва Боже́ственное воплоще́ние,/ пожре́н был еси́, я́ко а́гнец незло́бив.</p>
				<p>Свя́то твое́ проводи́в житие́, пребога́те, со святы́ми ны́не всели́лся еси́,/ страда́ньми просвети́в твою́ ду́шу, и возсия́в со́лнца, блаже́нне, светле́е,/ и сын све́та быв.</p>
				<p>
					<style>Богоро́дичен: </style>Кля́твы прароди́тельныя нас свободи́ла еси́,/ благослове́ньми всех венча́вшаго Сло́ва вопло́щши,/ Чи́стая, при́сно благослове́нная,/ страстоте́рпцев удобре́ние и согреша́ющих очище́ние.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
				</p>
				<p>Зако́ну преклони́лся еси́ живонача́льному, преподо́бне,/ и от души́ вся́кое беззако́ние умерщвля́ющее возненави́дел еси́.</p>
				<p>Тебе́ Дух Святы́й, духо́вными, му́дре, дея́нии светови́дна всего́ бы́вша,/ свяще́нника поставля́ет.</p>
				<p>Источи́ язы́к твой, я́коже реку́, му́дре, уче́ния,/ му́тный пото́к пре́лести Боже́ственною си́лою изсуша́юща.</p>
				<p>
					<style>Богоро́дичен: </style>Две́ре непроходи́мая, покая́ния ми отве́рзи две́ри, Чи́стая,/ и к путе́м мя пра́вым напра́ви.
					<style name="color-red"/>
				</p>
				<p>
					<style>Седа́лен, глас 1:</style>
				</p>
				<p>
					<style>Подо́бен: </style>Гроб Твой, Спа́се:
				</p>
				<p>Я́ко со́лнце, нам свята́я твоя́ возсия́ па́мять, му́дре Симео́не святи́телю,/ страда́вших с тобо́ю ве́рных озаря́ющи, ю́же <style>Днесь</style> сотворя́юще, вопие́м:/ моли́те о нас, страстоте́рпцы, еди́наго Человеколю́бца.</p>
				<p>
					<style>Сла́ва, ин, глас 3.</style>
				</p>
				<p>
					<style>Подо́бен: </style>Боже́ственныя ве́ры:
				</p>
				<p>Побе́ды вене́ц от Го́спода за воздержа́ние, ра́дуйся, прия́л еси́,/ испове́данием, Богоно́се, украша́емь,/ и ересе́й всю обличи́л еси́ суету́ Боже́ственными твои́ми повеле́нии, о́тче преподо́бне,/ Христа́ Бо́га моли́ дарова́ти нам ве́лию ми́лость.</p>
				<p>
					<style>И ны́не, Богоро́дичен:</style>
				</p>
				<p>Боже́ственнаго естества́ не отлу́чься, плоть быв во чре́ве Твое́м,/ но Бог вочелове́чься и пребы́сть, и́же по рождестве́ Ма́терь Тя Де́ву,/ я́ко пре́жде рождества́, сохрани́в Всенепоро́чную, еди́н Госпо́дь./ Того́ приле́жно моли́ дарова́ти нам ве́лию ми́лость.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница Сло́ва, нетле́нная Де́ва Ма́ти,/ на Кресте́ зря́щи пове́шена из Нея́ без боле́зни прозя́бшаго,/ ма́терски подо́бно рыда́ющи, вопия́ше:/ увы́ Мне, — Ча́до Мое́, — ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Боже́ственное Твое́ разуме́в истоща́ние/ прозорли́во, Авваку́м, Христе́, со тре́петом вопия́ше Тебе́:/ во спасе́ние люде́й Твои́х,/ спасти́ пома́занныя Твоя́ прише́л еси́. </emphasis>
				</p>
				<p>Ведо́м свя́зан, разреши́л еси́ хи́трости лука́ваго, священнотаи́нниче пребога́те,/ пострада́в до́блественне, венцы́ нетле́ния восприя́л еси́.</p>
				<p>Глаго́л твои́х стрела́ми/ уязви́л еси́, священному́чениче Симео́не, беззако́ннующих собо́ры/ и огне́м крове́й многобо́жную лесть попали́л еси́.</p>
				<p>Соста́вим ли́ки, блажа́ще Богоно́снаго Симео́на, и Ана́нию сла́внаго,/ и с ни́ми подо́бныя, му́жески пострада́вшия му́ченики.</p>
				<p>
					<style>Богоро́дичен: </style>Из Тебе́ Пра́вды Со́лнце возсия́в па́че ума́,/ вселе́нную просвети́, Богора́дованная Отрокови́це,/ и пре́лести зи́му разруши́.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Подо́бник был еси́ Боже́ственным апо́столом, о́тче Ака́кие,/ о́нех бо вла́стию, е́же вяза́ти и реши́ти, обогати́лся еси́.</p>
				<p>Цевни́ца яви́лся еси́ Ду́ха, уче́ния возглаша́ющи, о́тче, спаси́тельная,/ Несто́рия безу́мнаго неи́стовную пре́лесть потребля́ющи.</p>
				<p>Пресве́тлою моли́твою твое́ю, о́тче,/ дождь земли́ пода́л еси́/ и сея́ упои́л еси́ изсо́хшия ле́том, блаже́нне, бразды́.</p>
				<p>Украси́стеся, преподо́бне, твои́ лани́те,/ я́же Боже́ственная повеле́ния, ве́рным благоуха́юща/ и смра́дную пре́лесть отгоня́юща.</p>
				<p>
					<style>Богоро́дичен: </style>Умерщвле́на мя оживи́ и заблужде́ннаго ско́ро обрати́,/ незаблу́дный путь су́щи и Наста́вница всех, Влады́чице.
					<style name="color-red"/>
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Одея́йся све́том, я́ко ри́зою,/ к Тебе́ у́тренюю и Тебе́ зову́:/ ду́шу мою́ просвети́ омраче́нную, Христе́,/ я́ко еди́н Благоутро́бен.</emphasis>
				</p>
				<p>Столп и утвержде́ние Це́ркви Бо́жии я́влься, преблаже́нне,/ твои́м страда́нием непрекло́нну и непоколеби́му сию́ во ве́ки соблюди́/ хода́тайствы твои́ми.</p>
				<p>Пе́сньми ублажа́ем житие́ твое́,/ гоне́ния же и сопротивле́ния, Симео́не пребога́те,/ и́хже ра́ди сподо́бился еси́ блаже́нныя кончи́ны.</p>
				<p>Ми́ром Боже́ственнаго пома́зания па́стырь бы́в,/ за ста́до пожре́н был еси́, блаже́нне, я́коже ове́н наро́чит,/ и перворо́дных Це́ркви возвесели́л еси́.</p>
				<p>
					<style>Богоро́дичен: </style>Да обря́щу Тя, Влады́чице,/ изыма́ющую мя в час Суда́ осужде́ния, ве́рно сла́вяй Тя,/ и мук изба́влюся, жду́щих мя.
					<style name="color-red"/>
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма, окая́ннаго?/ Но обрати́ мя и к све́ту за́поведей Твои́х/ пути́ моя́ напра́ви, молю́ся. </emphasis>
				</p>
				<p>Чу́дно твое́ житие́ яви́ся, дарова́нии бо Боже́ственнаго Ду́ха обложи́вся,/ реки́ безчи́нная стремле́ния моли́твою уста́вил еси́,/ ключ ей и преде́л ка́мень положи́в, святи́телю Ака́кие.</p>
				<p>Посреде́ Собо́ра Боже́ствен был еси́, отце́в побо́рник свяще́нных веле́ний,/ с Кири́ллом Боже́ственным, блаже́нне, Чи́стую Де́ву испове́дая, Бо́жию Ма́терь,/ и льсти́ваго побежда́я Несто́рия.</p>
				<p>Па́че ме́да услажда́ющее мелити́няном позна́ся сло́во твое́,/ наслажда́юще сих ду́ши свяще́нными испове́дании и грехо́вную показу́юще го́ресть,/ досточу́дне о́тче Ака́кие.</p>
				<p>
					<style>Богоро́дичен: </style>Не истощи́в не́дра весьма́ Роди́теля Пресу́щный,/ в Твои́х не́дрех Младе́нец ви́ден бысть, Де́во, держи́м,/ в мою́ нищету́ премно́гую обле́кся бога́тством милосе́рдия еди́н Человеколю́бец.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Неи́стовствующееся бу́рею душетле́нною,/ Влады́ко, Христе́, страсте́й мо́ре укроти́/ и от тли возведи́ мя,/ я́ко Благоутро́бен.</emphasis>
				</p>
				<p>Яви́лся еси́ Боже́ственнаго испо́лнен утеше́ния, блаже́нне Симео́не,/ мече́м кончи́ну блаже́нную прие́м со святы́ми,/ све́тло пострада́вшими му́ченики.</p>
				<p>Ю́нии и ста́рцы, мона́си и свяще́нницы,/ до́брым по́двигом подви́гшеся за Христа́,/ я́коже а́гницы, пожре́ни бы́ша.</p>
				<p>Блаже́нно житие́ пожи́вше, страда́льцы,/ кончи́ну от Христа́ прия́сте блаже́нную,/ мече́м сконча́стеся, ра́дующеся.</p>
				<p>
					<style>Богоро́дичен: </style>Из Тебе́ возсия́, Пресвята́я, Соде́тель,/ и заре́ю Боже́ственнаго ра́зума/ су́щия в нощи́ неразу́мия просвети́.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
				</p>
				<p>Чи́стыя Ма́тере Бо́жия че́стен воздви́гл еси́ храм,/ храм пре́жде сего́ сам сотвори́лся еси́ Ду́ха, свяще́нне Ака́кие,/ Его́же освяти́в, реку́ чуде́с показа́л еси́.</p>
				<p>Твоя́ святы́я гла́сы, я́же к ста́ду твори́л еси́,/ пресеца́ше ла́стовица, глася́щи, Ака́кие,/ но, прии́мши твоего́ язы́ка зако́н, непрело́жно сохрани́.</p>
				<p>Я́ко ви́де тя царь, ра́бски прише́дша,/ твоя́ проше́ния испо́лни,/ Небе́снаго бо Царя́ позна́, Богоно́се о́тче, досточу́дна уго́дника.</p>
				<p>
					<style>Богоро́дичен: </style>Ума́ моего́ побежде́ния и се́рдца возноше́ния,/ Твое́ю ми́лостию, Чи́стая, исцели́, молю́ся,/ и одержа́щаго мя греха́ изба́ви, ве́рою Тя ублажа́ющаго.
				</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Превозноси́мый отцо́в Госпо́дь/ пла́мень угаси́, о́троки ороси́,/ согла́сно пою́щия:/ Бо́же, благослове́н еси́.</emphasis>
				</p>
				<p>Све́щник явля́я ра́зум,/ свет позна́лся еси́, преподо́бне, во тьме спя́щим неве́дения/ и разори́л еси́ огнеслужи́телей тьму, пострада́в пресла́вно.</p>
				<p>Яви́лся еси́ посреди́ му́ченик, водя́ сонм,/ с ни́миже, сконча́вся мече́м, взыва́л еси́, Симео́не Богоно́сне:/ Бо́же, благослове́н еси́.</p>
				<p>Собо́р многочи́сленных му́ченик почти́м,/ че́стно совокупля́емь от разли́чных градо́в,/ священноде́йственник Боже́ственных и мона́хов Богоно́сных.</p>
				<p>
					<style>Богоро́дичен: </style>Исцели́, Пренепоро́чная, стра́сти се́рдца моего́,/ уста́ви смуще́ние ума́ моего́ обурева́емое, и спаси́ мя, пою́ща:/ Бо́же, благослове́н еси́.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>От Иуде́и, доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отцо́в Бо́же, благослове́н еси́.</emphasis>
				</p>
				<p>Ми́лованием соверше́нным украша́емь, о́тче, ни́щим дово́лен был еси́/ и всем боля́щим здра́вие позна́лся еси́, воспева́ющим хода́тай:/ оте́ц на́ших Бо́же, благослове́н еси́.</p>
				<p>Стужа́ющия боля́щих зря му́хи, о́тче, отгна́л еси́,/ ника́коже приступи́ти к ним повеле́л еси́, поя́, Ака́кие:/ оте́ц на́ших Бо́же, благослове́н еси́.</p>
				<p>Грозд, я́коже изгне́т, смы́сла нам вино́ раствори́л еси́,/ веселя́щее сердца́ ра́зумы вели́кими, и вопи́ти повелева́я:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Я́ко вину́ Тя вси на́шего спасе́ния, Богоблагода́тная,/ пое́м всегда́, раби́ Твои́, и ве́рою ублажа́ем, глаго́люще:/ оте́ц на́ших Бо́же, благослове́н еси́.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Тебе́, Вседе́телю,/ в пещи́ о́троцы, всеми́рный лик спле́тше, поя́ху:/ дела́ вся́кая, Го́спода по́йте/ и превозноси́те во вся ве́ки. </emphasis>
				</p>
				<p>Угль мы́сленный, Симео́не, показу́емь огню́ не послужи́л еси́, преблаже́нне,/ вещь же го́рьку многобо́жия попали́в,/ к незаходи́мому сия́нию, преподо́бне, преста́вился еси́.</p>
				<p>Исцели́ на́ша не́мощи, му́чениче, мрак отжени́ серде́ц на́ших/ и ве́чныя жи́зни покажи́ прича́стники/ твои́ми ко Влады́це всех хода́тайствы.</p>
				<p>Во́инство че́стно, собо́р Бо́жий му́ченик воспое́м, сточи́сленное,/ и́мже нача́льник бя́ше Симео́н до́блий,/ я́ко па́стырь и вели́к Це́ркве столп.</p>
				<p>
					<style>Богоро́дичен: </style>Да честно́е Твое́ прояви́т рождество́ купина́,/ неопали́ма ви́дена бысть, Пречи́стая:/ Огнь бо Боже́ственный во утро́бе прие́мши, ника́коже опали́лася еси́./ Те́мже Тя пое́м.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Богоглаго́ливии о́троцы в пещи́,/ со огне́м пла́мень попира́юще, поя́ху:/ благослови́те, дела́ Госпо́дня, Го́спода.</emphasis>
				</p>
				<p>С Вы́шними ликостоя́нии, со святы́ми все́ми Пресвята́го Го́спода/ освяти́ти и спасти́ нас, о́тче, моли́.</p>
				<p>Восклица́ние жа́бам, молву́ творя́щим,/ ти́хим твои́м сло́вом запрети́л еси́ не веща́ти,/ но пребы́ти немы́м, Ака́кие, показа́л еси́.</p>
				<p>На буесло́вяща написа́в Несто́рия словеса́,/ я́коже ка́мение честно́е,/ Це́рковь утверди́л еси́ на ка́мени, блаже́нне, непоро́чныя ве́ры.</p>
				<p>
					<style>Тро́ичен:</style> Возопие́м ве́рою Тро́ице с Вы́шними чи́нми:/ Свят, Свят, Свят Оте́ц, и Сын, и Дух Святы́й.
				</p>
				<p>
					<style>Богоро́дичен:</style> Исто́чник су́щи, Отрокови́це, нетле́ния,/ истле́вша мя мно́гими греха́ потопле́ньми Твоего́ исцеле́ния сподо́би.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Иса́ие, лику́й, Де́ва име́ во чре́ве/ и роди́ Сы́на Емману́ила,/ Бо́га же и Челове́ка, Восто́к И́мя Ему́./ Его́же велича́юще, Де́ву ублажа́ем.</emphasis>
				</p>
				<p>Я́ко прия́тно кади́ло, прине́слся еси́ всех Царю́,/ я́ко заколе́ние свяще́нно, я́ко предобра́ же́ртва прия́тная,/ я́ко ми́ро, я́ко приноше́ния, я́ко ши́пок благово́нен, святи́телю досточу́дне.</p>
				<p>Утвержде́ние быв, святи́телю, всем ве́рным,/ поже́рлся еси́, я́коже ове́н, и к мы́сленным преста́вился еси́ ца́рством/ и Царю́ всех и Бо́гу, блаже́нне, предстои́ши,/ Боже́ственною сла́вою облиста́емь.</p>
				<p>Свята́я па́мять твоя́, я́коже вели́кое со́лнце,/ нам возсия́, Симео́не, <style>Днесь</style>, му́дре, и и́же с тобо́ю му́ченик,/ с ни́миже нам проси́ от Христа́ благода́ти, и ми́лости,/ и согреше́ний избавле́ния.</p>
				<p>
					<style>Богоро́дичен: </style>Све́тлыми сия́ньми, Пречи́стая Ма́ти Бо́жия, озари́ мой ум,/ тьмо́ю лю́таго неразу́мия одержи́мый,/ я́ко да, улучи́в Боже́ственное просвеще́ние,/ вели́чия Твоя́ возвещу́, Присноде́во.
					<style name="color-red"/>
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Уста́вы прешла́ еси́ естества́,/ Соде́теля заче́нши и Го́спода,/ и дверь спасе́ния ми́ров и была́ еси́./ Тем Тя, Богоро́дице,/ непреста́нно велича́ем.</emphasis>
				</p>
				<p>Кре́пкою твое́ю моли́твою, о́тче, Небеса́ затворе́на отве́рзл еси́/ и ка́мень пресла́вно истека́ти прину́дил еси́/ в сла́ву Спа́са, тя просла́вльшаго, Ака́кие.</p>
				<p>Я́ко вели́ко облиста́л еси́ со́лнце от Мелити́ны заре́ю слове́с твои́х,/ и чуде́с сия́ние пуща́я, Ака́кие,/ и вся озаря́я, благоче́стно тя ублажа́ющия.</p>
				<p>Прему́дростию слове́с украша́емь,/ и сия́нии мно́гих исцеле́ний, Ака́кие, и святи́тельства сия́я добро́тами,/ преше́л еси́ от мирски́х к преми́рному наслажде́нию.</p>
				<p>Боже́ственная па́мять твоя́ <style>Днесь</style> поднебе́сныя созыва́ет/ воспе́ти твоя́ боле́зни, и по́двиги, и исправле́ния, Ака́кие преблаже́нне,/ просвети́телю серде́ц на́ших.</p>
				<p>
					<style>Богоро́дичен: </style>Све́та кра́снаго жили́ще яви́лася еси́ вои́стинну,/ вся́ческая просве́щшаго, Всепе́тая Де́во,/ те́мже мя просвети́, зло́бою помрачи́вшагося,/ я́ко да ве́рою велича́ю Тя.
				</p>
			</section>
			<section>
				<title>
					<p>Священномученик Симеон, епископ Персидский</p>
				</title>
				<p>Священномученик Симеон, епископ Персидский, жил в IV веке, при гонителе христиан в Персии царе Саиоре II (310–381). Он был епископом города Селевкии — Ктезифона. Царь Сапор начал гонение на христиан в 343–344 годах. Сначала он наложил на христиан тяжелую подать, а затем стал предавать смерти священнослужителей и мирян, грабить и разрушать храмы. В течение двух лет в Персии было замучено 1150 человек. Известны имена некоторых святых мучеников: Усфазан, бывший воспитатель Сапора; Авделай и Анания, пресвитеры; Фусик, знатный вельможа при дворе Салора, и его дочь Аскитрея; Азат, евнух, любимый слуга царя. Церковные историки Созомен (V в.) и Никифор Каллист (XIV в.) в своих исторических трудах указывают, что христиане, узнав о повелении царя умертвить всех христиан, сами без страха отдавали себя на мучения за веру в Господа Иисуса Христа. Гонения на христиан продолжались и в последующие годы, но после казни свя́того мученика Азата скопца, которого царь особенно любил, Сапор приказал предавать мучениям только священнослужителей и учителей христианских, а остальных христиан повелел щадить. В это тяжелое для христиан время пострадал и священномученик Симеон. На епископа Симеона Сапор был особенно гневен, так как враги христиан оклеветали святителя, обвинив его в тайных связях с Греческим государством. Святой Симеон, приведенный к царю на суд, смело исповедовал веру в Господа Иисуса Христа. Ни угрозы, ни обещания земных благ не заставили его совершить ритуальное поклонение солнцу, как того требовали язычники. Тогда святителя вместе со священниками Авделаем и Ананием бросили в темницу. На допросе царь угрожал умертвить всех христиан, но и это не поколебало мужества святителя Симеона. Тогда на его глазах были усечены мечом многие исповедники. Святитель благословлял их на мученическую смерть, наставляя не бояться казни, но с надеждой на жизнь вечную в Царстве Небесном претерпеть страдания. После всех он и сам с радостью положил голову на плаху. Кончина священномученика последовала в Великую пятницу 13 апреля 343 или 344 года.</p>
			</section>
			<section>
				<title>
					<p>Преподобный Акакий, епископ Мелитинский </p>
				</title>
				<p>Преподобный Акакий, епископ Мелитинский, родился во второй половине IV века в армянском городе Мелитина близ реки Евфрат. Его родители были богобоязненными христианами. Они долго не имели детей и усердно молились о даровании им наследника, которого обещали посвятить Богу. Молитва благочестивых христиан была услышана, и у них родился сын. Научив его правилам христианского благочестия, родители отдали мальчика епископу Мелитины Отрию на служение Церкви Христовой. Святитель Отрий был твердым поборником Православия. Вместе со святителем Григорием Богословом и другими отцами Церкви он в 381 году на Втором Вселенском Соборе в Константинополе обличил ересь Македония. Под мудрым руководством святителя Отрия преподобный Акакий утверждался в Православной вере, изучал Священное Писание, совершенствовался в добродетелях. Сначала он был поставлен в Церкви чтецом, после рукоположен епископом Отрием во диакона и затем в сан пресвитера. Со временем святой Акакий стал наставником не только юношей, но и взрослых. Он обучал их Священному Писанию, наставлял в истинах Православной веры. У преподобного Акакия учился в отрочестве великий светильник Православной Церкви — преподобный Евфимий Великий († 473; память 20 января), уроженец Мелитины. После смерти святителя Отрия преподобный Акакий, добродетельная жизнь которого была уже всем известна, был единодушно избран епископом Мелитины. Святитель Акакий мудро управлял вверенной ему паствой, отличался добротой и милосердием. Свой дом он превратил в больницу и убежище для нищих и убогих. Святитель часто посещал эту больницу, снабжал больных всем необходимым и сам прислуживал им. Господь наделил Своего угодника даром чудотворений. По молитвам святителя в год засухи пошел дождь и земля дала обильный урожай, а во время наводнения разлившаяся река вернулась в границы, указанные ей святым. Однажды во время богослужения в селении Самурия святитель Акакий произносил проповедь. Его слова заглушались громким криком ласточек, свивших себе гнезда под сводами храма. Тогда святитель прервал свою речь и Именем Создателя повелел птицам умолкнуть. Сразу же наступила тишина, и с того времени ласточки перестали вить гнезда в этом храме. Святой Акакий изгнал мух, докучавших больным в больнице, и запретил жабам, жившим в болоте рядом с больницей, нарушать своим криком покой страждущих. Много и других чудес совершил святитель Акакий. В 431 году, в царствование императора Феодосия Младшего (408–450), святитель Акакий присутствовал на Третьем Вселенском Соборе в городе Ефесе. Вместе со святым Кириллом, Патриархом Александрийским († 444; память 9 июня), и другими святыми отцами святитель Акакий низложил еретика Нестория, не почитавшего Пресвятую Деву Марию Богородицей и отвергавшего два неслитных естества (божественное и человеческое) в Господе Иисусе Христе. Много лет святитель Акакий утверждал Православие на Мелитинской кафедре. Он разорял идольские капища и на их месте строил храмы, чудесами и примером богоугодной жизни многих обращал к истинной вере. Святитель Акакий мирно скончался около 435 года. Тело святого было погребено рядом с гробницей святого мученика Полиевкта († 259; память 9 января), пострадавшего в Мелитине при Римском императоре Валериане (253–259).</p>
			</section>
			<section>
				<title>
					<p>Преподобнаго Александра Сви́рскаго</p>
				</title>
				<p>
					<emphasis>
						<style>(слу́жбу зри 30 а́вгуста)</style>
					</emphasis>
				</p>
				<p>
					<style>Тропа́рь, глас 4:</style>
				</p>
				<p>От ю́ности, Богому́дре, жела́нием духо́вным в пусты́ню всели́вся,/ еди́наго Христа́ возжела́л еси́ усе́рдно стопа́м в след ходи́ти,/ те́мже и а́нгельстии чи́ни зря́ще тя, удиви́шася,/ ка́ко с пло́тию к неви́димым ко́знем подвиза́вся, прему́дре,/ победи́л еси́ полки́ страсте́й воздержа́нием/ и яви́лся еси́ равноа́нгелен на земли́,/ Алекса́ндре преподо́бне,/ моли́ Христа́ Бо́га,/ да спасе́т ду́ши на́ша.</p>
				<p>
					<style>Конда́к, глас 8:</style>
				</p>
				<p>Я́ко многосве́тлая звезда́ <style>Днесь</style> в страна́х росси́йских возсия́л еси́, о́тче,/ всели́вся в пусты́ню, Христо́вым стопа́м после́довати усе́рдно возжеле́л еси́/ и, Того́ свято́е и́го на ра́мо твое́ взем — честны́й крест,/ умертви́л еси́ труды́ по́двиг твои́х теле́сныя взыгра́ния,/ те́мже вопие́м ти:/ спаси́ ста́до твое́, е́же собра́л еси́, му́дре, да зове́м ти:/ ра́дуйся преподо́бне Алекса́ндре, о́тче наш.</p>
			</section>
			<section>
				<title>
					<p>Преподобный Александр Свирский </p>
				</title>
				<p>Преподобный Александр Свирский (ок. 1448–1533), основатель Александровского Свирского монастыря, принял иноческий постриг в Валаамском Преображенском монастыре (1474). По истечении 13 лет он испросил у настоятеля благословения на подвиг пустынножительства. Местом подвига преподобный Александр избрал побережье озера Рощинского, близ реки Свирь. Сюда стали приходить братия, для которых он построил поблизости небольшую обитель, определив первоначальное место своего поселения под кладбище. Преподобный сам указал себе могилу, где и был погребен по преставлении 30 августа 1533 года.</p>
				<p>17 апреля 1641 года мощи преподобного Александра Свирского были обретены нетленными; их положили в гробницу в построенном на этом месте повелением царя Алексея Михайловича храме в честь Преображения Господня, с приделом во имя преподобного Александра Свирского. Память святого совершается также 30 августа.</p>
			</section>
		</section>
		<section>
			<title>
				<p>В 18-й день</p>
			</title>
			<section>
				<title>
					<p>Преподо́бнаго отца́ на́шего Иоа́нна, ученика́ свята́го Григо́рия Декаполи́та </p>
				</title>
				<p>
					<style>На </style>Го́споди, воззва́х:
					<style> стихи́ры, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
				</p>
				<p>О́тче Иоа́нне преподо́бне,/ окрили́в ум к Бо́гу ве́рою,/ мирска́го смеше́ния/ возгнуша́лся еси́ неуста́внаго/ и, крест твой взем,/ Всеви́дцу после́довал еси́,/ те́ло непокори́вое/ по́двиги воздержа́ния по́мыслу порабо́тив/ си́лою Боже́ственнаго Ду́ха.</p>
				<p>Я́коже со́лнце многосве́тло,/ доброде́телей све́том/ и чуде́с сия́ньми/ обре́л еси́ Григо́рия, Иоа́нне пресла́вне./ Просвети́л еси́ душе́вныя о́чи,/ и те́мныя стра́сти отгна́л еси́,/ и свет был еси́,/ и к сия́нию незаходи́мому,/ ра́дуяся, о́тче, премину́л еси́, преблаже́нне.</p>
				<p>Все житие́ препроводи́л еси́/ в безмо́лвии мно́зе/ и в пла́чи и слеза́х,/ мона́х быв и́стинен ве́рою,/ нестяжа́нием укра́шен,/ и воздержа́нием удобря́емь,/ и стра́нен и пришле́ц на земля́ явля́я себе́./ Те́мже обре́л еся́/ до́брых наслажде́ние, досточу́дне.</p>
				<p>
					<style>Сла́ва, и ны́не, Богоро́дичен: </style>
				</p>
				<p>Плоть от крове́й Твои́х приемь,/ Первове́чный Бог/ Тя Предста́тельницу показа́/ челове́ком, Чи́стая./ Те́мже изба́ви рабы́ Твоя́/ от вся́кия беды́ и обстоя́ния/ и се́тей лука́ваго врага́/ и сия́ния причаста́тися сподо́би избра́нных,/ вся сла́вящия и покланя́ющияся Тебе́.</p>
				<p>
					<style>Крестобогоро́дичен:</style>
				</p>
				<p>Что́ зри́мое виде́ние,/ е́же Мои́ма очи́ма ви́дится, о Влады́ко?/ Содержа́й всю тварь на Дре́во воздви́жен быв,/ и умира́еши, всем дая́й жизнь, —/ Богоро́дица, пла́чущися, глаго́лаше,/ егда́ узре́ на Кресте́ возноси́ма/ из Нея́ неизрече́нно возсия́вшаго/ Бо́га и Челове́ка.</p>
				<p>
					<style>Кано́н, глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Колесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца, спасе́,/ песнь Бо́гови воспева́юща.</emphasis>
					<style name="color-red"/>
				</p>
				<p>Страсте́й мя треволне́нием всегда́ смуща́ема/ и молво́ю помышле́ний ны́не потопля́ема,/ твое́ю моли́твою, преподо́бне, к безстра́стия устремле́нию/ и к спаси́тельному приста́нищу, блаже́нне Иоа́нне, упра́ви.</p>
				<p>Прело́жься произволе́нием, преподо́бне, к Небеси́ вои́стинну,/ а́нгельски, о́тче, на земли́ пожи́л еси́,/ умертви́в твое́ мудрова́ние плотско́е воздержа́нием,/ те́мже Бо́жие жили́ще яви́лся еси́, Иоа́нне чу́дне.</p>
				<p>Я́же па́че у́ма получи́ти, блаже́нне, возжеле́в кра́сных,/ наста́вника обре́л еси́, к подвиго́м тя Боже́ственным воздвиза́юща,/ Иоа́нне Богому́дре, Григо́рия сла́внаго,/ его́же стопа́м после́довал еси́.</p>
				<p>
					<style>Богоро́дичен: </style>Сый со Отце́м и Ду́хом, Соприсносу́щное и Единоро́дное Сло́во/ из Тебе́ яви́ся на земли́ я́ко Челове́к, Богоро́дице Мари́е,/ и мир весь спасе́, песнь Го́сподеви воспева́ющий.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Утвержде́й в нача́ле Небеса́ ра́зумом/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́,/ Еди́не Человеколю́бче.</emphasis>
				</p>
				<p>Трезве́нием ума́ Небе́сныя добро́ты зря,/ и ника́коже печа́льми взя́лся еси́ ве́щными,/ крилы́ же облегчава́емь нестяжа́ния, о́тче, весь преложе́н был еси́.</p>
				<p>Безмо́лвия рачи́тель быв,/ любомолча́ннаго па́стыря Григо́рия, Иоа́нне треблаже́нне,/ я́же в житии́ смуще́ния усе́рдно оста́вил еси́/ и моли́твами непреста́нными Боже́ственную тишину́ улучи́л еси́.</p>
				<p>Зако́ну Ду́ха себе́, Богому́дре, повину́л еси́,/ проти́ву Сему́ борю́щийся зако́н умертви́в тве́рдыми воздержа́нии, и поще́нием,/ и моли́твами приле́жными, и бде́нии, блаже́нне.</p>
				<p>
					<style>Богоро́дичен: </style>Я́же к нам све́тлая Царю́ющаго все́ми ве́ки/ непроходи́мая дверь Ты показа́лася еси́ вои́стинну,/ е́юже Сам про́йде, запеча́тану па́ки оста́вль Тя, Пренепоро́чная.
				</p>
				<p>
					<style>Седа́лен, глас 1.</style>
				</p>
				<p>
					<style>Подо́бен: Гроб Твой, Спа́се:</style>
				</p>
				<p>Погре́б лука́вая де́монов ловле́ния воздержа́нии мно́гими и мольба́ми, о́тче,/ мертв во гро́бе лежа́, нетле́нен пребы́л еси́./ Те́мже, ра́дующеся, всесвяту́ю твою́ па́мять пра́зднуем,/ с весе́лием се́рдца Христа́ велича́юще.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Безневе́стная Чи́стая Богоро́дице Де́во,/ еди́на ве́рных Предста́тельнице и покро́ве,/ бед, и скорбе́й, и лю́тых обстоя́ний вся изба́ви,/ на Тя упова́ние, Отрокови́це, иму́щия,/ и ду́ши на́ша спаси́ Боже́ственными моли́твами Твои́ми.</p>
				<p>
					<style>Крестобогоро́дичен:</style>
				</p>
				<p>Зря́щи Тя, Христе́, Всенепоро́чная Ма́ти, ме́ртва на Кресте́ просте́рта, вопия́ше:/ Сы́не Мой, Собезнача́льне Отцу́ и Ду́ху,/ что́ неизрече́нное Твое́ сие́ смотре́ние,/ и́мже спасл еси́ пречи́стых рук Твои́х, Ще́дре, созда́ние?</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра о́тча/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
					<style name="color-red"/>
				</p>
				<p>Терпе́ния ка́мень показа́лся еси́, блаже́нне, сопроти́вными волна́ми всегда́ бие́мь,/ ника́коже благоче́стия коле́бля мы́сли./ Те́мже тя Влады́ка, я́коже прече́стен ка́мень,/ в сокро́вищах ве́чных положи́.</p>
				<p>Тя Оте́ц щедро́т прия́т, я́ко и́скренно Сего́ возлюби́вша/ и в за́поведех Его́, о́тче, пребыва́юща/ и, сы́на прича́стника благода́тию сотвори́в,/ присносу́щныя тя сла́вы, Иоа́нне Богому́дре, сподо́би.</p>
				<p>Я́ко ми́лостив и смиреному́др,/ я́ко кро́ток, я́ко любве́ испо́лнен и ве́ры,/ и наде́ждею твою́ ду́шу име́я, Иоа́нне, утвержде́нну,/ просия́л еси́ и сло́вом, и де́лы посреди́ мона́хов,/ ходя́ в жи́зни, приснопа́мятне.</p>
				<p>
					<style>Богоро́дичен: </style>Ты ве́рным похвала́ еси́, Безневе́стная,/ Ты заступле́ние, Ты прибе́жище христиа́н, стена́ и приста́нище,/ к Сы́ну бо Твоему́ мольбы́ но́сиши, Всенепоро́чная,/ и спаса́еши от бед ве́рою и любо́вию Богоро́дицу чи́сту Тя зна́ющих.
				</p>
				<p>
					<style>Песнь 5 </style>
				</p>
				<p>
					<style>Ирмо́с: </style>
					<emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма, окая́ннаго?/ Но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Я́коже незло́бива а́гнца, на зла́це воздержа́ния воспита́ема,/ тя Па́стырь Вели́кий во дворы́ ве́чныя всели́, Иоа́нне блаже́нне,/ и десны́м свои́м овца́м соприча́стника, преподо́бне, показа́.</p>
				<p>Дневну́ю тяготу́, о́тче, и вар кре́пко поне́сл еси́,/ доброде́телей Боже́ственных виногра́д до́бре де́лав./ Те́мже в ве́чер жите́йскаго отше́ствия мзду прия́л еси́ досто́йну.</p>
				<p>С по́стническим со́нмом, о́тче, всели́тися вои́стинну сподо́бился еси́/ и с пра́ведных ли́ком ра́доватися тебе́ прибы́сть,/ виде́нием и де́льным любому́дрием, отбе́гшу ве́щи, прехва́льне.</p>
				<p>
					<style>Богоро́дичен: </style>Умерщвле́ннаго, Де́во, жа́лом сме́рти и преступле́ния, воскреси́ мя,/ жизнь заче́ншая несозда́нную и ро́ждшая ми́ру Изба́вителя и Царя́,/ и к све́ту наста́ви, Чи́стая.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́. </emphasis>
				</p>
				<p>Слез твои́х ка́плями страсте́й изсуши́л еси́ пучи́ну/ и всю мы́сленнаго врага́ попра́л еси́ некре́пкую си́лу, Иоа́нне блаже́нне,/ от Христа́ укрепля́емь.</p>
				<p>Я́ко светлосия́нно тя зла́то искуше́но, пресла́вне,/ воздержа́ния огне́м Христо́с положи́, Царь нетле́нный,/ в нетле́нных, о́тче, сокро́вищах ве́чныя жи́зни.</p>
				<p>Я́ко со́лнце, на земли́ доброде́тельми сия́юща, Григо́рия обре́т,/ души́ твоея́ о́чи того́ сия́ньми просве́щ слове́сными,/ светле́йша показа́лся еси́ звезда́.</p>
				<p>
					<style>Богоро́дичен: </style>Селе́ние Бо́жие Боже́ственно вои́стинну и прече́стно,/ воспое́м благоче́стно Мари́ю Пречи́стую:/ Бо́га бо вмести́, прие́мши Невмести́маго и Непостижи́маго.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p>Воздержа́нием, о́тче, житие́ украси́в, и плоть умертви́л еси́,/ те́мже и победи́л еси́ вра́жия прило́ги, преблаже́нне,/ и преше́л еси́ к Бо́гу в безско́рбный и ве́чный живо́т,/ я́ко досто́ин насле́дник, Иоа́нне,/ Ему́же моли́ся спасти́ся нам.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>От Иуде́и, доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Судии́ второ́е помышля́я прише́ствие,/ от о́чию души́ сон отлага́л еси́, му́дре, уны́ния и, спаса́емь, пел еси́:/ оте́ц на́ших Бо́же, благослове́н еси́.</p>
				<p>От млады́х ногте́й благу́ю часть избра́л еси́, о́тче му́дре,/ рабо́тати Го́сподеви со стра́хом и Сего́ соверша́ти оправда́ния:/ оте́ц на́ших Бо́же, благослове́н еси́.</p>
				<p>Духо́вных испо́лнена дней бы́вша,/ я́ко пшени́цу зре́лу, в Вы́шних жи́тницах/ Бог Тя, Богоно́сне, положи́, пою́ща:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Я́же еси́ ми́ру Госпожа́, Я́же Бо́га воплоще́нна поро́ждши,/ безу́мно порабо́тившуюся безме́стными грехи́ ду́шу мою́/ спаси́, благослове́нная Чи́стая, да славосло́влю Тя.
				</p>
				<p>
					<style>Песнь 8 </style>
				</p>
				<p>
					<style>Ирмо́с: </style>
					<emphasis>Седмери́цею пещь/ халде́йский мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы воспо́йте,/ лю́дие, превозноси́те во вся ве́ки.</emphasis>
				</p>
				<p>Я́ко ми́лоть Илиину́ благода́ть благора́сленно насле́довав,/ о́тче Иоа́нне, сла́внаго па́стыря твоего́,/ се́ю расто́ргнул еси́ сла́достей пучи́ну и, спасе́н быв, непотопле́н,/ яви́лся еси́ А́нгелом сограждани́н, с ни́ми взыва́я:/ лю́дие, превозноси́те Го́спода во ве́ки.</p>
				<p>Нас ра́ди обнища́вшему Преблаго́му Го́споду, о́тче Иоа́нне, благоче́стно уподо́бился еси́,/ пти́цам равно́ нестяжа́ние содержа́л еси́/ и благ ве́чных бога́тство стяжа́л еси́, воспева́я:/ свяще́нницы, благослови́те, лю́дие, превозноси́те Его́ во ве́ки.</p>
				<p>К животу́ непреста́нному, к ра́дости нетле́нней,/ к весе́лию па́че ума́, пребога́те, преста́вился еси́, ра́дуяся,/ и к кра́сному благоле́пию, ко А́нгельскому пребыва́нию, вопия́:/ о́троцы, благослови́те, свяще́нницы, воспо́йте,/ лю́дие, превозноси́те Го́спода во ве́ки.
					<style name="color-red"/>
				</p>
				<p>
					<style>Богоро́дичен: </style>Освя́щшися Ду́хом, Богоро́дице Пренепоро́чная,/ вои́стинну прия́ла еси́ во чре́ве Безнача́льнаго Сы́на и Присносу́щнаго,/ в Тебе́, Чи́стая, воплоща́ема на благодея́ние ве́рно пою́щим:/ о́троцы, благослови́те, свяще́нницы, воспо́йте,/ лю́дие, превозноси́те Его́ во ве́ки.
					<style name="color-red"/>
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски,/ и чре́во Твое́ бысть простра́ннейшее Небе́с./ Тем Тя, Богоро́дицу,/ А́нгелов и челове́к чинонача́лия велича́ют. </emphasis>
				</p>
				<p>Обнови́в ра́лом моли́твы, Иоа́нне, души́ твоея́ бразду́,/ доброде́телей сию́ насе́ял еси́ благоче́стия и живоно́сная се́мена./ Те́мже исцеле́ний Богоподо́бных и Боже́ственных дарова́ний пожа́л еси́ клас,/ и́мже пита́еши пою́щия тя.</p>
				<p>Тече́ние сконча́в по́стное и ве́ру соблю́д, блаже́нне,/ я́ко вои́стинну испо́лнен во́зраста духо́внаго,/ пра́ведный вене́ц прия́т, Богому́дре, от Христа́,/ и ны́не почи́л еси́ в жили́щах све́тлых с пра́ведными, пресла́вне.</p>
				<p>Пожа́л еси́ твои́х боле́зней воздая́ния,/ преста́влься к соверше́нию неболе́зненному и чи́стому,/ вся́каго измене́ния и претворе́ния, несме́сну го́ршаго и сопроти́внаго преложе́ния:/ в не́мже всели́лся еси́, ве́рно тя пою́щих ко Влады́це, о́тче, помяни́.</p>
				<p>
					<style>Богоро́дичен: </style>Отве́рженныя Небе́снаго жития́ и па́дшия окая́нно в смерть,/ па́ки нас, Ма́ти бы́вши Изба́вителя, призва́ла еси́, Пречи́стая,/ и к пе́рвому тещи́ сподо́била еси́ оте́честву./ Те́мже Тя, Богома́ти, непреста́нно велича́ем.
				</p>
			</section>
			<section>
				<title>
					<p>Преподобный Иоанн </p>
				</title>
				<p>Преподобный Иоанн родился в конце VIII века. В юношеском возрасте он стал учеником преподобного Григория Декаполита († ок. 820; память 20 ноября) и принял от него иноческий постриг в Солунском монастыре. Под его руководством преподобный Иоанн достиг высокого духовного совершенства. Когда император Лев Армянин (813–820) возобновил гонение за почитание святых икон, преподобный Григорий Декаполит вместе с преподобным Иосифом Песнописцем († ок. 820; память 4 апреля) и своим учеником преподобным Иоанном отправился из Солуни в Константинополь, чтобы противодействовать иконоборческой ереси. Несколько лет, невзирая на гонения, святые Григорий и Иоанн безбоязненно защищали Православие, проповедуя почитание святых икон. После многих трудов преподобный Григорий скончался (около 820 года), а вскоре за ним отошел ко Господу и его верный ученик Иоанн. Преподобный Иосиф Песнописец перенес мощи святых Григория и Иоанна в построенную им церковь во имя святителя Николая Чудотворца.</p>
			</section>
			<section>
				<title>
					<p>Пра́зднование Пресвяте́й Владычице́ на́шей Богоро́дице ра́ди ико́ны Ея́, имену́емыя «Макси́мовская»</p>
				</title>
				<p>
					<style>А́ще 18 апре́ля случи́тся от суббо́ты Ла́заревой до неде́ли Антипа́схи, пра́зднуем Пресвяте́й Богоро́дице ра́ди Макси́мовския ико́ны в понеде́льник Фомино́й седми́цы и пое́м слу́жбу Ея́ вку́пе со слу́жбою Трио́ди.</style>
				</p>
				<p>
					<style><style>Аще</style> же 18 апре́ля случи́тся по́сле неде́ли Антипа́схи, пра́зднуем Пресвяте́й Богоро́дице в свое́ вре́мя и пое́м слу́жбу Ея́ та́кожде вку́пе со слу́жбою Трио́ди того́ дне.</style>
				</p>
				<p>
					<style>ВЕ́ЧЕР</style>
				</p>
				<p>
					<style>На </style>Го́споди, воззва́х:
					<style> стихи́ры Трио́ди 3 и Богоро́дицы 5, глас 1.</style>
				</p>
				<p>
					<style>Подо́бен: </style>О, ди́вное чу́до:
				</p>
				<p>О, ди́вное чу́до!/ Цари́ца Небе́сная святи́телю Макси́му явля́ется/ и омофо́р тому́ подае́т./ Весели́ся, гра́де Влади́мире,/ такова́го посеще́ния сподо́бивыйся./ Возопии́м, ве́рнии,/ святи́теля Макси́ма иму́ще преднача́льником./ Благода́тная, ра́дуйся,/ с Тобо́ю Госпо́дь,/ подая́й Тобо́ю Це́ркви Ру́сской ве́лию ми́лость.</p>
				<p>Ди́вны Твоя́ та́йны, Богоро́дице!/ В Вы́шних с Сы́ном Твои́м пребыва́ющи,/ на зе́млю при́сно призира́еши/ и люде́й, к Тебе́ притека́ющих,/ Богоподо́бными чудеса́ми осиява́еши./ Правосла́внии, вку́пе со святи́телем Макси́мом возопии́м:/ Благода́тная, ра́дуйся,/ с Тобо́ю Госпо́дь,/ подая́й Тобо́ю земли́ Ру́сской ве́лию ми́лость.</p>
				<p>Твое́ ди́вное явле́ние святи́телю Макси́му/ сла́вят си́лы Небе́сныя./ Ра́дуются же лю́дие гра́да Влади́мира,/ ежеле́тно зна́мение ми́лости Твоея́ воспомина́юще,/ припа́дают к Тебе́, Цари́це Небе́сная, архиере́и и свяще́нницы,/ мона́си и вси правосла́внии и вопию́т:/ Благода́тная, ра́дуйся,/ с Тобо́ю Госпо́дь,/ подая́й Тобо́ю лю́дем ру́сским ве́лию ми́лость.</p>
				<p>
					<style>Сла́ва, глас 6: </style>
				</p>
				<p>Прииди́те, ве́рнии,/ пресла́вное явле́ние Богома́тери пра́зднуим./ <style>Днесь</style> А́нгельстии собо́ри торжеству́ют/ и на весе́лие нас, земны́х, призыва́ют,/ с любо́вию немо́лчно пе́ти:/ ра́дуйся, на Небеси́ ца́рствующая/ и су́щих на земли́ посеща́ющая./ Ра́дуйся, свяще́нническаго чи́на честна́я похвало́./ Ра́дуйся, всех ве́рных упова́ние и спасе́ние./ Те́мже Тя христиа́нский род/ непреста́нно ублажа́ет.</p>
				<p>
					<style>И ны́не, Трио́ди. Чте́ния три, Богоро́дицы 
						<emphasis>(зри приложение).</emphasis>
					</style>
				</p>
				<p>
					<style>На лити́и стихи́ра Трио́ди лити́йная мимоше́дшей неде́ли. И Богоро́дицы стихи́ра самогла́сна, глас 2:</style>
				</p>
				<p>Небе́с вы́сшая, и Херуви́м сла́внейшая,/ и всея́ тва́ри честне́йшая,/ премно́гия ра́ди чистоты́/ Ма́терию Бо́жиею бы́ти сподо́бльшаяся,/ Сы́на Своего́ Боже́ственнаго на руку́ держа́щи,/ святи́телю Макси́му явля́ется,/ ра́дости того́ исполня́ет/ и всем ве́рным подае́т ве́лию ми́лость.</p>
				<p>
					<style>Сла́ва, и ны́не, глас 5:</style>
				</p>
				<p>Воспо́йте, лю́дие, Ма́тери Бо́га на́шего, воспо́йте./ <style>Днесь</style> бо святи́телю Макси́му явля́ется,/ из Нея́ без се́мене вопло́щшагося/ на руку́ Свое́ю держа́щи./ Его́же и мо́лит непреста́нно/ дарова́ти гра́ду Влади́миру и всей земли́ на́шей/ мир и ве́лию ми́лость.</p>
				<p>
					<style>На стихо́вне стихи́ры, глас 2.</style>
				</p>
				<p>
					<style>Подо́бен: </style>До́ме Евфра́фов:
				</p>
				<p>Лю́дие правосла́внии,/ собери́теся ны́не/ торжествова́ти све́тло/ пра́здник Чи́стыя/ еди́ныя Богома́тери.</p>
				<p>
					<style>Стих: </style>Помяну́ и́мя Твое́/ во вся́ком ро́де и ро́де.
				</p>
				<p>От Де́вы Пречи́стыя/ неизрече́нно Возсия́вший/ и на руку́ Ею́ Держи́мый/ святи́телю Макси́му/ благослове́ние подаде́.</p>
				<p>
					<style>Стих: </style>Слы́ши, Дщи, и виждь,/ и приклони́ у́хо Твое́.
				</p>
				<p>О, чудесе́ новаго,/ о, зна́мения стра́шнаго,/ ка́ко Цари́ца Небе́сная/ во гра́де Влади́мире/ святи́телю явля́ется.</p>
				<p>
					<style>Сла́ва, глас и подо́бен то́йже:</style>
				</p>
				<p>Пода́ждь певцо́м/ о́браза Ма́тере Твоея́,/ Спа́се наш,/ грехо́в проще́ние/ моли́твами святи́теля Макси́ма.</p>
				<p>
					<style>И ны́не, Трио́ди.</style>
				</p>
				<p>
					<style>Тропа́рь, глас 4: </style>
				</p>
				<p><style>Днесь</style> све́тло красу́ется сла́внейший град Влади́мир,/ ра́достно соверша́я, Влады́чице,/ пра́здник явле́ния Твоего́ святи́телю Макси́му, в нем бы́вшаго,/ о не́мже ны́не воспомина́юще/ и моля́щеся Тебе́, взыва́ем си́це:/ о Пречу́дная Влады́чице Богоро́дице,/ моли́ся Преве́чному Архиере́ю — Сы́ну Твоему́,/ да непоколеби́му утверди́т Це́рковь Правосла́вную,/ град наш Влади́мир и всю Ру́сскую зе́млю/ в ми́ре сохрани́т/ и спасе́т в правове́рии ду́ши на́ша.</p>
				<p>
					<style>НА УТРЕНИ</style>
				</p>
				<p>
					<style>По 1-м стихосло́вии седа́лен Трио́ди, два́жды. Сла́ва, и ны́не, седа́лен Богоро́дицы, глас 6.</style>
				</p>
				<p>
					<style>Подо́бен: </style>Е́же о нас испо́лнив:
				</p>
				<p>Де́во Пречи́стая Богоро́дице,/ при́зри с Небесе́, и виждь на́ше уничиже́ние,/ и умилосе́рдися о лю́дех Твои́х:/ ни отку́ду бо наде́емся по́мощи получи́ти в ско́рбех,/ и́миже искуша́емся./ Те́мже бу́ди с на́ми, и никто́же возмо́жет на ны.</p>
				<p>
					<style>По 2-м стихосло́вии седа́лен Трио́ди, два́жды. Сла́ва, и ны́не, седа́лен Богоро́дицы, глас 6.</style>
				</p>
				<p>
					<style>Подо́бен: </style>Е́же о нас испо́лнив:
				</p>
				<p>Влады́чице Чи́стая, при́зри, Богоро́дице,/ виждь на́ших язв боле́зни,/ и умилосе́рдися, Пречи́стая, и исцели́ жже́ние со́вести,/ Твое́ю ми́лостию ороша́ющи и вопию́щи рабо́м Твои́м:/ Аз есмь с ва́ми, и никто́же возмо́жет на ны.</p>
				<p>
					<style>Велича́ние:</style>
				</p>
				<p>Велича́ем Тя,/ Пресвята́я Де́во,/ и чтим о́браз Твой святы́й,/ его́же святи́тель Макси́м даде́ гра́ду Влади́миру в покро́в/ и всем ве́рным во спасе́ние.</p>
				<p>
					<style>По полиеле́и седа́лен, глас 6.</style>
				</p>
				<p>
					<style>Подо́бен: </style>Е́же о нас испо́лнив:
				</p>
				<p>Безпо́мощным кре́пость Ты вои́стинну, Пресвята́я Де́во Ма́ти./ Отсю́ду, смире́ннии, Тобо́ю возвыша́емся,/ о Тебе́ высо́це держи́мся:/ всем бо Ты еси́ покро́в и Храни́тельница/ и всех утеша́еши, веща́ющи нам:/ Аз есмь с ва́ми, и никто́же возмо́жет на вы.</p>
				<p>
					<style>Сла́ва, и ны́не, то́йже.</style>
				</p>
				<p>
					<style>Ева́нгелие Богоро́дичное от Луки́, зача́ло 4.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Не вве́ри мя челове́ческому предста́тельству,/ Пресвята́я Влады́чице,/ но приими́ моле́ние раба́ Твоего́:/ скорбь бо обдержи́т мя,/ терпе́ти не могу́ де́монскаго стреля́ния,/ покро́ва не и́мам,/ ниже́ где прибе́гну, окая́нный, всегда́ побежда́ем,/ и утеше́ния не и́мам, ра́зве Тебе́, Влады́чице ми́ра,/ упова́ние и предста́тельство ве́рных,/ не пре́зри моле́ние мое́,/ поле́зно сотвори́.</p>
				<p>
					<style>Кано́н Трио́ди со ирмосо́м на 6, ирмосы́ по два́жды и Богоро́дицы на 6.</style>
				</p>
				<p>
					<style>Кано́н Богоро́дицы, глас 1.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Воскресе́ния день,/ просвети́мся, лю́дие,/ Па́сха, Госпо́дня Па́сха:/ от сме́рти бо к Жи́зни/ и от земли́ к Небеси́/ Христо́с Бог нас/ преведе́, побе́дную пою́щия. </emphasis>
				</p>
				<p>Торжества́ день,/ просвети́мся, лю́дие!/ Цари́ца бо Небе́сная/ пресла́вно святи́телю Макси́му яви́ся./ Те́мже лику́ем вси в ра́дости,/ побе́дную пою́ще.</p>
				<p>Очи́стим чу́вствия/ и у́зрим в непристу́пном све́те/ Ма́терь Све́та,/ ко святи́телю прише́дшую,/ и, ра́дующеся, Ей вопие́м:/ ра́дуйся, Ма́ти Госпо́дня.</p>
				<p>Небеса́ у́бо досто́йно да веселя́тся,/ земля́ же да ра́дуется,/ да пра́зднует же град Влади́мир/ и вся Ру́сская страна́ да торжеству́ет,/ почита́ющи заступле́ние Богома́тере.</p>
				<p>Да лику́ют согла́сно Не́бо и земля́/ в пра́здник Пречи́стыя Богома́тери,/ Та бо всем ве́рным освяще́ние подае́т./ Сию́ восхва́лим, душе́вно ра́дующеся.</p>
				<p>
					<style>Катава́сия: </style>
					<emphasis>Воскресе́ния день:</emphasis>
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Прииди́те, пи́во пие́м но́вое,/ не от ка́мене непло́дна чудоде́емое,/ но нетле́ния исто́чник,/ из гро́ба одожди́вша Христа́,/ в Не́мже утвержда́емся.</emphasis>
				</p>
				<p>Прииди́те, благода́ть вси почерпе́м,/ не от ка́мене непло́дна истека́ющую,/ но от Пречи́стыя Богома́тере,/ я́ко от неистощи́маго исто́чника,/ от него́же вси освяща́емся.</p>
				<p>Прииди́те, песнь но́ву пое́м,/ торжество́ Богома́тери соверша́юще,/ со псалма́ми и пе́нием лику́юще/ и Де́ве Пречи́стей/ с любо́вию покланя́ющеся.</p>
				<p>Ны́не вси испо́лнившеся ра́дости,/ архиере́и же и свяще́нницы,/ мона́хи и мирсти́и./ Пра́зднуем све́тло явле́ние Богома́тери,/ и́мже утеша́емся.</p>
				<p>Тече́т благода́ть изоби́льная/ от Твоего́, Богоро́дице, о́браза,/ всем источа́ющи/ зол избавле́ние, и здра́вие, и ми́лость.</p>
				<p>
					<style>Конда́к, и́кос и седа́лен Трио́ди.</style>
				</p>
				<p>
					<style>Сла́ва, и ны́не, седа́лен Богоро́дицы, глас 6.</style>
				</p>
				<p>
					<style>Подо́бен: </style>Е́же о нас испо́лнив:
				</p>
				<p>Влады́чице Преблагослове́нная,/ услы́ши нас, смире́нных,/ ве́рно Тебе́ покланя́ющихся/ и сла́вящих держа́ву Твою́, Всечи́стая:/ ины́я бо, кроме́ Тебе́, по́мощи не и́мамы./ Те́мже возопи́й пою́щим Тя:/ Аз семь с ва́ми,/ и никто́же возмо́жет на вы.</p>
				<p>
					<style>Песнь 4 </style>
				</p>
				<p>
					<style>Ирмо́с: </style>
					<emphasis>На Боже́ственней стра́жи/ Богоглаго́ливый Авваку́м/ да ста́нет с на́ми и пока́жет/ светоно́сна А́нгела,/ я́сно глаго́люща:/ <style>Днесь</style> спасе́ние ми́ру,/ я́ко воскре́се Христо́с,/ я́ко Всеси́лен.</emphasis>
				</p>
				<p>На Боже́ственней стра́жи,/ в моли́твеннем бде́нии ста́нем/ и, я́ко светоно́сную свещу́, Святу́ю Де́ву у́зрим,/ из Нея́же возсия́ Изба́витель и Госпо́дь,/ спаса́яй всех, я́ко Всеси́лен.</p>
				<p>Богооте́ц у́бо Дави́д пред се́нным ковче́гом скака́ше, игра́я,/ лю́дие же Бо́жии святи́и,/ чудеса́ Богома́тере зря́ще,/ весели́мся Боже́ственне,/ и́бо ре́ки ми́лости источа́ет нам Влады́чица,/ я́ко Преблага́я.</p>
				<p>Что́ Ти принесе́м, Богома́ти,/ я́ко град наш Влади́мир освяти́ла еси́/ Твои́м ди́вным явле́нием?/ Его́же ны́не воспомина́юще,/ благода́рно славосло́вим Тя.</p>
				<p><style>Днесь</style> ве́рным ра́дость ве́лия:/ излива́ет бо Пречи́стая ми́лости/ всем, с любо́вию притека́ющим к Ней./ Те́мже стеце́мся, бра́тие,/ и чуде́с Богома́тери наслади́мся.</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>У́тренюем у́тренюю глубоку́,/ и вме́сто ми́ра песнь принесе́м Влады́це,/ и Христа́ у́зрим,/ Пра́вды Со́лнце,/ всем жизнь возсия́юща.</emphasis>
				</p>
				<p>У́тренююще, воспева́ем Тя, Влады́чице,/ пе́сней похвалы́ плету́ще,/ по Твоему́ хода́тайству наде́ющеся/ Свет узре́ти невече́рний,/ присносия́ющий.</p>
				<p>Безме́рное Твое́, Богома́ти, милосе́рдие/ ну́ждами жите́йскими содержи́мии зря́ще,/ ра́дуемся све́тло,/ ве́село вопию́ще:/ ра́дуйся, Ра́досте на́ша.</p>
				<p>Присту́пим, свещено́снии,/ к Бо́жией Ма́тери <style>Днесь</style>/ и спра́зднуем любопра́зднственными чи́нми/ явле́ние Ея́ пресла́вное.</p>
				<p>Просвеща́ется Твои́ми светолу́чными луча́ми/ и лику́ет <style>Днесь</style> в Твое́м пра́зднице,/ Богома́ти Всенепоро́чная,/ благочести́вых собра́ние.</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Снизше́л еси́ в преиспо́дняя земли́/ и сокруши́л еси́ вереи́ ве́чныя,/ содержа́щия свя́занныя, Христе́,/ и тридне́вен, я́ко от ки́та Ио́на,/ воскре́сл еси́ от Гро́ба. </emphasis>
				</p>
				<p>Сни́ди к нам Твои́м милосе́рдием, Пречи́стая,/ разреши́ ско́рби на́ша,/ виждь обстоя́ния, обдержа́щия нас,/ покро́й и заступи́ всех,/ Твоея́ по́мощи те́пле и́щущих.</p>
				<p>Лику́юще в пе́снех Боже́ственных, ве́рнии,/ воскли́кнем Де́ве,/ пра́здник Ея́ соверша́юще,/ освеще́ния бо исто́чник излива́ет всем,/ с любо́вию к Ней притека́ющим.</p>
				<p>Спа́се мой Преблаги́й/ и вся́ческих Тво́рче,/ Чи́стыя Богома́тере Богоприя́тными мольба́ми/ соблюди́ Твои́х певцо́в/ невреди́мыми от всех бед.</p>
				<p>Тя пое́м, Богома́ти,/ и Тебе́ покланя́емся./ Не пре́зри моле́ния рабо́в Твои́х,/ заступи́ в беда́х на́ших,/ я́ко су́щи Ми́лостива.</p>
				<p>
					<style>Конда́к, глас 6.</style>
				</p>
				<p>
					<style>Подо́бен: </style>Е́же о нас испо́лнив:
				</p>
				<p>При́зри на нас, Всепе́тая Богоро́дице,/ возсия́й просвеще́ние сердце́м помраче́нным/ и озари́ ста́до Твое́, Пречи́стая,/ ели́ка бо хо́щеши и мо́жеши,/ я́ко Ма́ти су́щи Зижди́теля,/ и возопи́м моля́щим Тя:/ Аз есмь с ва́ми,/ и никто́же возмо́жет на вы.</p>
				<p>
					<style>И́кос:</style>
				</p>
				<p>Земна́я на земли́ оста́вльше/ и мы́сли от страсте́й очи́стивше,/ прииди́те ны́не, ве́рнии,/ ди́вное явле́ние Богома́тери святи́телю Макси́му воспомяне́м:/ ка́ко омофо́р тому́ подаде́/ и пасти́ слове́сныя о́вцы во гра́де Влади́мире повеле́./ Впери́м зре́ние, вку́пе и чу́вства ко Пречи́стей Богома́тери/ и к Ней моли́тву усе́рдную вознесе́м:/ не оста́ви нас, ста́до Твое́, Влады́чице,/ уте́ши нас, я́ко Ма́ти,/ наста́ви нас, я́ко сыно́в,/ и возопи́й моля́щим Тя:/ Аз есмь с ва́ми,/ и никто́же возмо́жет на вы.</p>
				<p>
					<style>Песнь 7 </style>
				</p>
				<p>
					<style>Ирмо́с: </style>
					<emphasis>О́троки от пе́щи изба́вивый,/ быв Челове́к,/ стра́ждет, я́ко сме́ртен,/ и стра́стию сме́ртное/ в нетле́ния облачи́т благоле́пие,/ Еди́н благослове́н/ отце́в Бог и препросла́влен.</emphasis>
				</p>
				<p>О́троки от пе́щи Изба́вльшаго/ нетле́нно родила́ еси́, Пречи́стая,/ по рождестве́, я́ко и пре́жде рождества́, сохра́ньшаго Тя./ Его́же моля́щи не преста́й/ о любо́вию чту́щих Тя.</p>
				<p>Вси ны́не, Богому́дрии, собери́теся,/ све́тлое пра́зднество соверша́юще,/ Влады́чицу ве́рно от души́ восхва́лим:/ ра́дуйся, Благослове́нная,/ Ма́ти Бо́жия Препросла́вленная.</p>
				<p>Вои́стинну свяще́нное ны́не, Богома́ти, сие́ торжество́,/ его́же святи́тель Макси́м учреди́/ во свиде́тельство всем/ неусы́пнаго Твоего́ о ста́де Твое́м промышле́ния./ Те́мже Тя с любо́вию велича́ем.</p>
				<p>Вси ны́не со благогове́нием поклони́мся/ Пречи́стей Де́ве Богома́тери,/ моля́щеся со святи́телем Макси́мом/ и — ра́дуйся — Гаврии́лово/ принесе́м Благода́тней.            </p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Сей нарече́нный и Святы́й День —/ еди́н суббо́т царь и госпо́дь,/ пра́здников пра́здник/ и торжество́ есть торже́ств,/ в о́ньже благослови́м Христа́ во ве́ки. </emphasis>
				</p>
				<p>Сей нарече́нный и святы́й день/ всех во гра́де Влади́мире и во о́бласти его́ су́щих созыва́ет на весе́лие./ Сни́демся у́бо в ра́дости/ и возопии́м Богоро́дице:/ ра́дуйся: Чи́стая, во вся ве́ки.</p>
				<p>Прииди́те, ве́рнии,/ испо́лнимся Боже́ственнаго благоуха́ния/ в пра́здник Бо́жия Ма́тери/ и Сию́ просла́вим,/ пою́ще во вся ве́ки.</p>
				<p>
					<style>Тро́ичен: </style>О́тче Вседержи́телю, и Сло́ве, и Ду́ше,/ Еди́но в Трие́х Ли́цех Существо́,/ сохрани́ град сей и зе́млю на́шу/ от вса́кия ско́рби и беды́,/ мольба́ми Де́вы Богоро́дицы,/ святи́теля Макси́ма и всех святы́х Влади́мирских.
				</p>
				<p>Возведи́ о́чи Твоя́, Чи́стая, и виждь:/ се бо прихо́дят к Тебе́/ от за́пада, и се́вера, и ю́га,/ и восто́ка ча́да Твоя́,/ Тя прославля́юще во вся ве́ки.</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Свети́ся, свети́ся,/ Но́вый Иерусали́ме,/ сла́ва бо Госпо́дня/ на тебе́ возсия́,/ лику́й ны́не/ и весели́ся, Сио́не,/ Ты же, Чи́стая, красу́йся, Богоро́дице,/ о воста́нии Рождества́ Твоего́.</emphasis>
				</p>
				<p>Свети́ся и ра́дуйся, сла́вный гра́де Влади́мире,/ и́бо Богома́терь тя гра́дом Свои́м наименова́ла,/ лику́йте ны́не и весели́теся, ве́рнии,/ красу́йся же, и вся Ру́сская земля́,/ заступле́нием Влады́чицы храни́мая.</p>
				<p>О Боже́ственнаго, о любе́знаго,/ о сладча́йшаго Твоего́ гла́са,/ его́же святи́телю Макси́му изрекла́ еси́!/ При́сно у́бо, о Богома́ти,/ промышля́й о ста́де Твое́м,/ да, Тя Помо́щницу во всем иму́ще,/ ра́дуемся о Твое́м заступле́нии.</p>
				<p>О Ма́ти Бо́жия и Де́во!/ в моли́тву приво́дим Тебе́/ чудотво́рцев Влади́мирских,/ и́хже предста́тельством/ при́сно покрыва́й нас в житии́ сем,/ сподо́би же и нас невече́рняго дне/ во Ца́рствии Сы́на Твоего́.
				</p>
				<p>Согла́сно, Де́во, Тебе́ блажи́м, ве́рнии:/ ра́дуйся, Ма́ти Бо́га на́шего Пресла́вная,/ Присноблаже́нная и Пренепоро́чная,/ еди́на, честне́йшая Херуви́м/ и сла́внейшая без сравне́ния Серафи́м.</p>
				<p>
					<style>Свети́лен:</style>
				</p>
				<p>Сла́дость А́нгелов, святи́телей ра́дость,/ христиа́н всех Предста́тельнице,/ Де́во Ма́ти Госпо́дня,/ заступи́ нас и изба́ви от ве́чных мук.</p>
				<p>
					<style>Сла́ва, и ны́не, Трио́ди, два́жды.</style>
				</p>
				<p>
					<style>На хвали́тех стихи́ры Трио́ди 3, и стихо́вны того́ дне, и Богоро́дицы 3, глас 1: 1-я: </style>О, ди́вное чу́до:
					<style> 2-я: </style>Ди́вны Твоя́ та́йны:
					<style> 3-я: </style>Твое́ ди́вное явле́ние:
					<style> Сла́ва, глас 6: </style>Прииди́те, пресла́вное явле́ние Богома́тере: 
					<style>пи́саны на вече́рни. И ны́не, Трио́ди.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на Трио́ди, рядова́я песнь на 4 и Богоро́дицы песнь 6-я на 4. По вхо́де тропари́ Трио́ди и Богоро́дицы. Сла́ва, конда́к Богоро́дицы. И ны́не, конда́к Трио́ди. Проки́мен, Апо́стол, аллилу́ия, Ева́нгелие и прича́стен пре́жде ря́да Трио́ди, пото́м Богоро́дицы. </style>
				</p>
			</section>
			<section>
				<title>
					<p>Максимовская икона Божией Матери</p>
				</title>
				<p> На иконе Пресвятая Богородица изображена во весь рост; левой рукой Матерь Божия держит Богомладенца Иисуса, правой протягивает омофор коленопреклоненному митрополиту Максиму.</p>
				<p>Святитель Максим († 6 декабря 1305), по происхождению грек, был возведен на Киевскую митрополию, но переехал из Киева во Владимир-на-Клязьме и тем самым фактически перенес митрополию из разоренного монголо-татарским нашествием Киева во Владимир. Когда святитель прибыл во Владимир, во сне ему явилась Пресвятая Богородица, благословила его приход во Владимир и подала ему святительский омофор. Омофор этот хранился в Успенском соборе Владимира. В 1412 году, во время нашествия татарского царевича Талыча, он был вместе с другими ценностями сокрыт ключарем Патрикием. Патрикий был замучен татарами за отказ указать место, где он спрятал драгоценности.</p>
				<p>
					<strong>Литература</strong>
					<strong>:</strong>
					<strong/>
				</p>
				<p id="p1">
					<strong>1</strong>.         Голубинский Е. Е. История Русской Церкви. Т. II, ч. 1. М., 1900, с. 94–96.
				</p>
				<p id="p2">
					<strong>2</strong>.         Снессорева С. Земная жизнь Пресвятой Богородицы... СПб., 1892, с. 207–208.
				</p>
				<p id="p3">
					<strong>3</strong>.         Месяцеслов святых всею Русскою Церковью или местно чтимых. Вып. VIII, апрель. Тверь, 1898, с. 122–123.
				</p>
				<p id="p4">
					<strong>4</strong>.         Виноградов А., протоиерей. История кафедрального Владимирского Успенского собора. Владимир, 1905, с. 43–44, 49.
				</p>
			</section>
		</section>
		<section>
			<title>
				<p>19-й де́нь</p>
			</title>
			<section>
				<title>
					<p>Преподо́бнаго отца́ на́шего Иоа́нна Ветхопеще́рника</p>
				</title>
				<p>
					<style>На </style>Го́споди, воззва́х:
					<style> стихи́ры, глас 5.</style>
				</p>
				<p>
					<style>Подо́бен: </style>Преподо́бне о́тче:
				</p>
				<p>Преподо́бне о́тче Иоа́нне досточу́дне,/ уязви́вся Боже́ственным жела́нием/ тебе́ ра́ди на земли́ во́лею стра́нствовавшаго/ и от Де́вы в пло́ть обле́кшася Христа́ Бо́га,/ в чу́жду страну́, о́тче, дости́гл еси́,/ всех сла́дких ми́ра, му́дре, отчужди́л еси́,/ до конца́ себе́, преблаже́нне,/ стра́нен пожи́л еси́, доброде́тели стяжа́в:/ стоя́ние всено́щное, поуче́ние сме́ртное,/ и обузда́л еси́ стра́сти воздержа́нием твои́м,/ ревни́тель я́влься пре́жде тебе́ пости́вшимся,/ с ни́миже и просла́вился еси́.</p>
				<p>Преподо́бне о́тче Иоа́нне пресла́вне,/ учи́вся в ста́де Боже́ственнаго Харито́на,/ поче́рпл еси́, я́ко гу́ба, и налия́,/ сего́ Боже́ственному поревнова́в пути́,/ и, в безмо́лвии житие́ изжи́в,/ сподо́бился еси́ честна́го священноде́йства,/ быв досто́ин жрец,/ закала́я, я́ко непоро́чен а́гнец, всегда́/ и, очища́емь Боже́ственными заря́ми/ и просвеща́яся умо́м и мы́слию,/ возне́слся еси́ в виде́ния та́йная,/ ко изря́дному блаже́нству.</p>
				<p>Преподо́бне о́тче Иоа́нне преблаже́нне,/ си́лою Тро́ическою укрепля́емь,/ ерети́ческаго вре́да отбе́гл еси́ всего́,/ прилепи́лся еси́ су́щему, му́дре,/ виде́нием и дея́нием Боже́ственным,/ и дости́гл еси́ всех жела́емых,/ к кра́йней, блаже́нне, Боже́ственней сла́ве,/ ю́же вои́стинну получи́л еси́ досто́йно по кончи́не,/ и ра́дуешися, со А́нгельскими ли́ки/ сооблиста́яся и Бо́гу предстоя́./ Те́мже помяни́ творя́щих твою́ па́мять досто́йно, досточу́дне.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Кому́ уподо́билася еси́, душе́,/ успева́ющи в го́рших всегда́/ и прилага́ющи безу́мно твои́м я́звам стру́пы мно́жайшия,/ я́ко всетеле́сней бы́ти я́зве?/ Не помышля́ющи, я́ко Судия́ приближа́ется,/ Ему́же предста́неши восприя́ти по дея́нием вины́ и томле́ния./ Но, обра́щшися, припади́ к Де́ве, зову́щи:/ Влады́чице, Влады́чице, не пре́зри мя,/ прогне́вавшаго Бо́га Благоми́лостиваго,/ из Тебе́ на спасе́ние челове́ком ро́ждшагося/ и распе́ншагося пло́тию.</p>
				<p>
					<style>Крестобогоро́дичен:</style>
				</p>
				<p>Егда́ Грозд, ненасажде́н сущ,/ я́ко лоза́, отрасти́ла еси́,/ узре́вши на Дре́ве пове́шена,/ прободе́на же копие́м в Боже́ственная ре́бра,/ что сие́, — глаго́лаше, — Сы́не и Бо́же Мой?/ Ка́ко, и́же неду́ги вся и стра́сти исцеля́яй,/ стра́сти терпи́ши,/ безстра́стен сый по естеству́ Боже́ственному?/ Что Ти безблагода́тнии лю́дие, Благоде́телю,/ сия́ возда́ша вме́сто благодея́ний? —/ вопия́ше Пречи́стая./ Но Того́ страстьми́ страсте́й мя свободи́ти моли́ непреста́нно,/ я́ко да сла́влю Тя.</p>
				<p>
					<style>Кано́н, глас 4. Пе́снь 1</style>
				</p>
				<p>
					<style>Ирмо́с: </style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
				</p>
				<p>Наде́ждею, я́же к Бо́гу, укрепля́емь от ю́ности,/ Благо́му прите́кл еси́ Бо́гу, Иоа́нне блаже́нне,/ мона́шескими поще́нии лу́чшими составля́яся.</p>
				<p>Бога́тыя и светоно́сныя благода́ти испо́лнен/ и в честны́х ме́стех живы́й, че́стно положи́л еси́/ к доброде́телей ве́дый восхожде́ния, преблаже́нне.</p>
				<p>Кре́постию наста́влен быв Ду́ха,/ в Харито́нову Богоно́снаго огра́ду прите́к,/ в той пребы́л еси́, священноде́йственник быв просвеще́н, чисти́телю.</p>
				<p>Отчужди́в от земны́х, преподо́бне, твою́ мы́сль,/ Небе́сным сию́ благи́м, Иоа́нне, пригвозди́л еси́/ и е́же отту́ду улучи́л еси́ светле́йшее сия́ние.</p>
				<p>
					<style>Богоро́дичен: </style>Из Тебе́, обра́дованная Всечи́стая,/ нам яви́ся Пра́вды Со́лнце — Христо́с/ и све́том просвети́ седя́щия пе́рвее в те́мных тве́рдех.
				</p>
				<p>
					<style>Пе́снь 3</style>
				</p>
				<p>
					<style>Ирмо́с: </style>
					<emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Умертви́в плотско́е воздержа́нием изве́стным мудрова́ние,/ Животворя́щему Ду́ху, о́тче Иоа́нне, прибли́жился еси́.</p>
				<p>Боже́ственное и светоза́рное в се́рдце твое́м/ я́ве сия́ние све́тло всели́ся,/ о́тче Иоа́нне блаже́нне.</p>
				<p>
					<style>Богоро́дичен: </style>Ты еди́на су́щим на земли́ па́че естества́/ благи́м Хода́таица, Ма́ти Бо́жия, была́ еси́:/ те́мже Тебе́ — ра́дуйся! — зове́м.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>Боже́ственным жела́нием, блаже́нне, ду́шу уязви́в,/ устрани́лся еси́, бога́тство оста́вль,/ пи́щу, и све́тлость, и жития́ нестоя́тельное,/ и во страна́х чужди́х всече́стно пожи́л еси́;/ воздержа́ния боле́зньми увяди́л еси́ те́ло твое́/ и, безмо́лвием пожи́в му́жески,/ дости́гл еси́, преподо́бне, доброде́телей соверше́ние./ Те́мже ве́рою вопие́м ти:/ моли́ Христа́ Бо́га грехо́в оставле́ние пода́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ О́гнь бо всели́ся в Тя Божества́,/ и я́ко Младе́нца млеко́м пита́еши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие, е́же те́рпиши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с: </style>
					<emphasis>Любве́ ра́ди, Ще́дре, Твоего́ о́браза/ на Кресте́ Твое́м стал еси́,/ и раста́яшася язы́цы,/ Ты бо еси́, Человеколю́бче,/ кре́пость моя́ и хвале́ние.</emphasis>
				</p>
				<p>В Богоза́рных страна́х воспита́н/ и светоза́рным проли́тием, о́тче, просвеща́емь,/ доброде́тельми и воздержа́ньми, Богому́дре, пожи́л еси́.</p>
				<p>Отчужди́вся оте́чества и твои́х,/ ко Христу́ приступи́л еси́ во́льным хоте́нием,/ крест взем, Богому́дре блаже́нне.</p>
				<p>Мертв всем ви́димым жи́зненною Вино́ю,/ воздержа́нием пожи́л еси́, Иоа́нне прему́дре,/ к Нему́же и отше́л еси́.</p>
				<p>
					<style>Богоро́дичен: </style>И́же во Твою́ утро́бу, Де́во, Богоприя́тную, па́че естества́ всели́ся,/ Сей и по рождестве́ Боже́ственною си́лою Тя Де́ву соблюде́.
				</p>
				<p>
					<style>Пе́снь 5</style>
				</p>
				<p>
					<style>Ирмо́с: </style>
					<emphasis>Ты, Го́споди, мой свет/ в мир прише́л еси́,/ Свет Святы́й, обраща́яй из мра́чна неве́дения,/ ве́рою воспева́ющия Тя.</emphasis>
				</p>
				<p>Ум, о́тче, чист безмо́лвием стяжа́в,/ Ду́ха Свята́го си́лою/ вра́жиих сете́й отбе́гл еси́.</p>
				<p>Благода́тию Бо́жиею, и прему́дростию, и уче́нии пожи́л еси́, Богоявле́ние,/ свяще́нник быв, преблаже́нне святи́телю.</p>
				<p>
					<style>Богоро́дичен:</style> Вси ро́ди благоче́стно блажа́т Тя, Пречи́стая,/ ро́ждшую па́че естества́ и сло́ва вои́стинну Блаже́ннаго.
				</p>
				<p>
					<style>Пе́снь 6</style>
				</p>
				<p>
					<style>Ирмо́с: </style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею кро́вию.</emphasis>
				</p>
				<p>Прему́дрости рачи́тель быв Боже́ственныя, Богодухнове́нне,/ благода́тей венце́м от нея́ венча́лся еси́,/ все́ми о́бразы светоно́сному учени́к быв Харито́ну.</p>
				<p>Поста́вил еси́ на Христо́ве ка́мени но́зе твои́,/ де́тельми восходя́ доброде́телей, Богому́дре,/ богоразу́мно восхожде́ния в се́рдцы твое́м, о́тче, полага́я.</p>
				<p>
					<style>Богоро́дичен: </style>Кля́твы пе́рвыя ма́тере, Е́вы, рождество́м Твои́м свободи́хомся:/ Ты бо, Христа́ ро́ждши, Де́во Ма́ти,/ вме́сто сея́ благослове́ние всем источи́ла еси́.
				</p>
				<p>
					<style>Пе́снь 7</style>
				</p>
				<p>
					<style>Ирмо́с: </style>
					<emphasis>В пещи́ Авраа́мстии о́троцы перси́дстей/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Си́лою Боже́ственною, я́ко оде́ждею, обложе́н,/ вся́кия напа́сти ерети́ческия отбе́гнути возмо́гл еси́, преблаже́нне,/ благослове́н еси́, — вопия́, — в хра́ме сла́вы Твоея́, Го́споди.</p>
				<p>Стра́нствовавый нас ра́ди на земли́ Госпо́дь,/ Сей во стра́нничестве, блаже́нне, тя я́ве сохрани́, зову́ща:/ благослове́н еси́ в хра́ме сла́вы Твоея́, Го́споди.</p>
				<p>
					<style>Богоро́дичен: </style>Вы́шняго освяще́нное Боже́ственное селе́ние, ра́дуйся!/ Тобо́ю бо даде́ся ра́дость, Богоро́дице, зову́щим:/ благослове́на Ты в жена́х еси́, Всенепоро́чная, Влады́чице.
				</p>
				<p>
					<style>Пе́снь 8</style>
				</p>
				<p>
					<style>Ирмо́с: </style>
					<emphasis>Ру́це распросте́р, Дании́л/ льво́в зия́ния в ро́ве затче́;/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Красе́н те́лом и душе́ю и благоче́стием твои́м преподо́бне,/ и Боже́ственнаго ра́зума орга́н, и за́поведем бли́жнейший,/ и пе́ния чи́стаго цевни́ца был еси́, воспева́я:/ благослови́те, вся дела́ Госпо́дня, Го́спода.</p>
				<p>К безсме́ртней у́бо жи́зни, и неконча́емому блаже́нству преше́л еси́, преподо́бне,/ и нетле́нное сподо́бился еси́ ра́дование улучи́ти, поя́, блаже́нне:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен: </style>Оттряса́ем прах ме́ртвенный,/ нетле́нии бы́вше/ Боже́ственным рождество́м Твои́м, Пречи́стая:/ есте́ственную бо и́стинную Жи́знь и присносу́щную, Чи́стая Влады́чице, родила́ еси́./ Те́мже вси Тя благослови́м, Мари́е Богоневе́стная.
				</p>
				<p>
					<style>Пе́снь 9</style>
				</p>
				<p>
					<style>Ирмо́с: </style>
					<emphasis>Ка́мень нерукосе́чный/ от несеко́мыя Горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
				</p>
				<p>Кончи́ну всеблаже́нную обре́л еси́ воздержа́ния по́двигом,/ о́тче Иоа́нне, ко Христу́ отше́д,/ и по сме́рти к безстра́стней и неболе́зненней жи́зни всели́лся еси́, свяще́нне.</p>
				<p>В земли́, о́тче, кро́тких всели́тися сподо́бился еси́,/ я́коже подо́бник быв молча́льным и Богоно́сным муже́м,/ с ни́миже я́ве восприя́л еси́, преподо́бне блаже́нне, наслажде́ние.</p>
				<p>
					<style>Богоро́дичен: </style>Исто́чник безсме́ртия нам источи́ла еси́, Де́во,/ и оставле́ния во́ду, Христа́ ро́ждши,/ И́мже очища́емся от вся́кия скве́рны грехо́вныя, Богоневе́сто.
				</p>
			</section>
			<section>
				<title>
					<p>Преподо́бный Иоа́нн Ветхопеще́рник</p>
				</title>
				<p>Преподобный Иоанн Ветхопещерник жил в VIII веке. С юных лет он так возлюбил Господа, что решил посвятить служению Ему всю свою жизнь. Приняв монашеский постриг, он странствовал по святым местам. В Иерусалиме преподобный Иоанн поклонился Живоносному Гробу Господню, а затем отправился в Сукийскую Лавру преподобного Харитона Исповедника († ок. 350; память 28 сентября), называемую «Ветхой Лаврой». Ветхая Лавра находилась в пустыне, недалеко от Вифлеема и Мертвого моря. Название «Ветхой» она получила потому, что была самой древней обителью в Палестине. Первый храм обители находился в пещере. Святой Иоанн, придя в Ветхую Лавру, поселился в этой пещере, поэтому был прозван «ветхопещерником». Преподобный Иоанн своей жизнью подражал великим древним постникам. Непрестанными всенощными бдениями и памятованием о смерти он достиг высокого духовного совершенства. За свою добродетельную жизнь святой Иоанн был удостоен пресвитерского сана. Богослужения он совершал в пещерном храме. Преподобный Иоанн Ветхопещерник мирно скончался в старости.</p>
			</section>
			<section>
				<title>
					<p>Святы́я пра́ведныя Матро́ны Моско́вския</p>
				</title>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>Блаже́н муж:
					<style> 1-й антифо́н.</style>
				</p>
				<p>
					<style>На </style>Го́споди, воззва́х:
					<style> стихи́ры пра́здника 3 и святы́я 5. А́ще кроме́ пра́здника, стихи́ры святы́я на 8, глас 6.</style>
				</p>
				<p>
					<style>Подо́бен: </style>Все отло́жше:
				</p>
				<p>Богоблаже́нная ма́ти Матро́но,/ ты, дневна́го све́та не позна́вши,/ све́том невече́рним озари́лася еси́/ и, со а́нгельскими ли́ки водворя́ющися,/ прославля́еши Святу́ю Тро́ицу,/ Ю́же моли́ непреста́нно,/ просвети́ти ны, душе́вныма очи́ма ослепле́нныя.</p>
				<p>Боголюби́вая ста́рице Матро́но,/ ты, от Го́спода дар прозре́ния прие́мши,/ сокрове́нная серде́ц челове́ческих ве́дала еси́/ и, бу́дущая, я́ко настоя́щая, прорица́ющи,/ заблу́ждшия ко Христу́ привела́ еси́,/ Его́же моли́ непреста́нно/ спасти́ и просвети́ти души́ на́ша.</p>
				<p>Вся, я́же в ми́ре сем, отри́нувши/ и изгна́на бы́вши пра́вды ра́ди,/ стра́нница на земли́ яви́лася еси́,/ не иму́щи, где главу́ подклони́ти,/ Христу́, Спаси́телю на́шему, подо́бящися,/ блаже́нная ма́ти Матро́но,/ Ца́рствия Небе́снаго дости́гла еси́,/ иде́же не́сть боле́знь, ни печа́ль, ни воздыха́ние,/ но со а́нгельскими ли́ки водворе́ние/ и жи́знь безконе́чная.</p>
				<p>
					<style>И́ны стихи́ры, глас 2.</style>
				</p>
				<p>
					<style>Подо́бен: </style>Егда́ от Дре́ва:
				</p>
				<p>Егда́ годи́на лю́тая земли́ на́шея приспе́/ и жи́знь ве́рных вла́сти безбо́жных предаде́ся,/ ты, блаже́нная,/ по ве́сем и градо́м скита́ющися,/ пра́вую ве́ру небоя́зненно и дерзнове́нно/ в лю́дех утвержда́ла еси́/ во е́же коему́ждо, Бо́га взыску́ющему,/ ненаве́тну от сил вра́жиих бы́ти/ и спасе́ние улучи́ти.</p>
				<p>Внегда́ умре́ти ми,/ к ме́сту моего́ упокое́ния притецы́те/ и о потре́бнем вам рцы́те,/ аз же, я́ко жива́ су́щи,/ потщу́ся Го́спода умоля́ти/ вся поле́зная вам дарова́ти./ Та́ко с любо́вию/ к тебе́ притека́ющим рекла́ еси́,/ ста́рице Матро́но блаже́нная.</p>
				<p>Егда́ ти приспе́ вре́мя юдо́ль плаче́вную оста́вите/ и от земны́х в Небе́сная всели́тися,/ те́лу же твоему́ погребе́ну бы́ти,/ тогда́ рече́нная тобо́ю сбы́сться./ Вси бо ро́ди правосла́вных/ к ме́сту погребе́ния твоего́ притека́ху/ и, потре́бная себе́ прося́ще,/ непосты́дно сие́ улуча́ху,/ Матро́но, богоблаже́нная ма́ти.</p>
				<p>
					<style>Сла́ва, глас 6:</style>
				</p>
				<p>Дне́сь торжеству́ет оби́тель Покро́ва Пресвяты́я Де́вы Богоро́дицы,/ дне́сь ра́дуется сла́внейший град Москва́,/ и вси лю́дие Росси́йстии ликовству́ют,/ я́ко дарова́ся нам многоце́нное сокро́вище,/ честны́я и многоцеле́бныя мо́щи твоя́,/ ста́рице Матро́но,/ подаю́т бо всем приходя́щим благода́тную по́мощь:/ боле́зней исцеле́ние и зол избавле́ние,/ грехо́в проще́ние и душе́вное исправле́ние./ Те́мже благода́рственно возвели́чим Го́спода,/ прославля́ющаго святы́я Своя́/ и да́рующаго тобо́ю нам ве́лию ми́лость.</p>
				<p>
					<style>И ны́не, пра́здника или́ Богоро́дичен: </style>Кто Тебе́ не ублажи́т:
				</p>
				<p>
					<style>Вход. Проки́мен дне. И чте́ния.</style>
				</p>
				<p>Бытия́ чте́ние
					<style> (глава́ 18):</style>
				</p>
				<p>Прибли́жився Авраа́м, рече́:/ погуби́ши ли пра́веднаго с нечести́вым/ и бу́дет пра́ведник я́ко нечести́вый?/ А́ще бу́дут пятьдеся́т пра́ведницы во гра́де, погуби́ши ли я?/ Не пощади́ши ли всего́ ме́ста пяти́десяти ра́ди пра́ведных, а́ще бу́дут в нем?/ Ника́коже Ты сотвори́ши по глаго́лу сему́,/ е́же уби́ти пра́ведника с нечести́вым,/ и бу́дет пра́ведник я́ко нечести́вый: ника́коже./ Судя́й всей земли́, не сотвори́ши ли суда́?/ Рече́ же Госпо́дь:/ а́ще бу́дут в Содо́мех пятьдеся́т пра́ведницы во гра́де,/ оста́влю ве́сь град и все ме́сто их ра́ди./ И отвеща́в Авраа́м, рече́:/ ны́не нача́х глаго́лати ко Го́споду моему́,/ аз же е́смь земля́ и пе́пел:/ а́ще же ума́лятся пятьдеся́т пра́ведницы в четы́редесять пя́ть,/ погуби́ши ли четы́редесяти пяти́х ра́ди ве́сь град?/ И рече́: не погублю́, а́ще обря́щу та́мо четы́редесять пя́ть./ И приложи́ еще́ глаго́лати к Нему́, и рече́:/ а́ще же обря́щутся та́мо четы́редесять?/ И рече́: не погублю́ ра́ди четы́редесяти./ И рече́: что, Го́споди, а́ще возглаго́лю?/ А́ще же обря́щется та́мо три́десять?/ И рече́: не погублю́ три́десятих ра́ди./ И рече́: поне́же и́мам глаго́лати ко Го́споду:/ а́ще же обря́щутся та́мо два́десять?/ И рече́: не погублю́, а́ще обря́щутся та́мо два́десять./ И рече́: что, Го́споди, а́ще возглаго́лю еще́ еди́ною?/ А́ще же обря́щутся та́мо де́сять?/ И рече́: не погублю́ десяти́х ра́ди./ Оты́де же Госпо́дь, я́ко преста́ глаго́ля ко Авраа́му,/ и Авраа́м возврати́ся на ме́сто свое́.</p>
				<p>Проро́чества Иои́лева чте́ние
					<style> (глава́ 2):</style>
				</p>
				<p>Рече́ Госпо́дь:/ уве́дите, я́ко посреде́ Изра́иля Аз е́смь,/ и Аз Госпо́дь Бог ваш,/ и не́сть ино́го, ра́зве Мене́;/ и не посрамя́тся ктому́ лю́дие Мои́ во век./ И бу́дет по сих,/ и излию́ от Ду́ха Моего́ на вся́ку пло́ть,/ и прореку́т сы́нове ва́ши и дще́ри ва́ша,/ и ста́рцы ва́ши со́ния у́зрят,/ и ю́ноты ва́ши виде́ния уви́дят:/ и́бо на рабы́ Моя́ и на рабы́ни Моя́ во дни о́ны излию́ от Ду́ха Моего́/ и дам чудеса́ на Небеси́ и на земли́, кро́вь и о́гнь и куре́ние ды́ма./ Со́лнце обрати́тся во тьму́ и луна́ в кро́вь,/ пре́жде не́же приити́ дню Госпо́дню вели́кому и просвеще́нному./ И бу́дет, всяк, и́же призове́т и́мя Госпо́дне, спасе́тся,/ я́ко в горе́ Сио́не и во Иерусали́ме бу́дет спаса́емый, я́коже рече́ Госпо́дь,/ и благовеству́емии, и́хже Госпо́дь призва́.</p>
				<p>Прему́дрости Соломо́новы чте́ние
					<style> (глава́ 3):</style>
				</p>
				<p>Пра́ведных ду́ши в ру́це Бо́жией,/ и не прико́снется их му́ка./ Непщева́ни бы́ша в очесе́х безу́мных умре́ти,/ и вмени́ся озлобле́ние исхо́д их,/ и е́же от нас ше́ствие сокруше́ние,/ они́ же су́ть в ми́ре./ И́бо пред лице́м челове́ческим а́ще и му́ку прии́мут,/ упова́ние их безсме́ртия испо́лнено:/ и, вма́ле нака́зани бы́вше,/ вели́кими благоде́тельствовани бу́дут,/ я́ко Бог искуси́ я и обре́те их досто́йны себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т./ Су́дят язы́ком, и облада́ют людьми́,/ и воцари́тся Госпо́дь в них во ве́ки./ Наде́ющиися На́нь разуме́ют и́стину,/ и ве́рнии в любви́ пребу́дут Ему́./ Я́ко благода́ть и ми́лость в преподо́бных Его́,/ и посеще́ние во избра́нных Его́.</p>
				<p>
					<style>На лити́и стихи́ры, глас 7:</style>
				</p>
				<p>Вре́мени лю́тому во оте́честве на́шем приспе́вшу,/ яви́шася мно́зи му́ченицы и испове́дницы Христо́вы./ Матро́на же, ста́рица блаже́нная,/ я́ко му́ченица безкро́вная,/ изгна́ния, скита́ния, уничиже́ния,/ глад ве́лий и же́сток хлад претерпе́/ и ве́рность Го́сподеви/ да́же до часа́ сме́ртнаго сохрани́./ Ны́не, я́ко и пре́жде, нас науча́ет/ богоуго́дное и пра́ведное житие́ на земли́ явля́ти/ и при́сно со Христо́м бы́ти.</p>
				<p>Приходя́щим к тебе́, блаже́нная ста́рице Матро́но,/ дерзнове́нно возвеща́ла еси́:/ оскуде́ние ве́ры в лю́дех/ мно́гия беды́ несе́т,/ сего́ ра́ди покая́ние о гресе́х/ пред Го́сподем подоба́ет приноси́ти/ и моли́твы усе́рдныя/ при́сно Тому́ твори́ти,/ да не гне́вом Свои́м/ с лица́ земли́ истреби́т ны,/ но да ве́ру пра́вую испове́дующе,/ велеле́пно просла́вим на земли́/ жи́знь и щедро́ты нам Дарова́вшаго.</p>
				<p>
					<style>Сла́ва, глас то́йже:</style>
				</p>
				<p>А́ще не стои́т селе́ние без пра́ведника,/ не устои́т земля́ Ру́сская, оскуде́вши благоче́стием./ Си́це наставля́ла еси́, пра́ведная Матро́но,/ лю́ди заблу́ждшия,/ моля́щися усе́рдно,/ да поми́лует Госпо́дь зе́млю Ру́сскую.</p>
				<p>
					<style>И ны́не, пра́здника или́ Богоро́дичен, глас то́йже:</style>
				</p>
				<p>О Пресвята́я Влады́чице, Де́во Богоро́дице!/ О́браз Твой, Взыска́ние поги́бших имену́емый,/ тща́нием Матро́ны пра́ведныя написа́ся/ и к по́льзе ве́рных во храм Успе́ния Твоего́ принесе́ся,/ да вси, взира́юще на́нь,/ наде́жду тве́рдую и́мут на Тя./ Взыщи́ и на́ша души́, Богома́ти,/ во мра́це грехо́внем блужда́ющия,/ Твои́м предста́тельством и моли́твами Матро́ны блаже́нныя.</p>
				<p>
					<style>На стихо́вне стихи́ры, глас 5.</style>
				</p>
				<p>
					<style>Подо́бен: </style>Ра́дуйся:
				</p>
				<p>Ра́дуйся, оби́тель Пречи́стыя Богоро́дицы,/ иму́щи в себе́ сокро́вище неистощи́мое,/ честны́я мо́щи блаже́нныя Матро́ны./ Сия́ бо, све́та дневна́го не позна́вши,/ духо́вное же зре́ние от Бо́га прие́мши,/ да́ром прозре́ния и исцеле́ния обогати́ся,/ науча́ет ны, гре́шныя,/ ка́ко подоба́ет спасти́ся/ и получи́ти в Де́нь су́дный от Го́спода/ проще́ние грехо́в и ве́лию ми́лость.</p>
				<p>
					<style>Стих: </style>Госпо́дь реши́т окова́нныя,/ Госпо́дь умудря́ет слепцы́.
				</p>
				<p>Ра́дуйся, избра́нный сосу́де Свята́го Ду́ха,/ Небе́сная жи́тельнице,/ немощны́м челове́ком помо́щнице/ и ко спасе́нию путеводи́тельнице,/ блаже́нная ста́рице Матро́но./ Ты бо, прозира́ющи гряду́щая, я́ко настоя́щая,/ мно́гия лю́ди от грехо́внаго пути́ обрати́ла еси́/ и ко Христу́ привела́ еси́./ Испроси́ от Го́спода и нам, согреша́ющим,/ грехо́в оставле́ние и ве́лию ми́лость.</p>
				<p>
					<style>Стих: </style>Возведо́х о́чи мой в го́ры,/ отню́дуже прии́дет по́мощь моя́.
				</p>
				<p>Ра́дуйся, на враги́ непобеди́мая вои́тельнице,/ ко́зни их всегда́ разруша́ющая/ и на жи́зненнем пути́ нас укрепля́ющая,/ кро́ткая обличи́тельнице поро́ков на́ших./ Предстоя́щи ны́не Престо́лу Царя́ Небе́сных во́инств,/ испроси́ нам, предо́брая ма́ти,/ па́мять твою́ ве́рно почита́ющим,/ проще́ние грехо́в и ве́лию ми́лость.</p>
				<p>
					<style>Сла́ва, глас 6:</style>
				</p>
				<p>Прииди́те, просла́вим пе́сненными хвала́ми и чи́стым се́рдцем/ блаже́нную ма́терь на́шу Матро́ну,/ я́же во дни безбо́жия и гоне́ния/ непоколеби́мый столп благоче́стия и ве́ры бы́сть,/ в немощне́м телеси́ су́щи,/ си́лу Бо́жия благода́ти показа́/ и мно́гия лю́ди о́крест ея́ к Бо́гу приведе́,/ к покая́нию и моли́тве о земли́ Росси́йстей всех призва́/ и, та́ко сонм святы́х Моско́вских испо́лнивши,/ яви́ся при́сная о нас пред Бо́гом печа́льница/ и те́плая моли́твенница.</p>
				<p>
					<style>И ны́не, пра́здника или́ Богоро́дичен, глас то́йже:</style>
				</p>
				<p>Богоро́дице, Ты еси́ лоза́ и́стинная,/ возрасти́вшая нам Плод живота́,/ Тебе́ мо́лимся:/ моли́ся, Влады́чице,/ со апо́столы и пра́ведною Матро́ною,/ поми́ловати ду́ши на́ша.</p>
				<p>
					<style>Тропа́рь, глас 2:</style>
				</p>
				<p>Бо́гом умудре́нную блаже́нную ста́рицу Матро́ну,/ земли́ Ту́льския процвете́ние/ и гра́да Москвы́ пресла́вное украше́ние,/ восхва́лим дне́сь, ве́рнии./ Сия́ бо, све́та дневна́го не позна́вши,/ све́том Христо́вым просвети́ся/ и да́ром прозре́ния и исцеле́ния обогати́ся./ Пресе́льница же и стра́нница на земли́ бы́вши,/ ны́не в черто́зех Небе́сных Престо́лу Бо́жию предстои́т/ и мо́лится о душа́х на́ших.</p>
				<p>
					<style>Сла́ва, и ны́не, пра́здника или́ Богоро́дичен.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь:
					<style> тропа́рь пра́здника, два́жды. </style>Сла́ва,
					<style> святы́я. </style>И ны́не,
					<style> пра́здника. А́ще кроме́ пра́здника, тропа́рь святы́я, два́жды. </style>Сла́ва, и ны́не,
					<style> Богоро́дичен.</style>
				</p>
				<p>
					<style>По 1-м стихосло́вии седа́лен, глас 8:</style>
				</p>
				<p>Мо́щи твоя́ источа́ют всем боля́щим исцеле́ние,/ приходя́щим ве́рою и прося́щим посеще́ния твоего́,/ ма́ти пра́ведная и досточу́дная Матро́но./ Те́мже твои́ми моли́твами испроси́ и нам ве́лию ми́лость.</p>
				<p>
					<style>Сла́ва, и ны́не, пра́здника или́ Богоро́дичен:</style>
				</p>
				<p>Ра́дуйся, А́нгелом ра́дость ми́ра прие́мшая,/ ра́дуйся, ро́ждшая Творца́ Твоего́ и Го́спода,/ ра́дуйся, сподо́бльшаяся бы́ти Ма́ти Бо́жия.</p>
				<p>
					<style>По 2-м стихосло́вии седа́лен, глас 6:</style>
				</p>
				<p>Прииди́те, ве́рных мно́жества,/ дне́сь пра́ведную ста́рицу благоче́стно восхва́лим,/ и́стинную уго́дницу Христо́ву, полки́ бесо́в отгна́вшую,/ ны́не же со А́нгелы ликовству́ющую и Христу́ непреста́нно моля́щуюся,/ и с любо́вию той возопии́м:/ не забу́ди нас, ра́досте на́ша, ма́ти блаже́нная Матро́но,/ восхваля́ющих и чту́щих свяще́нную па́мять твою́.</p>
				<p>
					<style>Сла́ва, и ны́не, пра́здника или́ Богоро́дичен:</style>
				</p>
				<p>При́зри на нас, неду́гующих, Всенепоро́чная,/ и исцели́ боле́зни на́ша душе́вныя, вку́пе же и теле́сныя,/ да возвели́чим Тя, возвели́чившую все челове́чество.</p>
				<p>
					<style>Велича́ние: </style>Велича́ем тя,/ свята́я пра́ведная ста́рице Матро́но,/ и чтим святу́ю па́мять твою́,/ ты бо мо́лиши о нас,/ Христа́, Бо́га на́шего.
				</p>
				<p>
					<style>Псало́м избра́нный:</style>
				</p>
				<p>Блаже́нни непоро́чнии в пу́ть,/ ходя́щии в зако́не Госпо́дни.</p>
				<p>Блаже́нни испыта́ющии свиде́ния Его́,/ всем се́рдцем взы́щут Его́.</p>
				<p>Благослове́н еси́, Го́споди,/ научи́ мя оправда́нием Твои́м.</p>
				<p>Вразуми́ мя, и испыта́ю зако́н Твой/ и сохраню́ и всем се́рдцем мои́м.</p>
				<p>Глаго́лах о свиде́ниих Твои́х пред цари́/ и не стыдя́хся.</p>
				<p>Боя́щиися Тебе́ у́зрят и возвеселя́тся,/ я́ко на словеса́ Твоя́ упова́х.</p>
				<p>Во век, Го́споди, сло́во Твое́/ пребыва́ет на Небеси́.</p>
				<p>Жи́ва бу́дет душа́ моя́ и восхва́лит Тя/ и судьбы́ Твоя́ помо́гут мне.</p>
				<p>
					<style>По полиеле́и седа́лен, глас 4:</style>
				</p>
				<p>Рука́ Госпо́дня кре́пце веде́ тя путе́м ве́ры,/ сего́ ра́ди сквозе́ те́рния и волчцы́ нече́стия, на земли́ на́шей оби́льно прозя́бшия,/ неврежде́нно возшла́ еси́ в Небе́сныя оби́тели, ма́ти Матро́но блаже́нная.</p>
				<p>
					<style>Сла́ва, и ны́не, пра́здника или́ Богоро́дичен.</style>
				</p>
				<p>
					<style>Та́же степе́нна, 1-й антифо́н 4-го гла́са. Проки́мен, глас 4: </style>Го́споди, откры́й о́чи мои́,/ и уразуме́ю чудеса́ от зако́на Твоего́. 
					<style>Стих: </style>Отврати́ о́чи мой, е́же не ви́дети суеты́, в пути́ Твое́м живи́ мя. Вся́кое дыха́ние: 
					<style>Ева́нгелие от Матфе́я, зача́ло 104.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Свята́я сла́вная ста́рице Матро́но,/ гра́да Москвы́ похвало́/ и Руси́ святы́я моли́твеннице,/ в многоразли́чных ну́ждах нам помози́,/ коему́ждо поле́зная да́рующи/ во спасе́ние душ на́ших.</p>
				<p>
					<style>Кано́н пра́здника или́ Богоро́дицы на 6 и святы́я на 8. </style>
				</p>
				<p>
					<style>Кано́н святы́я, глас 8.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
				</p>
				<p>Бо́же Всеми́лостиве, сподо́би ны, недосто́йныя,/ воспе́ти уго́дницу Твою́ Матро́ну,/ на́шу изря́дную пред Тобо́ю хода́таицу и моли́твенницу.</p>
				<p>Любо́вию ко Христу́ от младе́нческих пеле́н уязви́лася еси́/ и Тому́ неле́ностно в житии́ твое́м служи́ла еси́, ма́ти блаже́нная.</p>
				<p>Избра́нный сосу́д Ду́ха Свята́го яви́лася еси́,/ благода́ть бо Бо́жию от святы́я купе́ли до конца́ дний твои́х/ при́сно усе́рдно возгрева́ла еси́, ма́ти блаже́нная.</p>
				<p>
					<style>Богоро́дичен: </style>Арха́нгельски пе́снь Тебе́ пое́м, Чи́стая:/ ра́дуйся, Обра́дованная, Мари́е, Ма́ти Христа́ Бо́га,/ при́сно моля́щаяся за род наш.
				</p>
				<p>
					<style>Пе́снь 3</style>
				</p>
				<p>
					<style>Ирмо́с: </style>
					<emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
				</p>
				<p>Житие́м богоуго́дным и пра́ведным освяти́лася еси́, ма́ти блаже́нная,/ те́мже и нам, с ве́рою к тебе́ прибега́ющим,/ помози́ благода́ти Бо́жия испо́лнимся.</p>
				<p>Христа́ Человеколю́бца, Его́же от ю́ности твое́я возлюби́ла еси́, ма́ти свята́я,/ моли́ утверди́тися нам на ка́мени за́поведей Его́.</p>
				<p>Це́ркве Зижди́тель Госпо́дь/ светообра́зное ча́до церко́вное соде́ла тя, пра́ведная ма́ти,/ и в любви́ Свое́й утверди́ тя, я́ко Человеколю́бец.</p>
				<p>
					<style>Богоро́дичен: </style>Небеси́ и земли́ Цари́це, Богоро́дице Де́во,/ и Це́ркве покро́ве всемо́щный,/ утверди́ оби́тель сию́ непоколеби́мо во благоче́стии пребыва́ти.
				</p>
				<p>
					<style>Конда́к и и́кос пра́здника.</style>
				</p>
				<p>
					<style>Седа́лен, глас 4:</style>
				</p>
				<p>По и́мени твоему́, Матро́но блаже́нная, житие́ твое́ бы́сть,/ скита́ния бо, поноше́ния и ско́рби ни во что же вмени́вши,/ госпожа́ яви́лася еси́ не то́кмо и́менем, но и ду́хом./ Те́мже и вся потре́бная Ца́рствия ра́ди Бо́жия стяжа́ла еси́/ и Бо́гом обогати́лася еси́.</p>
				<p>
					<style>Сла́ва, и ны́не, пра́здника или́ Богоро́дичен:</style>
				</p>
				<p>Ны́не, ра́дуйся, Тебе́ зове́м, Влады́чице,/ гре́шником погиба́ющим исправле́ние/ и нам, велича́ющим Тя, спасе́ние.</p>
				<p>
					<style>Пе́снь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Смотре́ние Бо́жие на тебе́ осо́бь явле́но бы́сть, ма́ти блаже́нная,/ я́ко сле́па и не́мощна те́лом су́щи,/ да́ром прозре́ния и чуде́с обогати́лася еси́/ и венце́м нетле́нным от Го́спода украси́лася еси́.</p>
				<p>Мудрова́ния плотска́я презре́ла еси́, блаже́нная,/ оба́че му́дростию, е́юже Госпо́дь умудря́ет слепцы́,/ изря́дно обогати́лася еси́.</p>
				<p>Я́ко алава́стр ми́ра, облагоуха́ющ преде́лы Росси́йския,/ ве́мы тя, Матро́но пра́ведная,/ стека́ются бо к тебе́ со всех конце́в лю́дие земли́ на́шея, заступле́ния прося́ще.</p>
				<p>
					<style>Богоро́дичен: </style>Блажи́м Тя, вси ро́ди, Пресвята́я Де́во,/ погиба́ющих взыску́ющую, немощны́х врачу́ющую и си́рых заступа́ющую.
				</p>
				<p>
					<style>Пе́снь 5</style>
				</p>
				<p>
					<style>Ирмо́с: </style>
					<emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Человеколю́бче.</emphasis>
				</p>
				<p>Христо́с, Свет И́стинный,/ ум твой, свята́я ма́ти, просвети́л е́сть к разуме́нию повеле́ний Его́,/ те́мже служи́ти Ему́ в житии́ твое́м усе́рдно потща́лася еси́.</p>
				<p>Све́том Христо́вым озаря́ема,/ в ми́ре сем, безбо́жием и грехолюби́вем,/ яви́лася еси́ я́ко столп о́гнен, светя́й во тьме́, пра́ведная Матро́но.</p>
				<p>Я́ко звезда́ многосве́тлая, возсия́ла еси́ в житии́ твое́м, пра́ведная Матро́но,/ указу́ющи и́стинный пу́ть люде́й заблу́ждшим./ Си́це и ны́не, в Небе́сных оби́телех водвори́вшися,/ моли́ просвети́ти и спасти́ ду́ши на́ша.</p>
				<p>
					<style>Богоро́дичен: </style>Свет ро́ждшая Боже́ственный и Преве́чный, Богоневе́сто,/ разреши́ мглу прегреше́ний на́ших.
				</p>
				<p>
					<style>Пе́снь 6</style>
				</p>
				<p>
					<style>Ирмо́с: </style>
					<emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
				</p>
				<p>Моли́твы при́сно к Бо́гу вознося́щи,/ вся ну́жды и печа́ли Тому́ возвеща́ла еси́, пра́ведная ма́ти,/ и, я́ко Ио́на во чре́ве ки́тове, в ско́рби ве́лией вопия́ла еси́:/ Бо́же, из глубины́ зол возведи́ мя.</p>
				<p>По́мощию Бо́жиею вся ну́жды смире́нне претерпе́вши, пра́ведная Матро́но,/ вра́жию си́лу моли́твою твое́ю победи́ла еси́./ Те́мже, ны́не неоску́дно благода́ть Христо́ву прие́мши,/ моли́ся, е́же от злоде́йства диа́вольскаго нам изба́витися.</p>
				<p>Мно́гими по́двиги твои́ми, пра́ведная Матро́но, ста́ла еси́ проти́ву ко́зней диа́вольских,/ бра́нь ве́дущи с миродержи́телем тьмы́ ве́ка сего́./ Те́мже о нас ны́не моли́ся, да прии́мем вся ору́жия Бо́жия/ и возмо́жем проти́витися во дни лю́тыя духово́м зло́бы поднебе́сным.</p>
				<p>
					<style>Богоро́дичен: </style>А́да и сме́рти Победи́теля ро́ждшая, Пречи́стая Де́во,/ моли́ Го́спода и Сы́на Твоего́/ враго́в злоде́йствия нас изба́вити.
				</p>
				<p>
					<style>Конда́к, глас 7:</style>
				</p>
				<p>К служе́нию Христо́ву/ от чре́ва ма́терня предызбра́нная,/ пра́ведная Матро́но,/ стезе́ю скорбе́й и печа́лей ше́ствующи,/ тве́рдую ве́ру и благоче́стие яви́вши,/ Бо́гу угоди́ла еси́./ Те́мже, почита́юще па́мять твою́, мо́лим тя:/ помози́ и нам в любви́ Бо́жии пребыва́ти,/ ста́рице блаже́нная.</p>
				<p>
					<style>Пе́снь 7</style>
				</p>
				<p>
					<style>Ирмо́с: </style>
					<emphasis>От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще/ отце́в Бо́же, благослове́н еси́.</emphasis>
				</p>
				<p>Возгоре́ся нече́стие в земли́ на́шей,/ я́ко пла́мень дре́вле в пещи́ вавило́нстей,/ ве́ру оте́ческую в лю́дех тща́щееся попали́ти,/ ты же, блаже́нная, приходя́щих к тебе́ науча́ла еси́ ве́рою воспева́ти:/ отце́в Бо́же, благослове́н еси́.</p>
				<p>Богопроти́внии мучи́телие, от зако́на Бо́жия отсту́пльшии,/ о́гнь гоне́ний во стране́ на́шей возжго́ша,/ ты же, пра́ведная Матро́но, приходя́щим к тебе́ си́лою Христо́вою ро́су духо́вную подава́ла еси́,/ да не попале́ны до конца́ бу́дут, но при́сно воспева́ют:/ отце́в Бо́же, благослове́н еси́.</p>
				<p>А́нгелу Бо́жию,/ в пещи́ вавило́нстей отроко́м дре́вле пла́мень о́гненный угаси́вшему,/ уподо́билася еси́ блаже́нная,/ росси́йским бо лю́дем во дни нече́стия моли́твами твои́ми/ от злобо́жнаго языковре́дия неврежде́нным бы́ти споспе́шествова́ла еси́, науча́ющи взыва́ти:/ отце́в Бо́же, благослове́н еси́.</p>
				<p>
					<style>Богоро́дичен: </style>К покро́ву Твоему́ прибега́ем, Де́во, купино́ неопали́мая,/ грехи́ на́ша, я́ко те́рние зловре́дное, попали́ моли́твами Твои́ми,/ да чи́стым се́рдцем взыва́ем:/ отце́в Бо́же, благослове́н еси́.
				</p>
				<p>
					<style>Пе́снь 8</style>
				</p>
				<p>
					<style>Ирмо́с: </style>
					<emphasis>Царя́ Небе́снаго,/ Его́же пою́т во́и а́нгельстии,/ хвали́те и превозноси́те во вся ве́ки.</emphasis>
				</p>
				<p>Царя́ Небе́снаго измла́да возлюби́ла еси́/ и Тому́ до конца́ дний свои́х со тща́нием служи́ла еси́, блаже́нная./ Ны́не же с ли́ки а́нгельскими при́сно пое́ши:/ Го́спода по́йте и превозноси́те Его́ во вся ве́ки.</p>
				<p>За́поведи Госпо́дни усе́рдие соблюда́ющи,/ столп благоче́стия Росси́и яви́лася еси́, ма́ти блаже́нная,/ я́коже о тебе́ предрече́ кроншта́дтский пра́ведник,/ с ни́мже превозно́сиши Христа́ во ве́ки.</p>
				<p>Мно́зи лю́дие росси́йстии, плене́ннии безбо́жием,/ моли́твами твои́ми, пра́ведная Матро́но, на пу́ть спасе́ния возврати́шася/ и, в ве́ре пра́вей укрепи́вшеся, Триеди́ному Бо́гу воспе́ша:/ Го́спода по́йте и превозноси́те Его́ во вся ве́ки.</p>
				<p>
					<style>Богоро́дичен: </style>Ро́ждшую Царя́ Небе́снаго,/ я́вльшагося в мир взыска́ти нас, погиба́ющих,/ Тя, Богоро́дице, велича́ем.
				</p>
				<p>
					<style>Пе́снь 9</style>
				</p>
				<p>
					<style>Ирмо́с: </style>
					<emphasis>Вои́стину Богоро́дицу/ Тя испове́дуем,/ спасе́ннии Тобо́ю, Де́во Чи́стая,/ с безпло́тными ли́ки Тя велича́юще.</emphasis>
				</p>
				<p>О чу́до ве́лие, ко́сти сухи́я источа́ют исцеле́ния/ и тле́нное естество́ дух наш к Нетле́нному Бо́гу возво́дит./ Сего́ ра́ди Матро́ну блаже́нную велича́ем.</p>
				<p>Град Москву́ и оби́тель Покро́ва Пресвяты́я Богоро́дицы,/ иде́же почива́ют честны́я мо́щи твоя́, пра́ведная Матро́но,/ сохрани́ от вся́ких напа́стей и зол/ и утверди́ в пра́вей ве́ре и благоче́стии всех, почита́ющих тя.</p>
				<p>Приими́ на́ше недосто́йное моле́ние, Матро́но блаже́нная,/ и, я́коже обеща́лася еси́, хода́тайствуй пред Го́сподем поле́зная нам дарова́ти,/ да с тобо́ю сподо́бимся в селе́ниих ра́йских сла́вити Святу́ю Тро́ицу.</p>
				<p>
					<style>Богоро́дичен: </style>И́стинную избра́нницу Твою́, Богома́ти, ве́мы Матро́ну блаже́нную:/ сия́ бо в де́нь почита́ния ико́ны Твоея́ Скоропослу́шницы роди́ся,/ в хра́ме Успе́ния Твоего́ крести́ся,/ о́браз Твой Взыска́ние поги́бших тща́нием ея́ написа́ся,/ та́же и те́лом во оби́тели честна́го Покро́ва Твоего́ почива́ет/ и мо́лится о душа́х на́ших.
				</p>
				<p>
					<style>Свети́лен:</style>
				</p>
				<p>А́нгели пресве́тлии вознесо́ша святу́ю ду́шу твою́, блаже́нная Матро́но, к Престо́лу Царя́ сла́вы,/ иде́же торжеству́еши со все́ми святы́ми и мо́лишися о душа́х на́ших.</p>
				<p>
					<style>Сла́ва, и ны́не, пра́здника или́ Богоро́дичен:</style>
				</p>
				<p>Свет и́стинный ро́ждшая, Богоро́дице,/ помраче́нных нас тьмо́ю грехо́вною просвети́/ и прича́стники ве́чных благ соде́лай.</p>
				<p>
					<style>На хвали́тех стихи́ры пра́здника 3 и святы́я 3. А́ще кроме́ пра́здника, стихи́ры святы́я на 4.</style>
				</p>
				<p>
					<style>Стихи́ры святы́я, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
				</p>
				<p>Прииди́те, ве́рнии,/ ста́рицу блаже́нную Матро́ну вси согла́сно восхва́лим,/ я́же в житии́ свое́м/ попече́ние изря́дное о лю́дех показа́,/ и ны́не прибега́ющим к ней благода́тная дея́ния явля́ет,/ та́же, в ли́це святы́х водворя́ющися,/ Престо́лу Бо́жию при́сно предстои́т/ и мо́лится о спасе́нии душ на́ших.</p>
				<p>При́сно в Бо́га богатя́щися,/ благода́ти Бо́жия испо́лньшися,/ мно́гия лю́ди, неду́жныя те́лом,/ здра́вы сотвори́ла еси́,/ та́же проти́ву сил вра́жиих,/ досажда́ющих душа́м челове́ческим,/ вои́тельница дерзнове́нная/ вои́стину показа́лася еси́,/ Матро́но, ста́рице богоблаже́нная.</p>
				<p>Лише́ния, гоне́ния/ и уничиже́ния от безбо́жных,/ беды́ от сро́дник и бли́жних/ Христа́ ра́ди претерпе́ла еси́,/ Ему́же и жи́знь свою́ вве́ривши,/ богоблаже́нная ста́рице Матро́но,/ о творя́щих тебе́ напа́сти/ дерзнове́нно моли́лася еси́,/ да в ра́зум и́стины прии́дут и спасу́тся.</p>
				<p>
					<style>Сла́ва, глас и подо́бен то́йже:</style>
				</p>
				<p>О, пресла́внаго чудесе́!/ О, та́инства неизрече́ннаго!/ Слепорожде́нная Матро́на пресла́вная,/ духо́вныма очи́ма во́лю Бо́жию презира́ющая,/ та́йная душ челове́ческих зрит/ и по́мощь изря́дную, коему́ждо потре́бную, подае́т./ Да ки́йждо, от нея́ благодея́ние прие́мый,/ Триеди́наго Бо́га усе́рдно просла́вит/ и досто́йную хвалу́ Ему́ принесе́т.</p>
				<p>
					<style>И ны́не, пра́здника или́ Богоро́дичен:</style>
				</p>
				<p>О, пресла́внаго чудесе́!/ Небесе́ и земли́ Цари́ца,/ от святы́х сро́дников на́ших умоля́емая,/ до ны́не зе́млю Ру́сскую покрыва́ет/ и ли́ка Своего́ изображе́ния ми́лостивно обогаща́ет./ О Влады́чице Держа́вная!/ Не преста́ни и на бу́дущее вре́мя/ во утвержде́ние на Руси́ Правосла́вия/ ми́лости и чудеса́ излива́ти до ве́ка. Ами́нь.</p>
				<p>
					<style>НА ЛИТУРГИ́И</style>
				</p>
				<p>
					<style>Слу́жба пра́здника и святы́я.</style>
				</p>
				<p>
					<style>Проки́мен, глас 3: </style>Госпо́дь Просвеще́ние мое́ и Спаси́тель мой,/ кого́ убою́ся?
					<style> Стих: </style>Госпо́дь Защи́титель живота́ моего́, от кого́ устрашу́ся? 
					<style>Апо́стол к Гала́том, зача́ло 208. Аллилу́ия, глас 6: </style>Госпо́дь реши́т окова́нныя, Госпо́дь умудря́ет слепцы́.
					<style> Стих: </style>Возведо́х о́чи мой в го́ры, отню́дуже прии́дет по́мощь моя́. 
					<style>Ева́нгелие от Луки, зача́ло 33. Прича́стен: </style>В па́мять ве́чную бу́дет пра́ведник:
				</p>
				<p>
					<style>Моли́тва</style>
				</p>
				<p>О блаже́нная ма́ти Матро́но, душе́ю на Небеси́ пред Престо́лом Бо́жиим предстоя́щи, те́лом же на земли́ почива́ющи и да́нною ти свы́ше благода́тию разли́чная чудеса́ источа́ющи, при́зри ны́не ми́лостивным твои́м о́ком на ны, гре́шныя, в ско́рбех, боле́знех и грехо́вных искуше́ниих дни своя́ иждива́ющия, уте́ши ны, отча́янныя, исцели́ неду́ги на́ша лю́тыя, от Бо́га нам по грехо́м на́шим попуща́емыя, изба́ви нас от мно́гих бед и обстоя́ний, умоли́ Го́спода на́шего Иису́са Христа́ прости́ти нам вся на́ша согреше́ния, беззако́ния и грехопаде́ния, и́миже мы от ю́ности на́шея да́же до настоя́щаго дне и часа́ согреши́хом, да твои́ми моли́твами получи́вше благода́ть и ве́лию ми́лость, просла́вим в Тро́ице Еди́наго Бо́га, Отца́, и Сы́на, и Свята́го Ду́ха, ны́не и при́сно и во ве́ки веко́в. Ами́нь.</p>
			</section>
			<section>
				<title>
					<p>Святая праведная Матрона Московская </p>
				</title>
				<p>Матрона Димитриевна Никонова родилась в 1881 году в селе Себино Тульской губернии в богобоязненной крестьянской семье. Это село расположено в двадцати километрах от Куликова поля. Будучи слепой от рождения, Матрона с младенческих лет получила от Бога дарование духовного зрения, проникновения в тайны Промысла Божия. Благодать, почившая на ней, проявилась в дарах молитвы, духовного рассуждения, ведения, прозорливости. К ней рано стали обращаться за советом — сначала местные жители, а затем и приезжие из других краев. На семнадцатом году у Матронушки внезапно отнялись ноги и она навсегда лишилась возможности ходить; однако она никогда не роптала из-за своих недугов, смиренно неся крест, данный ей от Бога.</p>
				<p>В 1925 году Матрона уезжает в Москву, ставшую местом ее подвижнического служения и праведной кончины. Преследуемая безбожниками, Матрона была вынуждена постоянно менять место жительства, находя приют в домах верующих. Нескончаемым потоком шли к Матронушке люди, жаждавшие духовного врачевания, наставления, молитвенной помощи. По ее молитвам совершались исцеления немощных, расслабленных, страждущих от болезней душевных и телесных. Ее пророчества и предсказания многим людям помогли избежать опасности и гибели, найти верный путь в непростых обстоятельствах. До наших дней сохранились многочисленные свидетельства об этих чудесных событиях.</p>
				<p>После ее праведной кончины, последовавшей в 1952 году, к могиле Матроны на Даниловском кладбище приходило множество людей, почитание почившей росло, совершались чудеса и исцеления. В 1999 году определением Патриарха Московского и всея Руси старица Матрона Московская была причислена к лику праведных для местного церковного почитания в г. Москве и Московской епархии. Честные мощи блаженной почивают в Покровском ставропигиальном женском монастыре города Москвы. Память святой праведной блаженной Матроны Московской совершается в день ее преставления — 19 апреля, в день тезоименитства — 9 ноября, а также в соборах Московских и Тульских святых.</p>
			</section>
		</section>
		<section>
			<title>
				<p>20-й де́нь</p>
			</title>
			<section>
				<title>
					<p>Преподо́бнаго отца́ на́шего Фео́дора Трихи́ны</p>
				</title>
				<p>
					<style>НА ВЕЧЕ́РНИ</style>
				</p>
				<p>
					<style>На</style> Го́споди, воззва́х: 
					<style>стихи́ры, глас 8.</style>
				</p>
				<p>
					<style>Подо́бен:</style> О, пресла́внаго чудесе́:
				</p>
				<p>Преподо́бне о́тче Фео́доре,/ дар, Бо́гу избра́н, сам себе́ прине́сл еси́,/ бде́ние всено́щное и умиле́ние стяжа́в,/ поуче́ние Боже́ственно,/ коне́чное смире́ние,/ наде́жду, ве́ру, любо́вь нерастворе́ну,/ трезве́ние и милосе́рдие,/ и́стинное безстра́стие и моли́тву,/ столп тя показа́ша светови́днейший.</p>
				<p>Преподо́бне о́тче Фео́доре,/ во одея́ние и́стинное/ и спасе́ния оде́жду/ благочести́вым ра́зумом ища́й оде́ятися,/ власяны́ми ру́бы всегда́/ твое́ те́ло покрыва́ти не преста́л еси́/ и обнажи́л еси́ нас обнажи́вшаго ко́зни,/ си́лою укрепля́емь,/ Боже́ственнаго Ду́ха.</p>
				<p>Вопло́щшемуся Бо́гу на́шему/ от Де́вы Ма́тере нас ра́ди/ и обнища́вшему, я́ко нищ ду́хом,/ тебе́ сама́го прине́сл еси́,/ же́ртву жи́ву и всесожже́ние прия́тно, всеблаже́нне,/ и дар че́стен./ Те́мже прия́л еси́ Небе́сное наслажде́ние./ К Нему́же при́сно моли́ся,/ поми́ловати нас.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Пло́ть от крове́й Твои́х прие́мь,/ Первове́чный Бог/ Тя Предста́тельницу показа́ челове́ком, Чи́стая./ Те́мже изба́ви рабы́ Твоя́/ от вся́кия беды́ и обстоя́ния/ и сете́й лука́ваго врага́/ и сия́ния причасти́тися сподо́би избра́нных/ Тя сла́вящия и покланя́ющияся Тебе́.</p>
				<p>
					<style>Крестобогоро́дичен:</style>
				</p>
				<p>Тя ви́дящи, пригвожда́ема/ на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Влады́ко,/ увы́ Мне, — вопия́ше, — Ча́до сла́дкое!/ ра́ны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли всех изба́вивый милосе́рдием Твои́м?</p>
				<p>
					<style>Кано́н, глас 2. </style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Во глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло е́сть,/ препросла́вленный Госпо́дь сла́вно бо просла́вися.</emphasis>
				</p>
				<p>Дарова́нии Боже́ственными обога́щся,/ дар я́ко многоце́нен, Творцу́, о́тче, себе́ приве́л еси́./ Те́мже мой облагодати́ по́мысл,/ восхваля́ющу твою́ дне́сь па́мять светоно́сную и житие́ равноа́нгельное.</p>
				<p>Я́ко напита́вся Боже́ственными добро́тами,/ взял еси́ на ра́мо твое́ по́стнически крест, Фео́доре,/ и после́довал еси́ во́льное тебе́ ра́ди Претерпе́вшему распя́тие, блаже́нне,/ стра́сти умертви́в теле́сныя.</p>
				<p>Кре́пко, о́тче, проти́ву врага́ ополчи́вся, и, кре́стным ору́жием огражде́н,/ сего́ смири́л еси́, смири́вся и му́дре возноша́емь./ Те́мже победоно́сец яви́лся еси́ и преподо́бных равностоя́тель.</p>
				<p>
					<style>Богоро́дичен:</style> Спа́сшиися, Де́во, Тебе́ ра́ди,/ Пренепоро́чную в жена́х и Бо́жию Роди́тельницу пе́сньми ублажа́ем,/ и почита́ем, и согла́сно зове́м:/ ра́дуйся, вино́вная пра́дедняго назда́ния.
				</p>
				<p>
					<style>Пе́снь 3</style>
				</p>
				<p>
					<style>Ирмо́с: </style>
					<emphasis>Процвела́ е́сть пусты́ня, я́ко крин, Го́споди,/ язы́ческая неплодя́щая Це́рковь/ прише́ствием Твои́м,/ в не́йже утверди́ся мое́ се́рдце.</emphasis>
				</p>
				<p>Процве́л еси́ в поро́де воздержа́ния, преподо́бне, я́ко ши́пок благово́нен,/ сердца́ благоуха́я нам Боже́ственным твои́м житие́м, пресла́вне.</p>
				<p>Кре́постию возмога́емь Спа́совою,/ ше́ствовал еси́ те́сным, сла́вне, жесто́ким и ско́рбным путе́м/ и к широте́ Вы́шняго Сио́на дости́гл еси́.</p>
				<p>Ви́дится твой гроб,/ благово́нно ми́ро благода́тию источа́я, преподо́бне,/ и пропове́дует Бо́гу бы́вша тя благово́ние, о́тче свяще́нне.</p>
				<p>
					<style>Богоро́дичен: </style>Черто́г безсме́ртия Твое́ чре́во бы́сть,/ из него́же Жени́х Госпо́дь возсия́в, Де́во Пречи́стая,/ преподо́бных лик Себе́ собра́.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен:</style> Вознесы́йся:
				</p>
				<p>Я́ко чист, к чи́стому присту́пль ча́стыми моли́твами и чистото́ю,/ освяти́лся еси́ Ду́хом, Фео́доре,/ отону́дуже со А́нгелы ны́не водворя́яся, пое́ши пе́снь трисвяту́ю всех Влады́це./ Те́мже моли́, преподо́бне, Христа́/ поми́ловати любо́вию чту́щих тя.</p>
				<p>
					<style>Сла́ва, и ны́не, Богоро́дичен:</style>
				</p>
				<p>По Бо́зе во Твой, Богоро́дице,/ прибега́ю, смире́нный, покро́в Боже́ственный, припа́дая, молю́ся:/ поми́луй, Пречи́стая, я́ко превзыдо́ша главу́ мою́ греси́,/ и бою́ся, Влады́чице, му́ки, и трепе́щу;/ моле́ние сотвори́, Чи́стая, к Сы́ну Твоему́ от сих изба́вити мя.</p>
				<p>
					<style>Крестобогоро́дичен:</style>
				</p>
				<p>И́же от Безнача́льнаго Отца́ рожде́ннаго напосле́док Тя пло́тию ро́ждшая,/ на Кресте́ ви́сяща, зря́щи, Христе́,/ увы́ Мне, любе́знейший Иису́се, — вопия́ше:/ ка́ко сла́вимый я́ко Бог от А́нгел,/ от беззако́нных ны́не челове́к, Сы́не, хотя́, распина́ешися?/ Пою́ Тя, Долготерпели́ве.</p>
				<p>
					<style>Пе́снь 4</style>
				</p>
				<p>
					<style>Ирмо́с: </style>
					<emphasis>Прише́л еси́ от Де́вы,/ не хода́тай, ни А́нгел, но Сам, Го́споди, вопло́щся,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</emphasis>
				</p>
				<p>Воздержа́ния ча́стыми я́звами ура́нил еси́ стра́сти Еги́пта/ и наста́вил еси́, Фео́доре, к земли́ Небе́сней/ благоче́стно и преподо́бно после́дующия тебе́.</p>
				<p>Истка́нии доброде́тельными соде́лал еси́, Фео́доре,/ себе́ уго́дну и чисте́йшую оде́жду,/ в ню́же оде́явся, в черто́г Вы́шний вшел еси́.</p>
				<p>Изсуше́нием, се́туя, соверша́л еси́, Фео́доре,/ власяны́ми истка́ньми твою́ пло́ть покрыва́я,/ отону́дуже ти возсия́ мы́сленное весе́лие Боже́ственным Ду́хом.</p>
				<p>
					<style>Богоро́дичен:</style> В час мя стра́шный, Пречи́стая, суди́ма/ спаси́ и изба́ви, гее́нны исхити́,/ я́ко да ублажа́ю Тя и по до́лгу честву́ю, Непоро́чная.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю/ и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо Тебе́, ино́го бо́га не зна́ем.</emphasis>
				</p>
				<p>Житие́ равноа́нгельное восприе́м на земли́, преподо́бне,/ по́стнически вся́ким озлобле́нием умертви́л еси́ страсте́й воста́ния,/ Богому́дре Фео́доре.</p>
				<p>Час Суда́ помышля́я всегда́,/ отри́нул еси́ от души́ сон уны́ния,/ у́тренюя к Бо́гу и Боже́ственною любо́вию удобря́емь.</p>
				<p>Любя́ Вы́шния оби́тели, я́ко мона́х и́стинен,/ воздви́гл еси́ на земли́ оби́тели мона́шествующим,/ в ни́хже тобо́ю насажде́ни бы́вше почита́ют тя, преподо́бне.</p>
				<p>
					<style>Богоро́дичен:</style> Еди́на родила́ еси́ ипоста́сную Жи́знь, Пречи́стая,/ Творца́ всех и Влады́ку,/ Его́же лю́бяще, мно́жество оте́ц преподо́бных преподо́бно пожи́ша.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Просве́щся виде́нии лу́чшими,/ от всех земны́х ду́шу обнажи́л еси́/ и о Бо́зе упраздни́лся еси́ непреста́нными поуче́нии, Фео́доре.</p>
				<p>Све́тлаго твоего́ жития́ све́тлостию/ поднебе́сная освети́шася, блаже́нне,/ восто́чнаго со́лнца светосия́нную тя звезду́ пропове́дающе.</p>
				<p>Мра́зом и сту́дению утесня́емь,/ и́же к Бо́гу огрева́лся еси́ манове́нии/ и зи́му отгна́л еси́ страсте́й Боже́ственною теплото́ю, Фео́доре.</p>
				<p>
					<style>Богоро́дичен:</style> Я́ко добру́, я́ко красну́ я́вльшуюся,/ Сло́во кра́сное возлюби́, Чи́стая,/ и в Твою́ утро́бу всели́ся в на́ше, ве́рных, избавле́ние.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен:</style> Яви́лся еси́ дне́сь:
				</p>
				<p>Яви́лся еси́ преди́вен житие́м,/ Фео́доре му́дре о́тче,/ власяны́ми ру́бы измени́в/ па́че ца́рских сокро́вищ,/ я́же на земли́,/ сего́ ра́ди небе́сную оде́жду восприя́л еси́,/ при́сно моли́ о нас, преподо́бне.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Богопроти́вное веле́ние/ беззако́ннующаго мучи́теля высо́к пла́мень вознесло́ е́сть;/ Христо́с же простре́ Богочести́вым отроко́м ро́су духо́вную,/ Сый благослове́н и препросла́влен.</emphasis>
				</p>
				<p>Миродохнове́н был еси́ доброде́тельными твои́ми обе́ты, Фео́доре,/ и ми́ро благово́нно от честны́х твои́х моще́й/ источа́еши нам, ве́рно чту́щим тя,/ души́ и се́рдца благоуха́я, преподо́бне.</p>
				<p>Я́ко а́гнец незло́бив, воспита́н на зла́це воздержа́ния, преподо́бне,/ всели́лся еси́ во огра́ду Небе́сную весели́тися с нача́льным Па́стырем,/ те́мже твоя́ о́вцы при́сно помина́й.</p>
				<p>Ка́плями слез твои́х погаси́л еси́ вря́щую телесе́ пе́щь, свяще́нне,/ огне́м Боже́ственнаго Ду́ха распала́емь,/ свети́льник до́блести и свет су́щим во тьме́, о́тче, был еси́.</p>
				<p>
					<style>Богоро́дичен:</style> Показа́ купина́ Тя, повива́ема огне́м, Пренепоро́чная, ника́коже опаля́ема у́бо,/ О́гнь бо носи́ла еси́ Божества́,/ И́же неопа́льну Тя соблюде́, Чи́стая, и по рождестве́ Де́ву нетле́нну.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте дела́, я́ко Го́спода,/ и превозноси́те во вся ве́ки.</emphasis>
				</p>
				<p>Скве́рну отмы́л еси́ души́ сле́зными тече́нии/ и пото́к пи́щный насле́довал еси́ и кро́тких зе́млю,/ я́ко кро́ток, преподо́бне, и незло́бив, и пра́вдою я́ве укра́шен.</p>
				<p>Сво́йственными к Бо́гу взира́нии при́сно просвеща́емь,/ непреткнове́нно премину́л еси́ стра́стныя по́мыслы и все омраче́ние теле́сное/ и к све́ту преше́л еси́ безстра́стия, о́тче.</p>
				<p>Да и́стинному жела́нию приступи́ши, возде́ржник, и смиренному́др,/ и долготерпели́в яви́лся еси́, и ми́лостив вои́стинну,/ власяны́ми ру́бы покрыва́яся и де́монскую обнажа́я пре́лесть.</p>
				<p>
					<style>Богоро́дичен:</style> Украси́вшися добро́тами доброде́телей/ и ря́сны преиспещре́нна златы́ми, Де́во,/ я́же па́че всех челове́к красне́йшаго Сло́ва породила́ еси́./ Его́же пое́т преподо́бных мно́жество во ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Безнача́льна Роди́теля Сын, Бог и Госпо́дь,/ вопло́щься от Де́вы, нам яви́ся/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</emphasis>
				</p>
				<p>Распе́н пло́ть твою́ стра́хом Влады́ки твоего́,/ умертви́лся еси́ ми́ру, о́тче Фео́доре,/ и ны́не преше́л еси́, ра́дуяся, к жи́зни живы́х, треблаже́нне,/ прича́стием обоже́н и све́та при́сно исполня́емь.</p>
				<p>Де́нь пра́зднственный и испо́лнен свяще́ния,/ твою́ Боже́ственную па́мять соверша́ем дне́сь:/ ты бо све́та и дне я́ко вои́стинну сын показа́лся еси́/ и во све́те невече́рнем живе́ши, ра́дуяся.</p>
				<p>Свети́льниче светоза́рне, Бо́жия да́ра тезоимени́те,/ Богосия́нное свети́ло, невече́рняя заря́,/ доброде́телей мирополо́жниче и непрекло́нен сто́лпе мона́шествующих,/ ста́до твое́ изба́ви моли́твами твои́ми от вся́кия ско́рби.</p>
				<p>
					<style>Богоро́дичен:</style> Све́та жили́ще чре́во Твое́ бы́сть, Де́во,/ просве́щшаго мир заря́ми Божества́,/ две́ре Со́лнца сла́вы,/ в жена́х прера́дованная, преподо́бных похвало́,/ Всесвята́я и Преблагослове́нная.
				</p>
			</section>
			<section>
				<title>
					<p>Преподо́бный Фео́дор Трихина </p>
				</title>
				<p>Преподобный Феодор Трихина родился в богатой Константинопольской семье. В юности он удалился в пустынную обитель во Фракии и принял монашество. Преподобный был строгим постником, носил только одну грубую, колючую власяницу, отчего и был прозван Трихиною, то есть «Власяничным». Этим именем был назван и монастырь, в котором он подвизался. При жизни преподобный творил много чудес и исцелений.</p>
				<p>После смерти от его святых мощей, прославленных милостью Божией, истекало целебное миро, которое излечивало многие болезни и изгоняло нечистых духов. Время жизни преподобного Феодора неизвестно.</p>
			</section>
			<section>
				<title>
					<p>Преподо́бнаго Алекса́ндра Ошеве́нскаго</p>
				</title>
				<p>
					<style>ВЕ́ЧЕР</style>
				</p>
				<p>Блаже́н муж: 
					<style>1-й антифо́н. На</style> Го́споди, воззва́х: 
					<style>стихи́ры, глас 2.</style>
				</p>
				<p>
					<style>Подо́бен: </style>Ки́ими похва́льными венцы́:
				</p>
				<p>Ки́ими похва́льными венцы́/ венча́ем преподо́бнаго отца́ на́шего Алекса́ндра,/ духо́вно вси достиза́юще чистоту́?/ Того́ лю́бящим и всем и́ноком предста́теля,/ и засту́пника тве́рда своему́ ста́ду,/ и всем ско́рбным уте́шителя,/ благоче́стию столпа́, ми́ру побо́рника,/ его́же ра́ди шата́ния враго́м Христо́с низложи́,/ име́яй ве́лию ми́лость.</p>
				<p>Ки́ими пе́сньми и пе́нии/ похва́лим преподо́бнаго отца́ Алекса́ндра?/ Преподо́бным лико́м соприча́стника/ и благоче́стия побо́рника,/ це́рковь вели́каго святи́теля, чудотво́рца Нико́лы воздви́гша,/ и того́ духо́вное ста́до собра́вша, учени́к свои́х,/ и общежи́тельство в Ка́ргопольстей о́бласти устро́ивша,/ его́ же ра́ди Христо́с шата́ния вра́жия низложи́,/ име́я ве́лию ми́лость.</p>
				<p>Ки́ими проро́ческими пе́сньми/ похва́лим преподо́бнаго Алекса́ндра?/ И́же не от Ри́ма, ни от Иерусали́ма прише́дша,/ но от зде ца́рствующаго гра́да Москвы́ дости́гша Бе́ла е́зера о́бласти,/ честна́го Успе́ния Бо́жией Ма́тери оби́тели Кири́лловы огра́ды,/ того́ уче́нию навы́кшаго,/ и отту́ду прише́дша к се́верным страна́м,/ и ви́девша та́мо лю́ди умно́жившияся,/ и общежи́тельства не бе в стране́ той,/ и пусты́ню, а́ки град, сотво́рша,/ его́же ра́ди бра́ни вра́жия Христо́с низложи́,/ име́яй ве́лию ми́лость.</p>
				<p>Ки́ими дарми́ духо́вными и похвала́ми/ похва́лит град наш Ка́ргополь преподо́бнаго Алекса́ндра?/ Такова́ бо име́я свети́льника, в после́днем ро́де возсия́вша,/ та́ко бога́тство обре́те, не изда́вна сокрове́но,/ не под о́дром свети́ло, но на све́щнице,/ ра́ка же блаже́ннаго не от зла́та, ни от камы́к
					<a type="note" xlink:href="#note16">16</a> драги́х светя́щися,/ но от Свята́го Ду́ха сия́ет благода́тию,/ чуде́с исцеле́ния подае́т приходя́щим с ве́рою,/ его́же ра́ди ко́зни вра́жия Христо́с низложи́,/ име́яй ве́лию ми́лость.
				</p>
				<p>
					<style>Сла́ва, и ны́не, глас 8:</style>
				</p>
				<p>Всечестна́я и чудотво́рная ра́ка,/ иде́же лежи́т трудолю́бное и свято́е те́ло твое́, Алекса́ндре, о́тче наш,/ исцеле́ния неоску́дна подае́т приходя́щим с ве́рою,/ душетле́нныя стра́сти исцеля́ющи,/ полки́ же бесо́вския побежда́ющи,/ тем и ста́до свое́ чудесы́ удивля́еши,/ сего́ ра́ди ра́достно, от души́ вопие́м ти:/ Богоблаже́нне, преподо́бне о́тче наш Алекса́ндре,/ моли́ Христа́ Бо́га спасти́ ны/ и ми́рови да́ти ве́лию ми́лость.</p>
				<p>
					<style>И ны́не, пра́здника.</style>
				</p>
				<p>
					<style>Вход. Проки́мен дне. Чте́ния 3 преподо́бническая 
						<emphasis>(зри 17 апреля).</emphasis>
					</style>
				</p>
				<p>
					<style>На лити́и стихи́ры самогла́сны, глас 6:</style>
				</p>
				<p>Прииди́те, вси концы́ земли́,/ псалмы́ и пе́сньми свяще́нное и честно́е преподо́бнаго Алекса́ндра торжество́/ дне́сь благоче́стно восхва́лим,/ а́ще бо и последи́ возсия́,/ но дре́вних че́сти сподо́бися,/ и мо́лится Христо́ви/ спасти́ся душа́м на́шим.</p>
				<p>Вы́шняго Про́мыслом вперя́емь,/ преподо́бне о́тче Алекса́ндре,/ воздержа́нием пи́щу Боже́ственную позна́л еси́/ и непреста́нною моли́твою и нощны́м стоя́нием/ Кири́ллу, блаже́нному своему́ учи́телю, снасле́дник бы́ти сподо́бился еси́,/ сле́зными же пото́ки бесо́вския ополче́ния погрузи́л еси́,/ тем же Христо́с тя дарова́нием чуде́с обогати́,/ Его́же возлюби́ и Его́же ра́ди тяготу́ дневну́ю поне́сл еси́,/ Того́ моли́ спасти́ся душа́м на́шим.</p>
				<p>Преподо́бне о́тче Алекса́ндре,/ страстна́я взыгра́ния воздержа́нием изсуши́л еси́/ и Ду́ху Свято́му отсего́ жили́ще в себе́ учини́л еси́,/ с ве́рою приходя́щим подае́ши исцеле́ния,/ я́коже дре́внии отцы́, показа́шася чудесы́./ Ты же, преподо́бне, по сме́рти чудесы́ удивля́еши,/ не бо зерца́лом и гада́ньми,/ но я́сне зри́ши Святу́ю Тро́ицу,/ Ю́же моли́ и нам, ча́дом твои́м, спасти́ся/ и душа́м на́шим дарова́ти ве́лию ми́лость.</p>
				<p>
					<style>Сла́ва, глас 8:</style>
				</p>
				<p>Прииди́те дне́сь, Боголюби́вое и́нок мно́жество,/ псало́мская пе́ния и духо́вныя цве́ты своему́ отцу́ принесе́м,/ я́ко вои́стинну и́ноческому украше́нию и преподо́бным сожи́телю,/ хва́ляще, си́це рцем:/ ра́дуйся, светоза́рное свети́ло,/ приведы́й ко Христу́ и́нок мно́жество;/ ра́дуйся, гра́ду на́шему похвала́ и утвержде́ние,/ и всем ве́рным благоути́шное приста́нище,/ и очище́ние боля́щим во гресе́х,/ на Боже́ственное тех возвыша́я раче́ние./ Тем пречестны́й и святы́й твой/ и А́нгелом гове́йный обстоя́ще о́браз, ра́достно целу́юще,/ уши́ма и очи́ма прикаса́ющеся, здра́вие прие́млем, о́тче наш Алекса́ндре,/ испроси́ нам Бо́жия человеколю́бия улучи́ти/ моли́твами твои́ми, свя́те,/ и ми́ру смире́ние дарова́ти/ и душа́м на́шим ве́лию ми́лость.</p>
				<p>
					<style>И ны́не, пра́здника. </style>
				</p>
				<p>
					<style>На стихо́вне стихи́ры, глас 1.</style>
				</p>
				<p>
					<style>Подо́бен: </style>Небе́сным чино́м:
				</p>
				<p>Презира́тель до́льним,/ пресе́льник и рачи́тель Вы́шним/ и пусты́нный граждани́н Алекса́ндр быв Богому́дрый,/ всем нам торжествова́ти повелева́ет,/ и́же к Бо́гу отше́ствия его́/ в де́нь спаси́тельный.</p>
				<p>
					<style>Стих:</style> Честна́ пред Го́сподем/ сме́рть преподо́бных Его́.
				</p>
				<p>Вне пло́ти и ми́ра быв доброде́тельми,/ тем просла́ви Го́спода Сла́вы/ на земли́ житие́м, о́тче Богому́дре,/ по достоя́нию от Него́ просла́вися/ и исцеле́нием яви́ся Боже́ственный исто́чник,/ Алекса́ндре Богоприя́тне.</p>
				<p>
					<style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Смире́н, незло́бив, кро́ток,/ прост, молчали́в, чадолюби́в оте́ц я́ко бы́сть, о́тче,/ па́че челове́ка вои́стинну невеще́ствен в вещи́,/ храм Бо́жия Ду́ха по достоя́нию яви́ся,/ и́же от Него́ пребы́вшая тебе́ дарова́ния/ ми́лостивно подае́ши ча́дом свои́м.</p>
				<p>
					<style>Сла́ва, глас 8:</style>
				</p>
				<p>Мона́хов мно́жества,/ наста́вника тя почита́ем, о́тче наш Алекса́ндре,/ твое́ю бо стезе́ю пра́во ходи́ти позна́хом,/ блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче, преподо́бных соприча́стниче и пра́ведных,/ с ни́миже моли́ся Го́сподеви/ поми́ловатися душа́м на́шим.</p>
				<p>
					<style>И ны́не, пра́здника.</style>
				</p>
				<p>
					<style>Тропа́рь, глас 4:</style>
				</p>
				<p>Христа́, и́стиннаго Бо́га, все́ю душе́ю возлюби́л еси́/ и Тому́ невозвра́тным жела́нием после́довал еси́,/ вся же кра́сная и сла́дкая ми́ра сего́ возненави́дев,/ я́ко небопа́рный оре́л, на Небеса́ возлете́/ и та́мо со А́нгелы лику́еши и со все́ми святы́ми Святе́й Тро́ице предстои́ши,/ моли́ и нам спасти́ся, ча́дом твои́м,/ я́коже обеща́ся, Алекса́ндре преподо́бне, о́тче наш.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии седа́лен, глас 3:</style>
				</p>
				<p>Земля́ на́ша и страна́, блаже́нне, чудеса́ твоя́ возвеща́ют и воспева́ют всю́ду,/ Христо́с бо тя нам свети́льника показа́,/ моли́ спасти́ся нам.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Красоте́ де́вства Твоего́ и пресве́тлой чистоте́ Твое́й/ Гаврии́л удиви́ся, вопия́ше Ти, Богоро́дице:/ ку́ю Ти похвалу́ принесу́ досто́йную?/ Что́ же возымену́ю Тя?/ Недоумева́ю и ужаса́юся. Те́мже, я́ко повеле́н бых, вопию́ Ти:/ ра́дуйся, Благода́тная.</p>
				<p>
					<style>По 2-м стихосло́вии, седа́лен, глас 2.</style>
				</p>
				<p>
					<style>Подо́бен:</style> Милосе́рдия су́щи:
				</p>
				<p>Я́ко доброде́телем поло́жника и преподо́бным удобре́ние,/ Це́рковь сла́вит тя, вопию́ще:/ Алекса́ндре преблаже́нне, моли́твами твои́ми/ исцели́ неду́ги и боле́зни на́ша и вся́ческих изба́ви искуше́ний/ и́же ве́рою и любо́вию па́мять твою́ восхваля́ющих.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Милосе́рдия су́щи исто́чник, ми́лости сподо́би нас, Богоро́дице,/ при́зри на лю́ди согреши́вшия,/ яви́ я́ко при́сно си́лу Твою́,/ на Тя бо упова́юще, — ра́дуйся — вопие́м Ти,/ я́коже иногда́ Гаврии́л, Безпло́тных Архистрати́г.</p>
				<p>
					<style>По полиеле́и седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Дух Святы́й тя, блаже́нне, наста́ви оте́чество свое́ оста́вити/ и на па́жить спасе́ную нас наста́ви ти,/ и Христо́с тя свети́льника нам показа́ я́ве,/ сего́ ра́ди, лику́я, весели́тся на́ша страна́, со дерзнове́нием моля́ся ти,/ я́ко сугу́бным венце́м украша́ешися от Го́спода.</p>
				<p>
					<style>Сла́ва, и ны́не, Богоро́дичен:</style>
				</p>
				<p>И́же нас ра́ди рожде́йся от Де́вы/ и распя́тие претерпе́в, Благи́й,/ испрове́ргий сме́ртию сме́рть/ и Воскресе́ние явле́й, я́ко Бог,/ не пре́зри, я́же созда́л еси́ руко́ю Твое́ю./ Яви́ человеколю́бие Твое́, Ми́лостиве,/ приими́ Ро́ждшую Тя Богоро́дицу, моля́щуюся за ны, и спаси́, Спа́се наш, лю́ди отча́янныя.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4:</style> Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех, я́же воздаде́ ми? Вся́кое дыха́ние: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Прииди́те, лю́дие вси гра́да на́шего и ве́си гра́дстии,/ хвалу́ принесе́м отцу́ на́шему, вопию́ще си́це:/ ра́дуйся, пресве́тлый сто́лпе, просвеща́яй нас чудесы́ свои́ми;/ ра́дуйся, звездо́, от ю́га возсия́вшая на се́верных страна́х;/ ра́дуйся, о́тче, мра́ка грехо́внаго избавля́яй нас/ и Ца́рствию Небе́сному сподобля́яй моли́твами свои́ми.</p>
				<p>
					<style>Кано́н преподо́бному Алекса́ндру, глас 4, его́же краегране́сие:</style> Хвалу́ пою́ но́вому чудотво́рцу Алекса́ндру. 
					<style>Глас 4.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Све́том озаря́емь благода́ти Твоея́, Христе́,/ уясни́ ми язы́к, и просвети́ очи мои́,/ и ду́шу освяти́, и се́рдце озари́,/ да воспою́ похвалу́ но́вому чудотво́рцу, преподо́бному Алекса́ндру.</p>
				<p>Путе́м, вводя́щим ко гра́ду Небе́сному,/ невозвра́тно ше́ствовал еси́, Алекса́ндре,/ и́бо Святы́й Дух наста́ви тя, почива́ющ в се́рдце твое́м.</p>
				<p>Вознося́шеся смире́нием, о́тче Алекса́ндре, любо́вь име́л еси́ ко Христу́,/ тем мо́лимся ти, преподо́бне,/ уще́дри смире́ние на́ше и боле́зни вся облегчи́ серде́ц на́ших.</p>
				<p>
					<style>Богоро́дичен:</style> Па́дшим воста́ние и стоя́щим укрепле́ние су́щи, Всенепоро́чная,/ тем молю́ся Ти:/ па́дший грехо́м мой ум испра́ви, Влады́чице.
				</p>
				<p>
					<style>Песнь 3</style>
				</p>
				<p>
					<style>Ирмо́с:</style>
					<emphasis>Твоя́ песносло́вцы, Богоро́дице,/ живы́й и незави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
				</p>
				<p>Теку́щих стоя́щими измени́л еси́ смы́слено,/ прие́м свой крест, о́тче Алекса́ндре,/ и в непроходи́мую пусты́ню, я́ко Илия́ вели́кий, отходя́, прибы́л еси́.</p>
				<p>Путь тебе́, зело́ жела́емый, оте́ц пове́да, и́же рече́:/ иди́, ча́до, на о́ну страну́ реки́/ и обря́щеши мно́гими ле́ты сокрыва́ему пусты́ню,/ и та́мо всели́ся, поя́ Го́спода.</p>
				<p>Коле́блемы страстьми́ разли́чными,/ ве́рою притека́ем к твоему́ покро́ву, Алекса́ндре преподо́бне,/ святы́ми твои́ми хода́тайствы вся ны посети́, моля́ся Человеколю́бцу.</p>
				<p>
					<style>Богоро́дичен:</style> Кропле́нием ми́лости Твоея́, Де́во,/ у́глие погаси́ мои́х страсте́й, Богора́дованная,/ и уга́сший возжзи́ свети́льник се́рдца моего́,/ Златы́й Свети́льниче, Всенепоро́чная.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Стра́стный мрак очи́стив и Христо́ва повеле́ния, я́ко свет, вои́стину прие́м,/ в посте́ просия́л еси́/ и, умертви́в те́ло, дух оживи́л еси́, вра́жия се́ти попра́в, блаже́нне,/ тем и Вы́шних Безпло́тных слуг соприча́стник бы́сть Ду́ха благода́тию,/ Алекса́ндре, о́тче наш, моли́ Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Я́ко Всенепоро́чная Неве́сто Творца́,/ я́ко Неискусому́жная Ма́ти Изба́вителя,/ прия́телище я́ко су́щи Уте́шителя, Всепе́тая,/ беззако́нию мя су́ща скве́рно жили́ще и де́монов игра́лище в ра́зуме бы́вша,/ потщи́ся от сих злоде́йствия мя изба́ви ти,/ све́тло жили́ще доброде́тельми соде́лавши, Светода́тельная и Нетле́нная,/ разжени́ о́блак страсте́й/ и Вы́шняго прича́стия сподо́би и Све́та Невече́рняго моли́твами Твои́ми.</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Неизсле́дный Бо́жий Сове́т,/ е́же от Де́вы, воплоще́ния/ Тебе́, Вы́шняго,/ проро́к Авваку́м усмотря́я, зовя́ше:/ сла́ва си́ле Твое́й, Го́споди.</emphasis>
				</p>
				<p>Пусты́ни непроходи́мыя доше́д,/ верхи́ бесо́вския возвыша́емыя/ смире́нием смири́л еси́, му́дре Алекса́ндре, и на них мужествова́л еси́,/ сла́во и́ночествующим и утвержде́ние.</p>
				<p>Мече́м обоюдуо́стрым в Христо́в страх вооружи́вся,/ зми́я отсту́пника низложи́л еси́ разу́мно и чу́вственно, блаже́нне Алекса́ндре,/ свяще́нными побе́дами прославля́емь.</p>
				<p>Ве́сь Боже́ственным Ду́хом распали́вся, о́тче,/ мраз терпе́л еси́ и мно́ги беды́, в пусты́нях вселя́яся, иски́й Го́спода,/ благода́тию тя Боже́ственною согрева́юща.</p>
				<p>
					<style>Богоро́дичен:</style> Тя, очище́ние всем земны́м, ве́рою молю́ и припа́даю, Благослове́нная,/ ми́лостива ми Судию́ и Сы́на Твоего́ сотвори́,/ я́ко да по до́лгу сла́влю Тя.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>Ше́ствовал еси́, преподо́бне, у́зкий и приско́рбный пу́ть,/ Боже́ственными восхожде́нии се́рдца, и виде́нии разширя́емь, и положе́нием обожа́емь я́ве,/ тем бы́сть и́ноком утвержде́ние и украше́ние.</p>
				<p>Я́ко очи́стившу помышле́ния, преподо́бне,/ благода́ть тебе́ даде́ся, я́ко проро́ку,/ я́ко настоя́щая, глаго́лати бу́дущая,/ зре́ти же да́льная, я́ко бли́жняя, Алекса́ндре, Бо́жие оби́телище.</p>
				<p>Боле́зней мя изба́ви грехо́вных и скорбе́й,/ утоли́ се́рдца моего́ лю́тость/ и грехопаде́ниям разреше́ние да́руй,/ Благоде́теля Бо́га име́я, послу́шающа честны́х твои́х моли́тв.</p>
				<p>
					<style>Богоро́дичен: </style>Ума́ моего́ уврачу́й изступле́ние, Всенепоро́чная,/ и исцели́ стра́сти душе́вныя моя́, и уны́ния тьму́ отжени́,/ я́ко да восхваля́ю Тя пе́сненно, Присноблаже́нная Богоро́дице Всепе́тая.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
				</p>
				<p>Увяди́в стра́сти теле́сныя, я́ко дре́во узре́ся высокове́рхое,/ плоды́ чуде́сныя израща́я/ и честна́я исправле́ния священнонося́, Богоблаже́нне.</p>
				<p>Исцели́ тя Госпо́дь явле́нием Кири́лла чудотво́рца,/ и ра́зуме, я́ко от вели́кия боле́зни вско́ре премени́ся на здра́вие/ и, возбну́в
					<a type="note" xlink:href="#note17">17</a> от виде́ния, ра́довашеся, поя́ Го́спода.
				</p>
				<p>Тьма́м боле́зней прибли́жихся аз, те́лом не́мощен низлежа́, Алекса́ндре, о́тче,/ тем ве́рою зову́ ти:/ боле́зни утоли́ се́рдца моего́.</p>
				<p>
					<style>Богоро́дичен:</style> Еди́на всем поможе́ние, помози́ нам, бе́дствующим,/ и ру́ку пода́ждь, и к приста́нищу введи́ спасе́ния,/ Отрокови́це Богоблагода́тная.
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен:</style> Взбра́нной Воево́де
				</p>
				<p>Роди́телей свои́х любо́вь отри́нул еси́/ и дом свой, я́ко чужд, оста́вил еси́,/ водвори́ бо ся в пусты́ню,/ и та́мо ви́де Бог труды́ твоя́ и по́двиги,/ па́стыря и наста́вника избра́нному Своему́ ста́ду сподобля́ет тя/ и по преставле́нии вели́кими чудесы́ прославля́ет тя,/ исцеля́ти разли́чныя неду́ги./ Моли́ о нас Христа́ Бо́га,/ пра́зднующих любо́вию святу́ю па́мять твою́,/ да вси единогла́сно вопие́м ти:/ ра́дуйся, Алекса́ндре преподо́бне, о́тче наш.</p>
				<p>
					<style>И́кос:</style>
				</p>
				<p>Други́й, о́тче, яви́ся врач и предста́тель/ неду́ги одержи́мым и скорбьми́, Алекса́ндре чудотво́рче,/ исцеля́я всех, ве́рно притека́ющих под Боже́ственный кров твой,/ тем и от нас слы́шиши:/ ра́дуйся, отца́ блага́го ко́рене;/ ра́дуйся, ма́тере благи́я ве́твь;/ ра́дуйся, и́же тех любо́вь отри́нувый;/ ра́дуйся, и́же еди́наго Бо́га прие́мый;/ ра́дуйся, я́ко оста́вил еси́ мирску́ю суету́ и дом/ и Пречи́стыя Ма́тере оби́тели Кири́лловы огра́ды дости́гл еси́;/ ра́дуйся, я́ко та́мо во и́ноческая обле́клся еси́/ и извы́че вся́кому благочи́нию и добронра́вию;/ ра́дуйся, я́ко отту́ду в Ка́ргопольския страны́ пресели́лся еси́/ и та́мо в непроходи́мую пусты́ню всели́лся еси́;/ ра́дуйся, я́ко в ней це́рковь вели́каго чудотво́рца Нико́лы воздви́гл еси́,/ и о́бщий монасты́рь соста́вил еси́, и собра́л еси́ учени́к мно́жество,/ и́хже стра́хом Бо́жиим и твои́м уче́нием наставля́емых,/ до конца́ соблюди́;/ ра́дуйся, я́ко ми́рови яви́ся столп непоколеби́м;/ ра́дуйся, свети́льниче, сия́я чудесы́./ Моли́ о нас Христа́ Бо́га, пра́зднующих святу́ю па́мять твою́,/ да вси единогла́сно вопие́м ти:/ ра́дуйся, Алекса́ндре преподо́бне, о́тче наш.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Не послужи́ша тва́ри Богому́дрии/ па́че Созда́вшего,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>Се́рдце твое́ Тро́ице жили́ще соде́лал еси́/ и ду́шу свою́ престо́л Бо́гови сотвори́л еси́,/ те́мже Боже́ственною благода́тию, о́тче Алекса́ндре,/ источа́еши неду́жным исцеле́ния, с ве́рою приходя́щим.</p>
				<p>Душа́ твоя́, светозаре́нием Боже́ственнаго Ду́ха освяща́ема при́сно,/ душ зря́ше ве́рных, приходя́щих ти, свет, блаже́нне, и двиза́ния,/ проро́чески ми провиде́ньми свяще́нно удивля́ема.</p>
				<p>Неду́г, обурева́ющих мя, блаже́нне, души́ же и телесе́,/ твои́ми святы́ми моли́твами ско́ро изба́ви и пе́ти сотвори́:/ препе́тый оте́ц на́ших Бо́же, благослове́н еси́.</p>
				<p>
					<style>Богоро́дичен:</style> Неизме́нно ро́ждшая Еди́наго Го́спода, Богора́дованная,/ десни́цею Его́, Чи́стая, премени́ти ми ум моли́ся к лу́чшим,/ лю́те совраща́емый жите́йскими печа́льми.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>О́троки благочести́выя в пещи́/ Рождество́ Богоро́дичо спасло́ е́сть;/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Пребыва́ющу ти в пусты́ни, я́ко на све́щнице свети́льник, преподо́бне,/ всех помышле́ния ве́рою просвеща́еши,/ показу́я изря́дно словесы́ и де́лы стезю́ живота́/ и возводя́ сих Боже́ственными словесы́ к высоте́ безстра́стия.</p>
				<p>Умо́м безстра́стия очище́н, бесе́доваше Го́споду Вседержи́телю,/ от Него́ же неизглаго́ланным, преподо́бне, науча́емь, проро́чески предглаго́лаше,/ просвеща́я ду́ши, я́ко вели́к, всеблаже́нне, Свята́го Ду́ха сподо́бися,/ тем тя согла́сно, ве́рнии, похваля́ем.</p>
				<p>Постиго́ша мя ра́ны тя́жкия, и неду́ги разли́чнии смуща́ют мя,/ сих мя изба́ви, о́тче, молю́тися,/ я́ко от Бо́га прие́м, Алекса́ндре, благода́ть врачева́ти стра́сти/ и боле́зни ве́рным облегчева́ти.</p>
				<p>
					<style>Богоро́дичен:</style> Яви́ся А́нгел вы́шши, Бо́га неизрече́нно вопло́щши,/ Того́ умоли́, Влады́чице Всенепоро́чная, плотски́х вы́шша страсте́й бы́ти ми/ умо́м, высото́ю смире́ния, песносло́вящему Твою́ вели́кую благода́ть.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
				</p>
				<p>Укрепи́ся Бо́гу, ум ти утверди́вшу, удержа́ти стра́сти,/ А́нгел во пло́ти отсю́ду, о́тче, бы́сть,/ и со А́нгелы на Небесе́х живе́ши всегда́, и Небе́сныя сла́вы наслажда́ешися,/ Влады́чню предстоя́ Престо́лу и Све́та Невече́рняго исполня́емь.</p>
				<p>Твоя́ свяще́нныя и святы́я мо́щи, во гро́бе лежа́ще, неду́ги погружа́ют,/ и попаля́ют полки́ бесо́вския всегда́, му́дре Алекса́ндре, Бо́жиею благода́тию,/ и источа́ют всем исцеле́ния, ве́рно тя при́сно блажа́щим.</p>
				<p>Уже́ Христо́ви приближа́яся ясне́йше и чисте́йше,/ помяни́ ве́рою тя помина́ющих, Алекса́ндре о́тче,/ грехо́в проще́ния нам прося́ и неду́г всех избавле́ния,/ и Небе́снаго Ца́рства сподо́битися.</p>
				<p>
					<style>Богоро́дичен: </style>Просвети́, Чи́стая, души́ моея́ о́чи, Свет поро́ждшая,/ да не пости́гнет мя грехо́вная тьма́ тя́жкая,/ ниже́ глубина́ покры́ет мя отча́яния,/ но Ты мя спаси́ и окорми́ ко приста́нищу Боже́ственнаго хоте́ния.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Жены́, услы́шите:
				</p>
				<p>Слы́шана бы́сть во всех страна́х превели́кая твоя́ доброде́тель и чудеса́,/ отвсю́ду стека́хуся ви́дети све́тлое по Бо́зе житие́ твое́,/ а́ки све́та дневна́го, наслади́тися жела́юще, преподо́бства твоего́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Ю́же дре́вле провозвести́ проро́ческий собо́р,/ ру́чку, и жезл, и скрижа́ль, и несеко́мую го́ру,/ Мари́ю Богоотрокови́цу ве́рно восхва́лим дне́сь, с Гаврии́лом зову́ще:/ ра́дуйся, Обра́дованная.</p>
				<p>
					<style>На хвали́тех стихи́ры самогла́сны, глас 8:</style>
				</p>
				<p>О, пресла́вное чу́до,/ сия́нием Ду́ха Пресвята́го просве́щся, Алекса́ндре Богому́дре,/ иногда́ тебе́ еще́ жи́ву су́щу во оби́тели чудотво́рца Кири́лла,/ роди́телю твоему́ на́йде не́кая напа́сть от земна́го властели́на,/ ты же, свя́те, того́ изба́ви моли́твами твои́ми/ и пресели́тися отту́ду повеле́:/ та́кожде, блаже́нне, и по твое́м отше́ствии к Бо́гу/ во оби́тели свое́й оте́чески наказу́еши не́коего священнои́нока/ и па́ки ми́луеши и изы́ти от оби́тели не повелевае́ши;/ и ино́му священноиере́ю, но́ги иму́щу больны́,/ на мно́га ле́та исцеле́ние дарова́л еси́,/ и и́ны мно́ги наказу́еши./ Моли́ спасти́ся душа́м на́шим.</p>
				<p>О, ка́ко возмо́жем досто́йно похвали́ти/ пресла́вная чудеса́ твоя́, блаже́нне Алекса́ндре сла́вне,/ не то́кмо бо приходя́щим к моще́м твои́м исцеле́ния разли́чная подава́еши,/ но и в да́льних страна́х призыва́ющих тя спаса́еши./ Не́когда бо ю́ноша, стра́нствуя по мно́гим страна́м,/ прии́де в твою́ честну́ю оби́тель послужи́ти,/ не име́я язы́ка на мно́га времена́,/ вы́резану бо су́щу в горта́ни его́ из ко́рене,/ ты же, свя́те, исцеле́ние дарова́,/ и па́ки ю́ноша проглаго́ла,/ сего́ ра́ди, блаже́нне, во всех страна́х хва́льно и́мя твое́./ И ны́не моли́ умири́ти мир и спасти́ ду́ши на́ша.</p>
				<p>О, пресла́вная чудеса́ Бо́жия милосе́рдия/ в на́ших страна́х соде́яшася:/ одари́ бо нас Бог, лю́ди Своя́,/ Свои́м уго́дником, преподо́бным Алекса́ндром,/ па́че зла́та и сапфи́ра ка́мене,/ не ло́жна бо е́сть псало́мская писа́ния:/ пра́ведник, я́ко фи́никс, процвете́т./ Та́ко и на́ша страна́ просвети́ся/ в после́днем ро́де сим свети́льником,/ ра́ка же преподо́бнаго, иде́же лежи́т трудолю́бное те́ло его́,/ всем подае́т исцеле́ния:/ слепы́м прозре́ние, хромы́м хожде́ние,/ и бе́сныя мно́ги исцели́,/ разсла́бленныя востягну́,/ ни́щим и сирота́м бы́сть печа́льник, и вдови́цам засту́пник,/ и нам, свои́м ученико́м, корми́тель и промы́сленик/ и о всем ми́ре моле́бник./ Моли́ о спасе́нии душ на́ших.</p>
				<p>
					<style>Сла́ва, и ны́не, глас 8:</style>
				</p>
				<p>Прииди́те вси, собери́теся наро́ды на́шего гра́да,/ му́жи, и жены́ Боголю́бныя, и до ссу́щих младе́нец,/ и пригра́дия, и око́льнии ве́си,/ и́ноцы свяще́ннии, иере́и и леви́ты,/ и́ноцы, иноки́ни и до про́стых люде́й,/ духо́вно возвесели́мся в наро́читом пра́зднице/ но́ваго чудотво́рца, блаже́ннаго Алекса́ндра,/ и, всечестну́ю па́мять его́ любе́зно почита́юще,/ того́, а́ки цве́ты, пе́сньми и похвала́ми увязе́м, реку́ще:/ ра́дуйся, сла́вне, Небе́сный челове́че,/ земны́й А́нгеле и Ду́ха Свята́го оби́телище;/ ра́дуйся, я́ко Ева́нгельскому глаго́лу после́довал еси́,/ и восприя́л еси́ в тле́нных ме́сто нетле́нно,/ и преше́л еси́ от си́лы в си́лу,/ от тле́нныя сла́вы во сла́ву;/ ра́дуйся, ве́рным лю́дем похвало́ и утвержде́ние;/ ра́дуйся, оте́честву пресве́тлый свети́льниче/ и моли́твенниче о душа́х на́ших.</p>
				<p>
					<style>И ны́не, пра́здника. </style>
				</p>
				<p>
					<style>Славосло́вие вели́кое.</style>
				</p>
				<p>
					<style>На Литурги́и слу́жба вся преподо́бным.</style>
				</p>
			</section>
			<section>
				<title>
					<p>Преподо́бный Алекса́ндр Ошевенский </p>
				</title>
				<p>Преподо́бный Алекса́ндр Ошевенский (в миру Алексий) родился 17 марта 1427 года в Вышеозерской волости в 80 верстах от Белозерска, в семье состоятельного земледельца Никифора Ошевина и его супруги Фотинии. Алексий был пятым ребенком в семье. Он родился по усердным молитвам Фотинии, которой явилась Божия Матерь и обещала рождение сына по ходатайству преподобного Кирилла Белоезерского († 1427; память 9 июня). Алексий с детских лет отличался кротостью, послушанием, любовью к посту и молитве. Родители видели в нем опору своей старости и наследника. Мальчика обучили грамоте и прививали ему навыки ведения хозяйства. Когда Алексию исполнилось 18 лет, его хотели женить. Однако юноша стремился к иноческому житию и ушел в Кирилло-Белозерский монастырь. В течение шести лет Алексий был послушником. В 1453 году он принял монашеский постриг с именем Александр. Подвижническая жизнь преподобного Александра вызывала удивление братии монастыря. Боясь славы, преподобный просил игумена благословить его уйти из обители и жить уединенно. Игумен не сразу благословил молодого инока на оотшельничскую жизнь, но, видя неотступное желание преподобного Александра, исполнил его просьбу. В то время родители святого поселились у реки Чурьюги, в месте, получившем название Ошевенской слободы. Побывав у родителей, преподобный Александр избрал недалеко место для своей пу́стыни — в глухом лесу на берегу Чурьюги (около сорока верст от Каргополя). Он водрузил на том месте крест и дал обет Богу пребывать здесь до конца жизни. Затем преподобный Александр вернулся в Кирилло-Белозерский монастырь, где был посвящен в диаконский сан. Игумен благословил преподобного на основание новой обители иконами Божией Матери Одигитрии и Святителя Николая Чудотворца. Вместе с преподобным Александром в пустынь отправился старец-монах из Кирилло-Белозерского монастыря, но, не вы держав трудностей пустыннической жизни, вернулся обратно. По возвращении на избранное им место преподобный Александр приступил к сстрительству храма. Вскоре архиепископ Новгородский Иона (1459–1470) рукоположил его в сан пресвитера и поставил игуменом основанного преподобным монастыря. Для собравшейся братии преподобный Александр ввел строгий общежительный устав. Иноки должны были хранить молчание за трапезой и в храме, в келлиях — заниматься рукоделием и молиться, во время исполнения послушаний — непрестанно творить Иисусову молитву или петь псалмы. Преподобный Александр показывал другим пример подвижничества и трудолюбия, он выполнял в монастыре самые тяжелые работы: очищал лес, готовил под пашню землю и засевал ее. Двадцать семь лет преподобный Александр совершал монашеские подвиги в своей обители. Однажды во время болезни ему явился преподобный Кирилл-Белоезерский и, исцелив, обещал помогать во всех его трудах. По молитвам своего Небесного покровителя преподобный Александр благоустроил монастырь и мудро руководил духовной жизнью не только братии, но и многих мирян, приходивших к нему за наставлениями. Преподобный Александр мирно скончался 20 апреля 1479 года. Нетленные мощи преподобного Александра Ошевенского были обретены при строительстве нового храма во имя Святителя Николая Чудотворца. По распоряжению митрополита Московского Антония, они были свидетельствованы епископом Вологодским Варлаамом. Тогда же была написана икона преподобного Александра, согласно рассказам знавшего его старца и иноков, которым преподобный являлся. Позднее мощи святого хранились в Успенском храме обители, в приделе во имя преподобного Александра (освящен в 1712 году). В 1567 году иеромонахом Ошевенского монастыря Феодосием написано житие преподобною Александра. Источником для жития послужили сохранившиеся воспоминания его родных и рассказы старцев, живших в монастыре еще при его святом основателе. В Иконописном подлиннике есть описание преподобного Александра: «Подобием брада черна, надседа, подоле мало Никодима Кожеозерскаго, и власы главные черные; ризы преподобнические и в схиме».</p>
			</section>
			<section>
				<title>
					<p>Свята́го му́ченика Гаврии́ла младе́нца, Белосто́кскаго</p>
				</title>
				<p>
					<style>ВЕ́ЧЕР</style>
				</p>
				<p>Блаже́н муж: 
					<style>1-й антифо́н. На</style> Го́споди, воззва́х: 
					<style>поста́вим стихо́в 8, пра́зднику 3 и свято́му 5, глас 1:</style>
				</p>
				<p>А́ще не обратите́ся и не я́ко младе́нцы незло́бивии пребу́дете,/ не мо́жете в Ца́рствие Небе́сное вни́ти, —/ си́це науча́ет дру́ги Своя́ Христо́с,/ и́мже ча́шу страсте́й Свои́х обещава́ет пи́ти;/ сию́ у́бо спаси́тельную ча́шу и Гаврии́л младе́нец прие́млет,/ младе́нческим незло́бием му́ченический вене́ц преукраша́я/ и того́ ра́ди сугу́бое стяжа́в дерзнове́ние,/ во е́же моли́тися о спасе́нии душ на́ших.</p>
				<p>
					<style>Глас 2:</style> Стека́ется собо́рище иуде́йское,/ от Бре́ста же и Белосто́ка,/ да непоро́чнаго младе́нца му́кам преда́ст./ О, беззако́нных, о, неве́рных!/ сего́ непротивле́нием не вразуми́вшихся,/ и младе́нческую кро́вь до конца́ истощи́вших,/ и роди́тели того́ обезча́дствовавших,/ но мы, свята́го му́ченика благогове́йно почита́юще,/ того́ дне́сь призове́м в моли́тву,/ о е́же такова́го жестосе́рдия нам изба́витися/ и спасти́ся душа́м на́шим.
				</p>
				<p>Не пла́чите, роди́тели убие́ннаго от иуде́й отроча́те,/ его́же хла́дное те́ло,/ от плотоя́дных птиц чуде́сне охраня́емое, обрето́сте;/ не пла́чите и не рыда́йте,/ сие́ исте́рзано от мучи́телей зря́ще,/ зане́ дух Гаврии́лов уже́ со А́нгелы ра́дуется,/ поруга́нное же те́ло его́ тле́нию непристу́пно яви́тся/ и я́ко исто́чник исцеле́ний всем ве́рным во ве́ки пребу́дет,/ во увере́ние и́стинныя ве́ры/ и во спасе́ние душ на́ших.</p>
				<p>О́ле безу́мия иуде́йскаго!/ и́бо и пси разу́мнее вас яви́шася,/ ника́коже телесе́ свята́го косну́тися дерзну́вше,/ но сие́ от вран охрани́вше тща́тельно,/ неве́рствие ва́ше облича́юще/ и христиа́нскую ве́ру утвержда́юще,/ ве́сть бо Госпо́дь и безслове́сными тва́рьми Своя́ уго́дники прославля́ти./ О, блаже́нный жре́бий святы́х Твои́х, Го́споди,/ и́хже моли́твами просвети́ и спаси́ ду́ши на́ша.</p>
				<p>
					<style>Сла́ва, глас 8:</style>
				</p>
				<p>О, ужа́снаго твоего́ по́двига,/ младе́нче святы́й Гаврии́ле!/ О, тя́жких мук твои́х, надо́лзе претерпе́нных!/ Вои́стинну укрепля́ющей благода́ти Бо́жией/ досто́ин яви́лся еси́/ и дре́вним седми́ Маккаве́ом/ тве́рдостию души́ уподо́бился еси́,/ от недосто́йных единоплеме́нник тех умерщвля́емь,/ но все́ми стра́шными терза́ньми Христа́ не отлучи́выйся/ и ду́хом чи́стым к Нему́ пресели́выйся,/ нас же моли́твою твое́ю в ве́ре утвержда́яй/ и твое́й ре́вности подража́ти науча́яй.</p>
				<p>
					<style>И ны́не, пра́здника.</style>
				</p>
				<p>
					<style>Вход. Проки́мен дне и чте́ния 3 му́ченическая (
						<emphasis>зри 23 апреля</emphasis>).
					</style>
				</p>
				<p>
					<style>На лити́и стихи́ры пра́здника или́ хра́ма.</style>
				</p>
				<p>
					<style>Сла́ва, свято́му, глас 4:</style>
				</p>
				<p>Младе́нец и му́ченик и ве́ры и́стинныя утвержде́ние,/ свя́те Гаврии́ле, яви́лся еси́/ и безу́мие иуде́йское нетле́нием твоего́ телесе́ обличи́л еси́,/ те́мже и нас проти́ву неве́рия и е́реси моли́твами твои́ми укрепи́/ и Ца́рствия Небе́снаго уче́ние вложи́ в сердца́ на́ша,/ да тя просла́вим, засту́пника на́шего,/ подаю́щаго душа́м на́шим мир/ и всем, призыва́ющим тя, ве́лию ми́лость.</p>
				<p>
					<style>И ны́не, пра́здника.</style>
				</p>
				<p>
					<style>На стихо́вне стихи́ры, глас 3:</style>
				</p>
				<p>Кто не умили́тся се́рдцем,/ му́ки твоя́ помина́яй, блаже́нне,/ я́же чрез де́вять дний от нечести́вых претерпева́ти изво́лил еси́?/ Пе́рвее бо, кро́вь твою́ пома́лу изли́вше,/ е́ле жи́ва су́ща тя оста́виша иуде́и,/ да мно́жайшим му́кам предаду́т твое́ непоро́чное те́ло,/ е́же и сме́рти преда́вше коне́чным кро́ве истоща́нием,/ на ни́ву в де́нь Свято́й Па́схи то́е безсту́дне изверго́ша;/ мы же, твоя́ безчи́сленныя ра́ны целу́юще,/ по́двиги твоя́ те́пле прославля́ем.</p>
				<p>
					<style>Стих:</style> Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.
				</p>
				<p>Собра́вшимся на коне́чное убие́ние Гаврии́ла младе́нца иуде́ом,/ того́ уже́ изму́ченное те́ло на стене́ ра́спято бы́сть,/ и ре́бра ему́ ору́жием мно́гажды прободо́ша,/ ниже́ стена́ниями его́ умили́шася нечести́вии,/ ниже́ об отмще́нии Госпо́дни помы́слити хотя́ху,/ но сего́, я́ко му́ченика, просла́ви Христо́с Бог наш/ и я́ко подо́бника Своея́ спаси́тельныя стра́сти/ христиа́ном чти́ти повелева́ет.</p>
				<p>
					<style>Стих:</style> Насажде́ни в до́му Госпо́дни,/ во дво́рех Бо́га на́шего процвету́т.
				</p>
				<p>Зри, о душе́ моя́ окая́нная,/ каково́е му́жество во младе́нчестем телеси́ явля́ет Гаврии́л му́ченик,/ ка́ко той от Христа́ не отрече́ся,/ а́ще и па́че седми́цы муче́ниям предава́шеся;/ не облени́ся у́бо, душе́ моя́,/ проти́ву страсте́й подвиза́тися,/ устыди́тся младе́нца блаже́ннаго,/ мно́жество мучи́телей победи́вшаго,/ и тому́ со усе́рдием помоли́ся,/ да на неви́димыя враги́ победи́тель яви́шися.</p>
				<p>
					<style>Сла́ва, глас 7:</style>
				</p>
				<p>У́жас бе ви́дети роди́телем младе́нческое те́ло, лю́те исте́рзано,/ на ни́ве посреде́ псов, а́ки стра́жей ве́рных, лежа́щее,/ из него́же всю кро́вь мучи́тели извлеко́ша/ и ко́жу его́ повсю́ду прободо́ша,/ оба́че Боже́ственная сла́ва, чрез звере́й я́вленная,/ отцу́ и ма́тери сле́зы на упова́ние преложи́,/ и ве́ру Христо́ву в росси́йстех лю́дех утверди́,/ и нас к пе́нию сла́вы твоея́, му́чениче, воздвиза́ет.</p>
				<p>
					<style>И ны́не, пра́здника. </style>
				</p>
				<p>
					<style>На благослове́нии хле́бов тропа́рь, глас 5:</style>
				</p>
				<p>Святы́й младе́нче Гаврии́ле,/ ты за Прободе́ннаго нас ра́ди от иуде́й/ лю́те от о́нехже в ре́бра прободе́н был еси́/ и за Истощи́вшаго кро́вь Свою́ за нас/ все те́ло твое́ на истоще́ние кро́ве/ в лю́тыя я́звы пре́дал еси́,/ ны́не же во сла́ве ве́чней с Ним всели́лся еси́./ Тем помяни́ и нас, мо́лим, зде чту́щих па́мять твою́,/ прося́ нам здра́вие телеси́/ и спасе́ние душа́м на́шим.</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь: 
					<style>тропа́рь пра́здника, два́жды. Сла́ва, свята́го. И ны́не, пра́здника.</style>
				</p>
				<p>
					<style>По 1-м стихосло́вии седа́лен пра́здника или́ сей, глас 1:</style>
				</p>
				<p>Возсия́ нам па́мять муче́ний твои́х, Гаврии́ле,/ о младе́нцех к Бо́гу хода́таю тепле́йший,/ муже́м же и же́нам терпе́ния учи́телю;/ прииди́те, того́ подража́ем по́двиги и на бесо́вския прило́ги му́жественно ополчи́мся,/ младе́нца му́ченика в по́мощь призыва́юще.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>По 2-м стихосло́вии седа́лен пра́здника или́ сей, глас 2:</style>
				</p>
				<p>Написова́шеся в ле́тописи Заблу́довстей,/ я́ко убие́нный от иуде́й Гаврии́л младе́нец/ то́йже в кни́зе живо́тней написова́шеся, я́ко му́ченик и чудотво́рец,/ его́же моли́твами и нас да не изгла́дит из кни́ги живота́/ Христо́с и Спас душ на́ших.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>Псало́м избра́нный му́чеником и велича́ние:</style>
				</p>
				<p>Велича́ем тя,/ страстоте́рпче святы́й, младе́нче Гаврии́ле,/ и чтим честна́я страда́ния твоя́,/ я́же за Христа́/ претерпе́л еси́.</p>
				<p>
					<style>По полиеле́и седа́лен, глас 3:</style>
				</p>
				<p>Излия́нною твое́ю кро́вию, Гаврии́ле, му́чениче Христо́в,/ иуде́йское нече́стие посрамля́ется,/ и ерети́ческая блужда́ния облича́ются,/ и неду́зи разли́чнии исцеля́ются,/ и ду́ши на́ша ве́рою спаса́ются.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>Степе́нна, 1-й антифо́н, 4-го гла́са. Проки́мен, глас 4:</style> Пра́ведник, я́ко фи́никс, процвете́т,/ я́ко кедр, и́же в Лива́не, умно́жится. 
					<style>Стих:</style> Насажде́ни в до́му Госпо́дни, во дво́рех Бо́га на́шего процвету́т. Вся́кое дыха́ние: 
					<style>Ева́нгелие от Луки́, зача́ло 63. Та́же,</style> Воскресе́ние Христо́во ви́девше:
				</p>
				<p>
					<style>По 50-м псалме́ стихи́ра, глас 2:</style>
				</p>
				<p>Дне́сь льсти́вными словесы́ младе́нец из до́ма о́тча изво́дится,/ дне́сь непови́нная того́ кро́вь пролива́ется,/ и в подзе́мная святы́й Гаврии́л от иуде́й заключа́ется,/ и мучи́телей со́нмище собира́ется,/ дне́сь сове́т зло́бы исполня́ется/ и лю́той сме́рти отроча́ предае́тся,/ дух же его́ Небе́сным чино́м сочетава́ется,/ и мы тому́ вопие́м, уми́льно глаго́люще:/ спаса́й нас предста́тельством твои́м,/ уго́дниче Бо́жий и му́чениче Христо́в, Гаврии́ле блаже́нне.</p>
				<p>
					<style>Кано́н пра́здника на 6 и свята́го на 8, его́же краегране́сие:</style> Младе́нца моли́твами спаси́ мя. 
					<style>Глас 4.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с:</style>
					<emphasis>Ли́цы изра́ильтестии/ невла́жными стопа́ми/ понт Чермны́й и вла́жную глубину́ прогна́вше,/ вса́дники триста́ты
						<strong>
							<a type="note" xlink:href="#note18">18</a>
						</strong>, враги́, ви́дяще в ней погруже́ны,/ с весе́лием поя́ху:/ пои́м Бо́гу на́шему, я́ко просла́вися.
					</emphasis>
				</p>
				<p>Младе́нче и му́чениче, чудотво́рче и боле́зней цели́телю, Гаврии́ле, уго́дниче Христо́в,/ досто́йными словесы́ твоя́ по́двиги восхвали́ти недоуме́ю,/ оба́че твоего́ терпе́ния и незло́бия красото́ю умиля́юся,/ сих дарова́ний прича́стника и мене́ покажи́, твоего́ моли́твенника.</p>
				<p>Лю́дие росси́йстии от иуде́й уму́ченнаго младе́нца ви́девше,/ от псов же несмы́сленных, я́ко сокро́вище, охраня́ема, взыва́ху:/ Го́споди, того́ моли́твами поми́луй нас.</p>
				<p>А́нна смиренному́дренная, Гаврии́ла му́ченика ма́ти,/ со отце́м его́ Петро́м трудолюби́вым сле́зы на ра́дость преложи́ша,/ своего́ отроча́те уве́девше неувяда́емую сла́ву.</p>
				<p>
					<style>Богоро́дичен:</style> Жезл Ааро́нов прозя́бший, и́же от Иессе́я прообража́ше изра́стший ко́рень,/ Тя, Пречи́стую, цвет ми́ру возсия́вшую, Бо́га воплоще́нна,/ Его́же о нас моля́щи не преста́й, Присноде́во, прибега́ющих к Тебе́.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Я́ко непло́ды роди́ от язы́к Це́рковь,/ и мно́гое в ча́дех изнемо́же со́нмище,/ чу́дному Бо́гу на́шему возопии́м:/ Свят еси́, Го́споди.</emphasis>
				</p>
				<p>Добро́ бы́ло бы́сть вам не роди́тися, нечести́вии мучи́телие,/ зане́ отра́днее бу́дет Содо́му и Гомо́рру в Де́нь Су́дный,/ не́же Христо́ва испове́дника уби́йцам./ Того́ моли́твами, Го́споди, утверди́ правосла́вных ве́ру.</p>
				<p>Егда́ подписа́ние, е́же о твое́м муче́нии, от иуде́ев бы́вшем, му́чениче,/ сотвори́ша судии́ заблу́довстии,/ тогда́ исте́рзанное те́ло твое́ земле́ благоче́стно преда́ша лю́дие./ Но проше́дшим три́десятим ле́том то́ежде тле́нию неприча́стно обрето́ша/ и Госпо́дне о тебе́ промышле́ние просла́виша.</p>
				<p>Ни́щим и оби́димым близ е́сть Госпо́дь:/ Той бо, от ни́щих роди́телей отъя́ти ча́до попусти́в нечести́вым,/ па́че царе́й земны́х безча́дныя прославля́ет,/ зане́ и ца́рие и святи́телие тех отроча́ти моли́твенно преклоня́ют коле́на.</p>
				<p>
					<style>Богоро́дичен:</style> Я́ко но́сиши на руку́, Мари́е,/ и от сосцу́ пита́еши Пита́ющаго вся́кое дыха́ние,/ Его́же, Богоро́дице, чту́ще, пропове́даем:/ моли́ся Ему́, Чи́стая, о всех нас.
				</p>
				<p>
					<style>Конда́к, и и́кос пра́здника.</style>
				</p>
				<p>
					<style>Седа́лен свята́го, глас 8:</style>
				</p>
				<p>О, какова́я муче́ния твоя́, отроча́, Бо́гу возлю́бленное!/ О, какова́я терпе́ния твоего́ кре́пость,/ избоде́ние бо, и ме́дленное кро́ве испуща́ние,/ и пло́ти твоея́ раздира́ние за Христа́ прия́л еси́,/ но Того́ ра́ди засту́пник о стра́ждущих младе́нцех у Христа́ Бо́га явля́ешися,/ ма́тери твоея́, обезча́дствованней бы́вшей,/ всем ма́терем, о ча́дех моля́щимся, уте́шитель быва́еши/ и мо́лишися при́сно о спасе́нии душ на́ших.</p>
				<p>
					<style>Сла́ва, и ны́не, пра́здника. </style>
				</p>
				<p>
					<style>Пе́снь 4</style>
				</p>
				<p>
					<style>Ирмо́с:</style>
					<emphasis>Услы́шах Твое́, Христе́, вои́стинну пресла́вное,/ я́ко безсме́ртен сын Бог/ уподо́бися сме́ртным челове́ком/ и пребы́сть, е́же бе,/ и того́ ра́ди Твою́ сла́влю си́лу.</emphasis>
				</p>
				<p>Царе́м и мучи́телем преклони́ша вы́и своя́ на убие́ние дре́вний му́ченицы,/ тех подо́бник бы́сть Гаврии́л младе́нец,/ кро́вь свою́ непови́нную на истерза́ние отда́в иуде́ом жестокосе́рдым./ Го́споди, того́ моли́твами вложи́ ре́вность о сла́ве Твое́й в ду́ши на́ша.</p>
				<p>А́ще и в те́мней погребни́це заключи́ша тебе́ иуде́е, о му́чениче,/ а́ще и стра́шными му́ками тебе́ умертви́ша,/ но а́бие во све́тлый черто́г Госпо́день дух твой, ра́дуяся, всели́ся,/ иде́же со А́нгелы о сла́ве Госпо́дней дне́сь лику́ет.</p>
				<p>Ми́лостив бу́ди к мои́м не́мощем, му́чениче святы́й Гаврии́ле,/ моего́ малоду́шия не возгнуша́вся, проще́ние ми от Го́спода испроси́,/ и́же себе́ за ве́ру Его́ не пощади́вый/ и в младе́нчестем телеси́ Того́ просла́вивый.</p>
				<p>
					<style>Богоро́дичен:</style> Тебе́, Присноде́ву и вои́стинну еди́ну Богоро́дицу, сла́вим,/ Ю́же прообразова́ше Богови́дцу Моисе́ю неопа́льно, Пречи́стая,/ купина́, огню́ примеси́вшаяся.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Просвеще́ние Твое́, Го́споди, низпосли́ нам/ и от мглы прегреше́ний разреши́ ны, Бла́же,/ Твой мир да́руяй.</emphasis>
				</p>
				<p>О́браз злострада́ния Гаврии́лова прии́мем, бра́тие,/ и своего́ о ве́ре нераде́ния устыди́мся,/ от убива́ющих те́ло не убои́мся,/ но Иму́щему вла́сть по убие́нии в гее́нну о́гненную вве́ргнути,/ Тому́ со стра́хом повини́мся,/ страстоте́рпца свята́го в по́мощь призыва́юще.</p>
				<p>Лю́та е́сть му́ка, но сла́док рай,/ боле́зненно на земли́ безча́дие, но неисчерпа́емо утеше́ние на́ше, —/ роди́теля Гаврии́лова взыва́ху, —/ от земны́х бо печа́лей ча́до на́ше к ве́чной ра́дости пресели́ся.</p>
				<p>И́же о боле́знех и му́ках чад свои́х скорбя́ще, роди́телие,/ с ве́рою ко гро́бу Гаврии́лову припади́те,/ е́сть бо засту́пник о них пред Христо́м,/ я́ко кро́вь свою́ за испове́дание и́стинныя ве́ры излия́вый.</p>
				<p>
					<style>Богоро́дичен:</style> Мучи́телей ра́зум де́вственное посрами́ чре́во:/ Младе́нец бо я́зву а́спидную душегу́бную испыта́ руко́ю/ и, отсту́пника го́рдаго низложи́в, ве́рным под но́зе покори́.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>Возопи́, прообразу́я погребе́ние тридне́вное,/ проро́к Ио́на, в ки́те моля́ся:/ от тли изба́ви мя, Иису́се, Царю́ сил.</emphasis>
				</p>
				<p>Твои́х раб моле́ния не отве́ржи, младе́нче прему́дре,/ твое́ю сла́вою умиля́ющихся и твоя́ по́двиги со умиле́нным се́рдцем воспева́ющих,/ а́ще терпе́ния твоего́ не стяжа́вших,/ но испра́вити житие́ свое́ жела́ющих.</p>
				<p>Вся́ческих сокро́вищ, и́миже земля́ украша́ется:/ зла́та, и би́сера, и ка́мений многоце́нных,/ честне́йша су́ть святы́х уго́дников нетле́нныя мо́щи,/ и́ми бо благода́тная си́ла Бо́жия де́йствует,/ сию́ у́бо нам испроси́, уго́дниче Христо́в,/ во исцеле́ние душ и теле́с на́ших.</p>
				<p>А́ще и мно́гая гоне́ния правосла́внии христиа́не от иуде́й и от ерети́к прия́ша,/ о́крест сла́вныя оби́тели твоея́ живу́щии,/ оба́че стоя́ние твое́ о и́стинней ве́ре вспомина́юще,/ от прославле́ния и́стиннаго Бо́га и твоего́ предста́тельства ника́коже отпадо́ша.</p>
				<p>
					<style>Богоро́дичен:</style> Дре́вле у́бо прельсти́ мя змий/ и умори́ мя прама́терию мое́ю Е́вою,/ ны́не же, Чи́стая, Тобо́ю Созда́вый мя из истле́ния воззва́л е́сть.
				</p>
				<p>
					<style>Конда́к, глас 6:</style>
				</p>
				<p>Оте́чество твое́ Зверки́ бы́сть,/ му́чениче Христо́в Гаврии́ле,/ иде́же от и́стых звере́й — иуде́ев восхище́н:/ а́бие роди́телей лише́н еси́,/ та́же вся поря́ду лю́те претерпе́в,/ в оте́чество Небе́сное пресели́лся еси́./ Восхища́й и нас зде от вся́ких напа́стей и скорбе́й/ и умоли́, мо́лим тя,/ улучи́ти ве́чное насле́дие твое́.</p>
				<p>
					<style>И́кос:</style>
				</p>
				<p>Просла́вим, бра́тие, Гаврии́ла младе́нца, о Христе́ злострада́ния прия́вшаго,/ той бо, я́ко ягня́ незло́бивое, льсти́вому иуде́ю после́довав,/ из до́ма о́тча восхище́н бы́сть/ и в те́мную погребни́цу вве́ржен,/ ужа́сная же терза́ния и избоде́ние пло́ти своея́ претерпе́в надо́лзе,/ я́ко же́ртва чи́стая Тро́ице принесе́ся/ и мно́гая заступле́ния о моля́щихся ему́ чрез мно́гая ле́та показу́ет,/ вся приходя́щия в це́рковь его́ зра́ком нетле́ннаго телесе́ своего́ умиля́я./ Тому́ у́бо возопии́м:/ умоли́, мо́лим тя, улучи́ти и нам ве́чное насле́дие твое́.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Авраа́мстии иногда́ в Вавило́не о́троцы/ пе́щный пла́мень попра́ша,/ пе́сньми взыва́юще:/ оте́ц на́ших Бо́же, благослове́н еси́.</emphasis>
				</p>
				<p>Ма́терей скорбя́щих уте́шителю,/ младе́нцев боля́щих цели́телю, Гаврии́ле, уго́дниче Христо́в,/ ду́шу мою́, скорбя́щую о гресе́х свои́х, уте́ши и исцели́/ и сию́ над пло́тию госпожу́ моли́твою твое́ю соде́лай,/ своея́ пло́ти Христа́ ра́ди не пощади́вый.</p>
				<p>Или́ не разуме́ете, нечести́вии иуде́и,/ я́ко Бо́га оте́ц ва́ших врага́ себе́ соде́ловаете,/ Того́ созда́ние непови́нное лю́те терза́юще/ и сицевы́м дея́нием приноси́ти ему́ слу́жбу мня́ще, безу́мнии./ Го́споди, Гаврии́ла моли́твами чад их сердца́ умягчи́/ и се́рдца на́ша от сицевы́я лю́тости изба́ви.</p>
				<p>Слуцк град вои́стинну блаже́н е́сть,/ та́мо бо проше́дшим пяти́десятим шести́м ле́том положи́ся му́ченика Гаврии́ла нетле́нное те́ло,/ та́мо до дне́сь сле́зы, моли́твы и благодаре́ния пред гро́бом его́/ от ма́терей о ча́дех свои́х излива́ются/ и всех ве́рующих прие́млются моле́ния.</p>
				<p>
					<style>Богоро́дичен:</style> Превы́шши тва́рей всех еси́,/ я́ко Творца́ ро́ждши и Го́спода./ Те́мже Ти вопию́, Богоро́дице:/ Благослове́нная, Госпо́дь сил с Тобо́ю.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>Ра́дующеся по осужде́нии мучи́тельстем о́троцы,/ я́ко да не бого́м скве́рным послу́жат всем,/ но Живо́му Бо́гу,/ на о́гнь дерзну́ша,/ от А́нгела же ороша́еми, пе́снь поя́ху:/ дела́ Госпо́дня, Го́спода по́йте/ и превозноси́те во вся ве́ки.</emphasis>
				</p>
				<p>Пти́цы сыроя́дцы, над исте́рзанным те́лом му́ченика ре́юще,/ и пси гла́днии, сия́ отража́юще и те́ло му́ченика храня́ще,/ обличи́телие злодея́ния иуде́йскаго яви́шася,/ сла́вы же свята́го неми́и пропове́дницы.</p>
				<p>А́ще и зве́рие гла́да своего́ о свято́м телесе́ утоли́ти не дерзну́ша,/ ка́ко у́бо зло́ба иуде́ев тем насыща́шеся?/ Ка́ко ти́и, чу́до зря́ще, не пока́яшася?/ Зри, о душе́ моя́, сих ожесточе́ние, и ужасни́ся,/ и свято́му сему́ помоли́ся, да от вся́кия зло́бы тебе́ вы́ну огражда́ет.</p>
				<p>Сле́зы умиле́ния о по́двизе и о сла́ве младе́нца и му́ченика пролива́юще, бра́тие,/ своего́ окая́нства воспла́чим и своего́ нераде́ния устыди́мся:/ а́ще бо та́ко Бо́гу угоди́ младе́нец ма́лый,/ почто́ мы, му́жие, су́ще о сем небрего́хом?</p>
				<p>
					<style>Богоро́дичен:</style> От ре́бра Ада́мова созда́вый Тя,/ от Твоего́ де́вства воплоти́ся, И́же всех Госпо́дь,/ Его́же пою́ще, вопие́м:/ вся дела́, благослови́те, по́йте Го́спода/ и превозноси́те во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>От земноро́дных ро́ждшися и Творца́ ро́ждшая,/ на́ша похвало́, Богоро́дице Чи́стая,/ Тя, я́ко влады́чествующую тва́рьми, велича́ем.</emphasis>
				</p>
				<p>И ны́не, уго́дниче Бо́жий Гаврии́ле,/ о наро́де росси́йстем бу́ди пред Го́сподом предста́тель, я́коже дре́вле:/ тогда́ бо от иуде́й и ерети́к муче́ния христиа́не приима́ху,/ ны́не же от обою́ собла́зном вдаю́тся лю́те,/ те́мже твоего́ стоя́ния да́руй нам па́мять/ и о подража́нии тебе́ ре́вность благу́ю.</p>
				<p>Мы́сленнаго уби́йцу души́ моея́, сию́ поглоти́ти и́щуща,/ побежда́ти помози́ ми, Бо́жий уго́дниче,/ те́ло свое́ на истерза́ние преда́вый,/ но ду́шу свою́ непоро́чну от тех устраше́ния сохрани́вый/ и Христу́, а́ки дар че́стен, страда́ния своя́ принесы́й/ и сего́ ра́ди от Него́ благода́ть прия́вый,/ во е́же моли́твы на́ша Престо́лу сла́вы Его́ при́сно возноси́ти.</p>
				<p>Я́звы, на твое́ младе́нческое те́ло от иуде́й возложе́нныя,/ я́звы врагу́ спасе́ния на́шего яви́шася,/ де́монов победи́телю, Гаврии́ле блаже́нне,/ от и́хже мучи́тельства изба́ви души́ на́ша/ и над тех искуше́ний победи́тели предста́тельством твои́м яви́ нас.</p>
				<p>
					<style>Богоро́дичен:</style> От земноро́дных возра́стши и Зижди́теля ро́ждши,/ ра́дуйся, на́ша похвало́, Богоро́дице Чи́стая,/ Тя, я́ко облада́ющую тва́рьми, велича́ем.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Пло́тию усну́в:
				</p>
				<p>Пло́ть на растерза́ние иуде́ом вда́вшаго,/ дух же свой Бо́гу преда́вшаго,/ дне́сь воспои́м во младе́нцех му́ченика,/ того́ приводя́ще в моли́тву о умире́нии Це́ркви и о спасе́нии душ на́ших.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>На хвали́тех стихи́ры пра́здника 3 и свята́го 3, глас 5:</style>
				</p>
				<p>Ра́дуйся, младе́нцев похвало́ пресла́вная;/ ра́дуйся, му́чеников соприча́стниче/ и росси́йскаго наро́да сла́во пречестна́я,/ от те́мныя погребни́цы просия́вшая/ и правосла́вных се́рдца просвети́вшая./ Ра́дуйся, моли́тв ма́терей скорбя́щих ско́рый слы́шателю;/ ра́дуйся, двоеду́шных челове́к молчали́вый обличи́телю./ Помози́ у́бо нам, пра́ведниче Бо́жий,/ за святу́ю ве́ру кре́пко подвиза́тися/ и моли́тву сотвори́ о спасе́нии душ на́ших.</p>
				<p>Ра́дуйся, чуде́с исто́чниче,/ сам же чу́до до́лго терпе́ния яви́выйся;/ ра́дуйся, младе́нческую чистоту́ с му́жеством му́ченика сочета́вый/ и иуде́йское злоче́стие посрами́вый./ Ра́дуйся, Росси́йстей стране́ сокро́вище неоцене́нное/ в твои́х святы́х моще́х дарова́вый/ и моле́ние те́плое ко Христу́ вознося́й/ о умире́нии ми́ра, и Церкве́й стоя́нии,/ и о спасе́нии душ на́ших.</p>
				<p>Ра́дуйся, се́рдца всех челове́ков умиля́яй;/ ра́дуйся, твои́м мучи́тельскому наси́льству противле́нием/ и хла́дныя ду́ши покая́нием сокруша́яй./ Ра́дуйся, смире́нных се́рдцем и ни́щих утеше́ние,/ и младе́нцев непосты́дное упова́ние,/ и и́ноков Ева́нгельскому младе́нчеству учи́телю,/ и моли́твенниче о душа́х на́ших.</p>
				<p>
					<style>Сла́ва, глас 2:</style>
				</p>
				<p>Страсте́й Христо́вых седми́цу соверша́ющим христиа́ном/ и ду́ши своя́ ко сре́тению Святы́я Па́схи приуготовля́ющим,/ Гаврии́л младе́нец от иуде́й стра́сть приима́ше/ и, на стене́ погребни́цы те́мныя распина́емый/ за распя́таго Спа́са,/ кро́вь свою́ излива́ше,/ прише́дшу же дню Госпо́дня Воскресе́ния/ дух его́ ко Христу́ в Небе́сная селе́ния отъи́де,/ пло́ть же его́ иуде́и вне гра́да изверго́ша,/ но сия́, нетле́нна пребыва́ющи,/ да́лее до дне́сь о́бщее воскресе́ние пропове́дует/ и уго́дника умоля́ти нас науча́ет,/ да мо́лится непреста́нно о душа́х на́ших.</p>
				<p>
					<style>И ны́не, пра́здника. Славосло́вие вели́кое. И отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на пра́здника пе́снь рядова́я и свята́го пе́снь 3-я. Проки́мен, глас 4:</style> Из уст младе́нец и ссу́щих/ соверши́л еси́ хвалу́. 
					<style>Стих:</style> Небеса́ пове́дают сла́ву Бо́жию, творе́ние же ру́ку Его́ возвеща́ет тве́рдь. 
					<style>Апо́стол, зача́ло 58 от полу́.</style> Бра́тие, отложи́вше вся́ку зло́бу и ле́сть: 
					<style>Коне́ц:</style> Ны́не поми́ловани бы́сте. 
					<style>Ева́нгелие от Матфе́я, зача́ло 74. Прича́стен: </style>Из уст младе́нец и ссу́щих соверши́л еси́ хвалу́.
				</p>
				<p> А́ще случи́тся па́мять свята́го Гаврии́ла младе́нца во святы́й и вели́кий вто́рник, или́ в вели́кую сре́ду, или́ в четверто́к, и пое́м слу́жбу его́ в неде́лю Ва́ий, я́коже в Ти́пице, во главе́ о хра́мех показа́ся. А́ще ли бу́дет па́мять его́ в вели́кий пято́к, или́ в суббо́ту, или́ в са́мый святы́й де́нь Па́схи, и пое́м слу́жбу его́ в понеде́льник Па́схи; а́ще ли в той понеде́льник бу́дет па́мять свята́го Гео́ргия Победоно́сца, и пое́м слу́жбу свята́го Гаврии́ла во вто́рник Па́схи. Про́чее же пое́м его́ слу́жбу по уста́ву дне свята́го Гео́ргия Победоно́сца, и́же е́сть в 23-й де́нь ме́сяца апреля. Сие́ же разуме́й, я́ко иде́же указа́ся кано́н, или́ стихи́ра, или́ тропа́рь ре́кше пра́здника, не́сть у́бо се пра́здник са́мыя святы́я Па́схи, но по Трио́ди дне того́, сие́ е́сть седми́чнаго дне Антипа́схи или́ Мироно́сиц, или́ разсла́бленнаго, или́ Преполове́ния, в о́ньже де́нь обря́щеши в Трио́ди подоба́ющий стихи́ры, и кано́ны, и седа́льны.</p>
				<p>
					<style>А́ще ли бу́деши пе́ти слу́жбу свята́го Гаврии́ла, кроме́ Пятидеся́тницы или́ неде́ли цветоно́сия, во ин де́нь го́да, и тогда́ вме́сто кано́на пра́здника глаго́ли кано́н Богоро́дицы от Окто́иха настоящего гла́са и Богоро́дичны воскре́сны стихи́р, и седа́льнов, и тропаре́й и свети́льна в то́йже глас, то́чию на </style>Го́споди, воззва́х:
					<style> Богоро́дичен пе́рвый настоя́щаго гла́са. А́ще ли бу́дет ко́е-ли́бо попра́зднство, то па́ки ин уста́в обря́щеши ка́ко подоба́ет тогда́ пра́вити па́мять свята́го, иму́щаго полиеле́й или́ бде́ние: е́сть бо сему́ о́браз января в 11-й де́нь на па́мять преподо́бнаго Феодо́сия Вели́каго и попра́зднства Богоявле́ния. То́жде и в глава́х Типико́на о хра́мех обря́щеши.</style>
				</p>
				<p>
					<style>Моли́тва</style>
				</p>
				<p>Младе́нческаго незло́бия храни́телю и му́ченическаго му́жества носи́телю, Гаврии́ле блаже́нне, страны́ на́шея адама́нте драгоце́нный и иуде́йскаго нече́стия обличи́телю! К тебе́ мы, гре́шнии, моли́твенно прибега́ем и, о гресе́х свои́х сокруша́ющее, малоду́шия же своего́ стыдя́щеся, любо́вию зове́м ти: на́ших скверн не возгнуша́йся, чистоты́ сый сокро́вище, на́шего малоду́шия не омерзи́, долготерпе́ния учи́телю, но па́че сих, не́мощи на́ша от Небе́с ви́дя, тех исцеле́ния нам твое́ю пода́ждь моли́твою и твоея́ Христу́ ве́рности подража́тели нас бы́ти научи́. А́ще ли терпели́вно крест искуше́ний и злострада́нии понести́ не возмо́жем, оба́че и тогда́ ми́лостивыя твоея́ по́мощи не лиши́ нас, уго́дниче Бо́жий, но свобо́ду и осла́бу нам у Го́спода испроси́. Та́же и моля́щияся о ча́дех свои́х ма́тери услы́ши, здра́вию и спасе́нию младе́нцем от Го́спода пода́тися умоля́яй. Не́сть такова́го жесто́каго се́рдца, е́же слы́шанием о му́ках твои́х, святы́й младе́нче, не умили́тся, и а́ще кроме́ сего́ умиле́ннаго воздыха́ния никоего́же блага́го деяния принести́ возмо́жем, но и таковы́м умиле́нным по́мыслом на́ши умы́ и се́рдце, блаже́нне, просвети́в, на исправле́ние жития́ на́шего благода́тию Бо́жиею нас наста́ви. Вложи́ в нас о спасе́нии души́ и о сла́ве Бо́жией ре́вность неуста́нную и о часе́ сме́ртнем па́мять неусы́пную храни́ти помози́ нам. Наипа́че же в сме́ртнем успе́нии на́шем терза́ния де́монская и по́мыслы отча́яния от душ на́ших предста́тельством твои́м отжени́ и сия́ упова́нием Боже́ственнаго проще́ния испо́лни, во е́же и тогда́ и ны́не сла́вити нам милосе́рдие Отца́, и Сы́на, и Свята́го Ду́ха и твое́ кре́пкое заступле́ние во ве́ки веко́в. Ами́нь.</p>
			</section>
			<section>
				<title>
					<p>Свято́й му́ченик-младе́нец Гаврии́л Белостокский (Заблудовский) </p>
				</title>
				<p>Святой мученик-младенец Гавриил Белостокский (Заблудовский) родился в 1684 году в деревне Зверьки Гродненского повета, в семье православных родителей Петра и Анастасии Гавдель. В 1690 году, в день, когда родителей не было дома, младенец был увезен в Белосток евреем-арендатором, где и претерпел мученическую кончину. Тело святого мученика-младенца было найдено и предано христианскому погребению. Через 30 лет после погребения мощи святого Гавриила оставались нетленными. В 1746 году храм в Заблудове, в котором был погребен младенец, сгорел (возможно, был сожжен), но святые мощи уцелели. Они были перенесены в Слуцкий Троицкий монастырь. Тогда же было установлено празднование святому мученику Гавриилу. Слуцкий архимандрит Михаил Козачинский составил стихотворную повесть о мученике Гаврииле.</p>
			</section>
			<section>
				<title>
					<p>Преподо́бнаго Иоаса́фа Се́рбскаго, Метеори́та</p>
				</title>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>
					<style>На </style>Го́споди, воззва́х: 
					<style>стихи́ры на 8: пра́здника 3 и преподо́бнаго 5, глас 4:</style>
				</p>
				<p>Распя́лся еси́ ми́ру/ и взял еси́ на ра́мена крест,/ Сло́ва Бо́жия стопа́м после́довал еси́,/ жите́йскую же любо́вь и вся́кое пристра́стие отря́с./ Отону́дуже и доброде́тельми просия́в,/ Боже́ственными де́тельми насле́дие ве́чное, Иоаса́фе, восприя́л еси́.</p>
				<p>Боже́ственным промышле́нием наста́влен быв/ и просвеще́н Трисия́нною Богонача́льною све́тлостию,/ мир оста́вил еси́ и мглу страсте́й,/ к Небеси́ же веду́щую стезю́ ше́ствовал еси́,/ име́я Помо́щника еди́на Благоде́теля/ и Всеще́драго Го́спода.</p>
				<p>Украси́вся све́тлостию ра́зума,/ ду́шу твою́ просвети́л еси́ Боже́ственными за́поведьми/ и, вся земна́я оста́вив,/ мона́шески жи́ти изво́лил еси́,/ соблюда́я за́поведи Христо́вы,/ Его́же моли́, преподо́бне о́тче Иоаса́фе,/ да спасе́т ду́ши на́ша.</p>
				<p>От де́тска жи́знь свою́ Христу́ Бо́гу возложи́л еси́,/ преподо́бне о́тче Иоаса́фе,/ и, ху́ждшее покори́в лу́чшему,/ плотски́я стра́сти по́мыслу повину́л еси́,/ к му́дрому же ста́рцу Афана́сию прише́л еси́/ и с ним равноа́нгельно на земли́ пожи́л еси́,/ равноа́нгельную же че́сть досто́йно получи́л еси́./ Те́мже моли́ся с ним ко Го́споду,/ да спасе́т ду́ши на́ша.</p>
				<p>Возлюби́в красоту́ Боже́ственную в до́му Госпо́дни,/ иде́же шум пра́зднующих, ра́достно пою́щих,/ вся кра́сная ми́ра сего́,/ Иоаса́фе всече́стне, оста́вил еси́,/ обветша́вшаго же челове́ка совле́кся,/ незави́стным воздержа́нием/ обле́клся еси́ в но́ваго по Христу́,/ Его́же моли́, да спасе́т души́ на́ша.</p>
				<p>
					<style>Сла́ва, глас 6:</style>
				</p>
				<p>Смире́нием благосты́нным украша́яся,/ преподо́бне о́тче Иоаса́фе,/ возне́слся еси́ к высоте́ доброде́телей/ и безсме́ртную жи́знь и блаже́нство получи́л еси́,/ укрепля́ем ве́рою, наде́ждою и любо́вию./ Тем мо́лим тя, преблаже́нне,/ Христа́ Бо́га моли́ о нас,/ ве́рою твою́ па́мять соверша́ющих,/ спасти́ся нам напа́стей, и треволне́ния,/ и бу́ри, и бед, и страсте́й/ и всему́ ми́ру мир дарова́ти.</p>
				<p>
					<style>И ны́не, пра́здника.</style>
				</p>
				<p>
					<style>Вход. Проки́мен дне. И чте́ния 3 преподо́бническая 
						<emphasis>(зри 17 апреля)</emphasis>.
					</style>
				</p>
				<p>
					<style>На лити́и стихи́ры самогла́сны, глас 1:</style>
				</p>
				<p>Христо́вою си́лою ду́шу свою́, о́тче, укрепи́в,/ Христо́во жили́ще све́тло был еси́,/ святы́ни испо́лнен, кро́тостию и смире́нием сия́я,/ к присносу́щней сла́ве и к Све́ту невече́рнему преста́вился еси́,/ иде́же непреста́нно мо́лиши,/ о е́же спасти́ся всем нам.</p>
				<p>Украси́в житие́ свое́ мно́гим воздержа́нием/ отве́рглся еси́ ми́ра/ и вся, я́же в ми́ре кра́сная, преоби́дел еси́,/ ева́нгельским уче́нием после́дуя,/ жесто́ким житие́м те́ло свое́ изнуря́л еси́./ Те́мже на Небесе́х водворя́ешися/ и ны́не моли́ Христа́ Бо́га/ согреше́ний оставле́ние дарова́ти ро́ду се́рбскому/ и всем, чту́щим святу́ю па́мять твою́.</p>
				<p>
					<style>Сла́ва, глас 2:</style>
				</p>
				<p>Преподо́бне о́тче Иоаса́фе приснопа́мятне,/ многосве́тлый свети́льниче ро́да се́рбскаго,/ ты бо, мона́шеское житие́ возлюби́в,/ по́стников был еси́ похвала́,/ те́сный пу́ть ше́ствовал еси́/ и яви́лся еси́ А́нгелом собесе́дник,/ преподо́бным и пра́ведным сожи́тель./ Те́мже мо́лим тя,/ моли́ся непреста́нно/ о спасе́нии всего́ ро́да се́рбскаго.</p>
				<p>
					<style>И ны́не, пра́здника.</style>
				</p>
				<p>
					<style>На стихо́вне стихи́ры, глас 1:</style>
				</p>
				<p>Пред лице́м Влады́ки твоего́ предстоя́, преподо́бне,/ моли́ся о избавле́нии ро́да се́рбскаго/ от рабо́ты тьмы́ и страсте́й мучи́тельства.</p>
				<p>
					<style>Стих:</style> Честна́ пред Го́сподем/ сме́рть преподо́бных Его́.
				</p>
				<p>Да прича́стник яви́шися нетле́нныя жи́зни,/ вся привре́менная, Богому́дре, пренебре́гл еси́/ и, к Бо́гу преше́д,/ непреста́нно мо́лиши спасти́ся всем нам.</p>
				<p>
					<style>Стих: </style>Что возда́м Го́сподеви о всех,/ я́же воздаде́ ми?
				</p>
				<p>Любо́вию Влады́чнею подстрека́ем,/ вся до́льная оста́вил еси́,/ и́го ле́гкое му́жески на ра́мо взем./ Тем ны́не, ра́дуяся,/ Влады́це всех Христу́ предстои́ши.</p>
				<p>
					<style>Сла́ва, глас 6:</style>
				</p>
				<p>Умертви́в двиза́ния пло́ти своея́,/ кре́пким поще́нием, преподо́бне о́тче,/ яви́лся еси́ Влады́чне оби́телище,/ Его́же моли́ изба́вится скорбе́й и страсте́й смуще́ния/ всем, к тебе́ прибега́ющим.</p>
				<p>
					<style>И ны́не, пра́здника. </style>
				</p>
				<p>
					<style>Тропа́рь, глас 3:</style>
				</p>
				<p>Се́рдцем и душе́ю возлюби́в Христа́ Го́спода,/ вся кра́сная ми́ра сего́ оста́вил еси́,/ изво́лил же еси́ па́че в смире́нии и послуша́нии Бо́гу служи́ти,/ не́жели на престо́ле ца́рстем владе́ти./ Сего́ ра́ди благоче́стно восхваля́ем тя/ и, святу́ю па́мять твою́ соверша́юще, вопие́м ти:/ о́тче Иоаса́фе Богоблаже́нне,/ моли́ Христа́ Бо́га о спасе́нии ро́да на́шего христиа́нскаго.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь: 
					<style>тропа́рь пра́здника, два́жды. Сла́ва, преподо́бнаго. И ны́не, пра́здника.</style>
				</p>
				<p>
					<style>По 1-м стихосло́вии седа́лен, глас 8:</style>
				</p>
				<p>Мимотеку́щую сла́ву на земли́ в ничто́же вмени́в,/ отложи́л еси́ скиптр влады́чествия/ и избра́л еси́ ри́зу мона́шескую./ Но, оста́вив на земли́ ца́рство вре́менное,/ восприя́л еси́ бога́тство Небе́сное и сла́ву ве́чную./ Те́мже ублажа́ем тя, преподо́бне о́тче Иоаса́фе, и ве́рно вопие́м ти:/ моли́ Христа́ Бо́га дарова́ти ми́ру мир и всем нам ве́лию ми́лость.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>По 2-м стихосло́вии седа́лен, глас 4:</style>
				</p>
				<p>Ду́шу твою́ благода́ти сло́во облиста́, я́коже заря́ све́та,/ тобо́ю бо вся Метео́рская гора́ испо́лнися Христо́ва сия́ния,/ Ему́же причаща́ющиися, сокро́вищу му́дрости твоея́ удивля́емся.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>По полиеле́и седа́лен, глас 8:</style>
				</p>
				<p>Возше́д на го́ру ра́зума доброде́телей,/ к чу́вственней же горе́ Метео́рстей сама́го себе́ возве́л еси́, подо́бно я́ко ина́го Исаа́ка,/ иде́же вме́сто всесожже́ния овча́ се́рдце твое́ мы́сленно поже́рл еси́.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>Степе́нна, 1-й антифо́н 4-го гла́са. Проки́мен, глас 4: </style>Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех,/ я́же воздаде́ ми? Вся́кое дыха́ние: 
					<style>Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Престо́л на земли́ оста́вил еси́/ и Метео́рскую го́ру пости́гл еси́,/ иде́же высоту́ благоро́дия/ в раба́ смире́ния измени́в,/ моли́твами ду́шу просвети́л еси́,/ до́бре мона́шески пребы́в,/ А́нгельски пожи́л еси́./ И я́ко ны́не предстоя́ Христу́ Бо́гу,/ моли́ спасти́ся душа́м на́шим.</p>
				<p>
					<style>Кано́н пра́здника со ирмосо́м на 6 и преподо́бнаго на 8, глас 2, его́же краегране́сие:</style> Пою́ и сла́влю Иоаса́фа му́драго. 
					<style>В Богоро́дичнах же и в седа́льне:</style> про́та Ми́рко.
				</p>
				<p>
					<style>Пе́снь 1</style>
				</p>
				<p>
					<style>Ирмо́с:</style>
					<emphasis>Во глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло е́сть:/ препросла́вленный Госпо́дь сла́вно бо просла́вися.</emphasis>
				</p>
				<p>Преподо́бне о́тче Иоаса́фе,/ да́ждь ми сло́во, недосто́йному рабу́ твоему́,/ да возмогу́ досто́йно воспе́ти святу́ю па́мять твою́.</p>
				<p>О́тче Иоаса́фе,/ ты на земли́ равноа́нгельно пожи́л еси́,/ равноа́нгельную же че́сть досто́йно получи́л еси́/ и ны́не со все́ми А́нгелы Бо́гу предстои́ши.</p>
				<p>Ю́ность твоя́ чи́ста, житие́ же твое́ све́тло,/ я́ко пра́вило изве́стно в тебе́, о́тче, Боже́ственныя доброде́тели показа́ся.</p>
				<p>
					<style>Богоро́дичен:</style> Покро́в Боже́ственный, ти́хое приста́нище,/ Пречи́стую Де́ву Мари́ю, ве́рнии, пе́сньми похва́лим, Богома́терь обра́дованную,/ всех же ве́рных Предста́тельницу.
				</p>
				<p>
					<style>Пе́снь 3</style>
				</p>
				<p>
					<style>Ирмо́с:</style>
					<emphasis>Процвела́ е́сть пусты́ня, я́ко крин, Го́споди,/ язы́ческая неплодя́щая, Це́рковь/ прише́ствием, Твои́м,/ в не́йже утверди́ся мое́ се́рдце.</emphasis>
				</p>
				<p>И́хже о́ко не ви́де, ни у́хо слы́ша,/ ни на се́рдце челове́ка взыдо́ша,/ я́же угото́вана Бо́гом Того́ возлю́бльшим,/ сих ты возжеле́л еси́, Иоаса́фе Богодохнове́нне.</p>
				<p>Соше́дшеся дне́сь, чту́ще любо́вию па́мять твою́, Иоаса́фе прему́дре,/ мо́лим тя приле́жно:/ моли́ о нас, ве́рно пра́зднующих честну́ю па́мять твою́.</p>
				<p>Лику́я со А́нгелы на Небесе́х, не забу́ди нас, преподо́бне о́тче,/ но при́сно моли́ся ко Го́споду/ дарова́ти ми́ру мир и всем скорбя́щим утеше́ние.</p>
				<p>
					<style>Богоро́дичен:</style> Ря́сны златы́ми укра́шена, Влады́чице,/ я́ко Цари́ца предстои́ши ны́не одесну́ю Царя́ и Бо́га,/ моля́щи о рабе́х Твои́х.
				</p>
				<p>
					<style>Конда́к и и́кос пра́здника.</style>
				</p>
				<p>
					<style>Седа́лен, глас 8:</style>
				</p>
				<p>О́тче Богоно́сне Иоаса́фе,/ житие́ свое́ украси́л еси́ воздержа́нием/ и, попра́в вся прило́ги вра́жия,/ присво́ился еси́ Бо́гу еди́ному./ Тем ны́не в ве́чней сла́ве со А́нгелы лику́я,/ с ни́миже моли́ непреста́нно поми́ловатися всем нам.</p>
				<p>
					<style>Сла́ва, глас то́йже:</style>
				</p>
				<p>Тя ны́не ублажа́ем, преподо́бне,/ ты бо, влады́чество на земли́ оста́вив, Небе́сное насле́довал еси́./ Те́мже моли́твами прося́щим тя подае́ши Боже́ственная дарова́ния,/ моли́ся у́бо и о нас, чту́щих с любо́вию святу́ю па́мять твою́.</p>
				<p>
					<style>И ны́не, пра́здника. </style>
				</p>
				<p>
					<style>Пе́снь 4</style>
				</p>
				<p>
					<style>Ирмо́с: </style>
					<emphasis>Прише́л еси́ от Де́вы, не хода́тай, ни А́нгел,/ но Сам, Го́споди, вопло́щся/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</emphasis>
				</p>
				<p>А́ще и владе́тель на земли́ был еси́,/ но, после́дуя уче́нию преподо́бнаго ста́рца Афана́сия,/ сочта́лся еси́ преподо́бным./ Тем с ни́ми тя почита́ем.
				</p>
				<p>Возсия́в, я́ко со́лнце, и сын све́та быв,/ свя́то твое́ проводи́л еси́ житие́./ Тем ны́не весели́шися со все́ми святы́ми.</p>
				<p>Ле́потственно<a type="note" xlink:href="#note19">19</a> возсия́ нам дне́сь па́мять твоя́ свята́я, преподо́бне о́тче Иоаса́фе./ Тем мо́лим тя:/ проси́ нам от Христа́ благода́ти, и ми́лости,/ и согреше́ний избавле́ние.
				</p>
				<p>
					<style>Богоро́дичен:</style> А́дова сокро́вища упраздни́шася/ и сме́ртное мучи́тельство преста́ воста́нием Ро́ждшагося из Тебе́,/ и жи́зни сокро́вища напо́лнишася.
				</p>
				<p>
					<style>Пе́снь 5</style>
				</p>
				<p>
					<style>Ирмо́с:</style>
					<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо Тебе́, ино́го бо́га не зна́ем.</emphasis>
				</p>
				<p>Ю́нии и ста́рцы, мона́си и свяще́нницы,/ славосло́вят ку́пно блаже́нную па́мять твою́,/ Богодохнове́нне о́тче Иоаса́фе.</p>
				<p>Иоаса́фе Богоблаже́нне,/ ты яви́лся еси́ безсме́ртия прича́стник/ и о́бщник Боже́ственнаго Ца́рствия/ и с высоты́ бде́еши над певцы́ твои́ми./ Проси́ у Бо́га проще́ние грехо́в их/ и прича́стие в сла́ве Его́.</p>
				<p>О Иоаса́фе, равноа́нгельне,/ име́ющу ти жили́ще на высоте́ Метео́рстей, возсия́ тебе́ с высоты́ Госпо́дь от Де́вы,/ Его́же ты возжеле́л еси́.</p>
				<p>
					<style>Богоро́дичен:</style> Моего́ ума́ стра́сти лю́тыя утоли́, Ма́ти Бо́жия,/ и испра́ви мя, заблу́ждшаго,/ я́ко да сла́влю Тя.
				</p>
				<p>
					<style>Пе́снь 6</style>
				</p>
				<p>
					<style>Ирмо́с:</style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>А́нгела на земли́ и на Небеси́ челове́ка вем тя, преподо́бне,/ насажде́н бо в до́му Госпо́дни,/ процве́л еси́ пра́ведно, я́ко кедр в пусты́ни,/ умно́жив Христо́во ста́до слове́сных ове́ц в преподо́бии и пра́вде.</p>
				<p>Соде́лав ду́шу твою́ храм Ду́ха Свята́го,/ премину́л еси́ зе́млю до́льную,/ Небе́сную же жи́знь стяжа́л еси́/ и со Безпло́тными ли́ки смеси́лся еси́./ Тем и кро́тких зе́млю насле́довал еси́.</p>
				<p>А́нгельски на земли́, я́ко Безпло́тен, пожи́в,/ мир преоби́дел еси́, сла́вне,/ обветша́вшаго челове́ка я́ве, о́тче, совле́клся еси́/ и, я́ко скве́рну ри́зу отве́рг с грехо́вными страстьми́,/ в но́ваго обле́клся еси́,/ е́же по подо́бию о Христе́, преподо́бне.</p>
				<p>
					<style>Богоро́дичен:</style> Из Тебе́ прозябе́ Цвет неувяда́емый,/ облагово́нствуя все челове́чество Боже́ственным ми́ром естества́ Своего́,/ и И́же Отцу́ Собезнача́льный из Тебе́ бы́сть ле́том, Де́во Всенепоро́чная.
				</p>
				<p>
					<style>Конда́к, глас 4:</style>
				</p>
				<p>Ве́дый прехва́льное житие́ твое́ и чистоту́/ и безме́рное смиренному́дрие,/ преподо́бный Афана́сий наименова́ тя прее́мника своего́,/ ты же показа́лся еси́ досто́ин сего́ нарече́ния/ и, служа́ Триипоста́сному Бо́гу,/ соблю́л еси́ вве́ренную ти оби́тель Метео́рскую./ Те́мже мо́лим тя, о́тче Иоаса́фе,/ не забу́ди оте́чество твое́ и ве́сь се́рбский род,/ но моли́ся всегда́ о всех нас</p>
				<p>
					<style>И́кос:</style>
				</p>
				<p>Утверди́вся стра́хом Христо́вым,/ ве́сь распя́лся еси́ ми́рови, Богоно́се о́тче Иоаса́фе,/ и, возвы́сив к Бо́гу серде́чное жела́ние, нищету́ возлюби́л еси́,/ в нищете́ же пожи́в, доброде́тельми обогати́лся еси́,/ испо́лнен же быв све́тлостию жития́,/ хра́мы благоле́пныя на Метео́рах Бо́гу воздви́гл еси́/ и вся оби́тели Метеори́тския ку́пно со сестро́ю свое́ю Мари́ею бога́тно снабде́л еси́./ Сего́ ра́ди и мы, ве́дуще тя храм Свята́го Ду́ха, приле́жно мо́лим тя:/ не забу́ди оте́чество твое́ и ве́сь се́рбский род,/ но моли́ся всегда́ о всех нас.</p>
				<p>
					<style>Пе́снь 7</style>
				</p>
				<p>
					<style>Ирмо́с:</style>
					<emphasis>Богопроти́вное веле́ние беззако́ннующаго мучи́теля/ высо́к пла́мень вознесло́ е́сть./ Христо́с же простре́ Богочести́вым отроко́м ро́су духо́вную,/ Сый благослове́н и препросла́влен.</emphasis>
				</p>
				<p>Фи́никс, насажде́нный в дому́ Госпо́дни, яви́лся еси́,/ мно́жеством бо мона́хов процве́л еси́/ и, я́ко кедр, и́же в Лива́не, доброде́тель умно́жил еси́.</p>
				<p>А́ще и владе́тель был еси́,/ но, презре́в сла́дости привре́менныя,/ благослове́нное целому́дрие соблю́л еси́.</p>
				<p>Метеори́тская похвала́ яви́лся еси́,/ поревнова́в блаже́нному Афана́сию — Метеори́ту,/ нра́вом и житие́м после́дуя ему́,/ страх бо Бо́жий восприи́м в се́рдцы свое́м,/ де́лы свои́ми ве́сь род се́рбский возвесели́л еси́.</p>
				<p>
					<style>Богоро́дичен:</style> Родила́ еси́ па́че смы́сла и естества́, Богоро́дице Де́во, Свята́го святы́х,/ подаю́щи хода́тайством Твои́м освяще́ние и избавле́ние и оставле́ние грехо́в/ всем ве́рным, сла́вящим Его́ воскресе́ние.
				</p>
				<p>
					<style>Пе́снь 8</style>
				</p>
				<p>
					<style>Ирмо́с:</style>
					<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте, дела́, я́ко Го́спода и превозноси́те во вся ве́ки.</emphasis>
				</p>
				<p>Удаля́яся пути́ простра́ннаго,/ те́сный же предпочита́я,/ и́нок и́стинен был еси́/ и, дости́г широты́ ра́йския, ра́достно о Христе́ взыва́еши:/ по́йте и превозноси́те во вся ве́ки.</p>
				<p>Да́ры мно́гими вся оби́тели Метеорския ще́дро снабдева́л еси́,/ сим же ду́шу свою́ обогати́л еси́./ Те́мже ны́не со все́ми пра́ведными, ра́дуяся, о Христе́ пое́ши:/ по́йте и превозноси́те во вся ве́ки.</p>
				<p>Ре́вность Боже́ственнаго жития́ твоего́/ яви́ тя и́стиннаго наста́вника мно́жества мона́хов,/ и́бо стяжа́л еси́ Христа́ соде́тельствующа./ Ему́же ны́не со все́ми святы́ми восклица́еши:/ по́йте и превозноси́те во вся ве́ки.</p>
				<p>
					<style>Богоро́дичен:</style> Красне́йшаго добро́тою родила́ еси́, Всенепоро́чная,/ Сего́ умоли́ изба́вити мя огня́,/ и́бо житие́ мое́ все отягчи́ся,/ все порабо́тися лю́тыми греха́ми,/ аз же воспою́ к Нему́:/ по́йте и превозноси́те во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с:</style>
					<emphasis>Безнача́льна Роди́теля Сын, Бог и Госпо́дь,/ вопло́щся от Де́вы, нам яви́ся,/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</emphasis>
				</p>
				<p>А́нгелом сожи́тель быв,/ я́ко в раи́ воздержа́ния процве́л еси́/ и, я́ко ма́слина, псало́мски яви́лся еси́,/ помазу́я сердца́ на́ша еле́ем трудо́в твои́х,/ благоче́стно чту́щих свяще́нную па́мять твою́.</p>
				<p>Глас Христа́ твоего́ послу́шав, зако́н Бо́жий сохраня́я невреди́мо,/ чистоту́ и смиренному́дрие от младе́нства име́л еси́,/ и житие́ нескве́рно, и нрав ми́лостивей, Иоаса́фе, о́тче досточу́дне.</p>
				<p>О́тче Иоаса́фе блаже́нне,/ доброде́тельми бога́т быв,/ испо́лнился еси́ све́тлостию жития́/ и преста́вился еси́ к Вы́шнему гра́ду,/ сего́ ра́ди мо́лим тя:/ моли́ся ко Го́споду изба́витися от бед ро́ду се́рбскому.</p>
				<p>
					<style>Богоро́дичен:</style> Отрокови́це Богоневе́сто,/ из ко́рене Иессе́ова Ты прозябла́ еси́/ и родила́ еси́ Ко́рень, всех Царя́, Христа́ Бо́га на́шего,/ от Него́же вси ве́рнии прозяба́ют и получа́ют спасе́ние./ Тем непреста́нно моли́ Его́,/ да спасе́т правосла́вный род се́рбский.
				</p>
				<p>
					<style>Свети́лен:</style>
				</p>
				<p>Све́том Единосу́щныя Тро́ицы озаря́ем,/ возсия́л еси́ све́тлыми заря́ми доброде́тельных по́двигов твои́х,/ озари́ све́тлостию и ве́сь правосла́вный род се́рбский, да вси взыва́ем ти:/ ра́дуйся, о́тче Иоаса́фе, метеоритов похвале́.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>На хвали́тех стихи́ры на 4, глас 8:</style>
				</p>
				<p>Оста́вив престо́л на земли́, я́ко ве́щь тле́нную,/ и сла́ву теку́щую,/ восприя́л еси́ вои́стинну бога́тство нетле́емое и сла́ву ве́чную./ Те́мже блажи́м свято́е твое́ успе́ние,/ и, воспева́юще, вопие́м ти:/ име́я к Бо́гу дерзнове́ние,/ помина́й нас всегда́, Иоаса́фе всеблаже́нне.</p>
				<p>В Метео́рскую го́ру всели́вся,/ пречестны́й храм Преображе́ния Госпо́дня в ней обнови́л еси́,/ украша́я его́ бога́тно./ Сего́ ра́ди и счи́слен был еси́ к самому́ кти́тору,/ преподо́бному Афана́сию./ С ним же моли́ся Христу́ Бо́гу/ грехо́в оставле́ние дарова́ти/ чту́щим любо́вию святу́ю па́мять ва́шу.</p>
				<p>Щедр и даролюбе́зный показа́лся еси́ к метео́рским святы́ням,/ обогаща́я их мно́гими дарова́ньми и защища́я их./ К тому́ и боголюби́ва сестра́ твоя́ Мари́я/ ще́дро помога́ше ти./ Тем ны́не мо́лим тя:/ помози́ и нам, рабо́м твои́м,/ святу́ю па́мять твою́ почита́ющим,/ и испроси́ всем ве́лию и бога́тую ми́лость.</p>
				<p>Име́я всегда́ во уме́ свое́м ра́йскую жи́знь/ и та́мо святы́х весе́лие,/ всю жи́знь на земли́, преподо́бне о́тче,/ во смире́нии и послуша́нии проше́л еси́,/ повину́яся зако́ну Бо́жию./ Те́мже и безстра́стия благода́тию обогати́лся еси́,/ ю́же испроси́ и всем нам,/ ублажа́ющим сла́вное твое́ успе́ние.</p>
				<p>
					<style>Сла́ва, глас 1:</style>
				</p>
				<p>От ю́ности твоея́ ум к Бо́гу впери́в,/ слуга́ Бо́жий был еси́,/ сохраня́я я́ко свяще́нник спаси́тельная повеле́ния,/ мирско́е смуще́ние оста́вил еси́/ и, я́ко до́брый купе́ц, тле́нными нетле́нная искупи́л еси́./ Те́мже ны́не, па́мять твою́ почита́юще, вопие́м:/ сла́ва Бо́гу, просвети́вшему тя,/ сла́ва Венча́вшему тя,/ сла́ва святу́ю твою́ па́мять Просла́вльшему.</p>
				<p>
					<style>И ны́не, пра́здника. </style>
				</p>
				<p>
					<style>Славосло́вие вели́кое. Ектении́ и отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на пра́здника, пе́снь рядова́я, и от кано́на преподо́бнаго, пе́снь 3-я. Проки́мен пра́здника и преподо́бнаго, глас 7:</style> Честна́ пред Го́сподем/ сме́рть преподо́бных Его́. 
					<style>Стих:</style> Что возда́м Го́сподеви о всех,/ я́же воздаде́ ми? 
					<style>Апо́стол дне и преподо́бнаго ко Гала́том, зача́ло 213. </style>Аллилу́ия, 
					<style>глас 6:</style> Блаже́н муж, боя́йся Го́спода,/ в за́поведех Его́ восхо́щет зело́. 
					<style>Стих:</style> Си́льно на земли́ бу́дет се́мя Его́. 
					<style>Ева́нгелие от Луки́, зача́ло 77. Прича́стен пра́здника и преподо́бнаго: </style>В па́мять ве́чную:
				</p>
			</section>
			<section>
				<title>
					<p>Преподо́бный Иоаса́ф Метеорский </p>
				</title>
				<p>Когда сербский царь Душан Сильный Неманич (1331–1355) овладел Албанией и греческой областью Эпир, а его полководец Прелюб завоевал область Фесалию (1348), Душан провозгласил себя царем сербов, греков и албанцев, деспотом Арти (Эпир) и комитом Влахии (Фесалии). Правление этими областями он разделил соответственно: Фесалию — полководцу Прелюбу, а Албанию своему шурину, брату царицы Елены, деспоту Иоанну Комнену Асену. Область Эпирскую он отдал своему брату Симеону-Синиши, который женился на дочери эпирской деспотиссы Анны (от первого брака) Фомаиде, сестре бывшего деспота эпирского Никифора II (1335–1340). Мать Симеона, Мария, была гречанка и происходила из византийской царской семьи Палеологов (поэтому и Симеона стали называть Палеологом). Симеону и Фомаиде даровал Господь двоих детей, Иоанна и Марию, называемую Ангелина. По кончине царя Душана († 1335) Симеон Урош Палеолог (1355–1369) провозгласил себя царем и самодержцем греков, сербов и албанцев.</p>
				<p>После смерти правителя Фесалии полководца Прелюба, царь Симеон Урош стал править и Фесалией. Свою столицу он переместил в центр Фесалии — в город Трикалу. Сын Прелюба, Фома, женился на дочери царя Симеона Уроша, Марии-Ангелине, и получил в управление Эпирскую область.</p>
				<p>Перед своей смертью († около 1369) он передал царство своему сыну — Иоанну Урошу Неманичу-Палеологу, т. е. преподобному Иоасафу.</p>
				<p>Святой Иоанн, в монашестве Иоасаф, родился около 1350 года. Детские годы он провел при дворе своих родителей, которые дали ему хорошее христианское воспитание. Еще в детстве он стремился к духовной жизни и отвращался мирской суеты. Умом он восходил к Богу, к вечным и непреходящим сокровищам на Небесах. Поэтому большую часть времени он проводил в храмах и в монастырях, а особенно часто посещал подвижников Святой Горы и монастыри на Метеорах. Перед смертью царь Симеон Урош Палеолог передал Иоанну престол. Но святой Иоанн, возлюбивший Господа больше, чем царские почести, вскоре передал власть своему родственнику Алексию-Ангелу Филантропину.</p>
				<p>Святой Иоанн, будучи духовным сыном преподобного Афанасия Метеорского, поселился в общежительном монастыре на Платилитосу, т. е. на Великом Метеоре у преподобного Афанасия, приняв постриг и новое монашеское имя Иоасаф. С самого начала преподобный Иоасаф вел строгую жизнь и совершал богоугодные подвиги и добродетели. Вскоре он достиг такого совершенства, что преподобный Афанасий, умирая († 1382), благословил его как своего наследника быть игуменом монастыря.</p>
				<p>Вместе с преподобным Афанасием преподобный Иоасаф построил много новых келлий, монастырскую больницу и другие помещения. Кроме того, он щедро помогал и другим метеорским монастырям, защищая их права своими царскими грамотами.</p>
				<p>Когда турки захватили Фесалию, преподобный Иоасаф был вынужден в 1394 году на некоторое время удалиться на Святую Гору. Он прожил в монастыре Ватопед несколько лет. Около 1401 года преподобный Иоасаф вновь возвратился на высокие Метеоры. Там он и преставился ко Господу, Которого так много любил и жаждал. Блаженная кончина застала преподобного Иоасафа в монашеских молитвах и подвигах в маленькой келлии на Метеоре около 1422–1423 года. Святые мощи преподобного Иоасафа доныне почивают в его святом монастыре в честь Преображения Господня, вместе с мощами преподобного Афанасия Метеорского.</p>
			</section>
		</section>
		<section>
			<title>
				<p>21-й де́нь</p>
			</title>
			<section>
				<title>
					<p>Свята́го священному́ченика Ианнуа́рия и дружи́ны его́ и свята́го священному́ченика Фео́дора, и́же в Перги́и</p>
				</title>
				<p>
					<style>На </style>Го́споди, воззва́х:
					<style> стихи́ры Ианнуа́рия, глас 4.</style>
				</p>
				<p>
					<style>Подо́бен: </style>Я́ко до́бля:
				</p>
				<p>Свяще́нник свяще́ннейший,/ страда́лец зако́нен,/ о Ианнуа́рие, ты был еси́,/ не чужди́ми кровьми́,/ но твои́ми па́че/ в са́мое то Не́бо вшед,/ иде́же Предте́ча всех е́сть Иису́с,/ при́сно Сего́, о́тче, зря и ви́дя,/ Его́же А́нгели ви́дят.</p>
				<p>И мече́м усека́емь,/ и на о́гнь помета́емь,/ и звере́м дае́мь, досточу́дне,/ и в темни́це затворя́емь на дни мно́ги, непрекло́нен умо́м/ си́лою Боже́ственною пребы́л еси́/ и сконча́л еси́ по́двиг, зако́нно пострада́в,/ свяще́нне чудоно́сне,/ Безпло́тных собесе́дниче.</p>
				<p>Дисиде́рия, и Проку́ла,/ Со́сса, Фа́вста, Евтихи́я,/ Ианнуа́рия сла́внаго/ и му́драго Акути́она/ согла́сно почти́м,/ я́ко му́дрыя священноде́йственники,/ я́ко венцено́сцы му́ченики,/ я́ко гра́да свята́го гра́жданы,/ моли́твенники же тех, блажа́щих и́стинны су́ща.</p>
				<p>
					<style>И́ны стихи́ры свята́го Фео́дора, глас 4.</style>
				</p>
				<p>
					<style>Подо́бен: </style>Дал еси́ зна́мение:
				</p>
				<p>Пред непра́ведным суди́щем, великому́чениче Фео́доре, предстоя́,/ обличи́л еси́ и́дольское безбо́жие,/ и бие́н быв непра́ведно,/ простре́н, преблаже́нне, на сковраде́ разжже́нне,/ лю́те пеко́м,/ и полива́емь росо́ю Ду́ха,/ И́же тя тве́рдо укре́пльшаго/ разори́ти свере́пство лю́таго борца́.</p>
				<p>Колесни́ца Бо́га на́шего я́вственна был еси́,/ чи́стым се́рдцем твои́м Сего́ носи́ма име́я, блаже́нне,/ колесни́це же привя́зан,/ реши́ши от уз/ и Христо́ве привяза́я любви́/ и́же тя связа́вшия;/ с ни́миже вве́ржен быв в пе́щь,/ не опали́лся еси́, Фео́доре,/ возвелича́я Го́спода с те́ми, досточу́дне.</p>
				<p>На Кресте́ Просте́ршему ру́це подо́бяся, блаже́нне,/ распя́тся, Фео́доре,/ пребы́л же еси́, ви́ся на три дни,/ до́ндеже в ру́це Бо́гу пре́дал еси́ ду́шу,/ тече́ние сконча́л еси́ страда́ния,/ му́чеников верх,/ Це́ркве пре́дний сто́лпе,/ ве́рных удобре́ние,/ А́нгелов собесе́дниче.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Одожди́ ми, Влады́чице,/ Твоея́ ми́лости бе́здну/ и опа́льшееся зно́ем страсте́й се́рдце мое́,/ я́ко Ми́лостива, напо́й, Отрокови́це,/ и умиле́ния ка́пли точи́ти/ непреста́нно сотвори́, молю́ся,/ и́миже утеше́ния сподо́блюся, Чи́стая,/ е́же получи́ти и́мут/ и́же и́скренно пла́кавшиися.</p>
				<p>
					<style>Крестобогоро́дичен:</style>
				</p>
				<p>Распина́ема Христа́ Человеколю́бца/ ви́дящи, Пречи́стая,/ и ре́бра ископава́ема копие́м,/ пла́чущи, вопия́ше:/ что сие́, Сы́не Мой?/ Что Ти безблагода́тнии лю́дие возда́ша,/ за я́же сотвори́л еси́ до́брая им,/ и тщи́шися безча́дствовати Мя, Вселюбе́знейший?/ Удивля́юся, Благоутро́бне,/ Твоему́ во́льному распя́тию.</p>
				<p>
					<style>Кано́н свята́го Ианнуа́рия, глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Триста́ты кре́пкия,/ рожде́йся от Де́вы,/ безстра́стия во глубине́, души́ трича́стное потопи́, молю́ся,/ да Тебе́, я́ко в тимпа́не,/ во умерщвле́нии телесе́ побе́дное воспою́ пе́ние.</emphasis>
				</p>
				<p>Сый с во́инствы невеще́ственных А́нгел,/ и прича́стием све́та незаходи́маго ду́шу свяще́нно просвеща́я,/ просвети́ ми се́рдце,/ светоно́сный твой дне́сь пра́здник восхваля́ющу, блаже́нне.</p>
				<p>Во́инство светови́дно, свяще́нный собо́р пострада́ с тобо́ю терпели́вно,/ му́дре священноде́йственне,/ с ни́миже вся́ко разори́л еси́ зми́ево кова́рство,/ претерпе́в многоплете́нныя смы́слом му́ки.</p>
				<p>Стопа́м Христа́, вели́каго и пе́рваго Па́стыря, му́дре, после́дуя,/ обагре́нии муче́ния уясни́л еси́ твоего́ святи́тельства оде́жду,/ сего́ ра́ди тя почита́ем ума́ пра́востию.</p>
				<p>
					<style>Богоро́дичен: </style>Блаже́ни су́ть лю́дие, Богоро́дице, сла́вящии Тя, Ма́терь Бо́жию нело́жную,/ и при́сно блажа́щии Тя, Чи́стая,/ я́коже прорекла́ еси́, свяще́нно прорица́ющи,/ егда́ Христа́ вну́трь носи́ла еси́.
				</p>
				<p>
					<style>Ин кано́н свята́го Фео́дора, глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Дар благоприя́тен и Влады́це возлю́блен,/ му́чеником украше́ние яви́лся еси́, Фео́доре,/ сего́ ра́ди тебе́, я́ко дар, приношу́ пе́ние,/ пода́ждь ми твою́ по́мощь.</p>
				<p>Красе́н те́лом, удобре́н же Ду́хом сый,/ отлучи́лся еси́ к боре́нием льсти́ваго/ и, сего́ разрази́в, побе́ды вене́ц прия́л еси́.</p>
				<p>Глаго́лы преоби́дел еси́ злочести́ваго, Фео́доре,/ себе́ же уго́дника Госпо́дня и́скрення, и во́ина Христа́ Царя́,/ и соверше́нна му́ченика я́ве показа́л еси́.</p>
				<p>
					<style>Богоро́дичен: </style>Всели́ся во чре́во Твое́ естество́м Непристу́пный,/ жи́тели показа́ нас, Пренепоро́чная, рая́ неизрече́нным милосе́рдием,/ от Него́же изгна́ни бы́хом за́вистию змии́ною.
				</p>
				<p>
					<style>Пе́снь 3</style>
				</p>
				<p>
					<style>Ирмо́с: </style>
					<emphasis>Лук си́льных изнемо́же,/ и немощству́ющии препоя́сашася си́лою,/ сего́ ра́ди утверди́ся в Го́споде се́рдце мое́.</emphasis>
				</p>
				<p>Заре́ю Свята́го Ду́ха огражде́н,/ посреде́ пе́щи ликова́л еси́,/ ю́ношам и́же пе́рвее преподо́бным, преблаже́нне, подо́бяся.</p>
				<p>Чи́ни свяще́нных сил посреде́ пе́щи/ с тобо́ю, Богому́дре, ликова́ху,/ с ни́миже пое́ши Благоде́теля, пребыва́я неопали́м.</p>
				<p>Река́, ме́двена уче́ний медото́чных твои́х, Ианнуа́рие прему́дре,/ вои́стинну язы́к твой бы́сть,/ мы́сли зря́щих тя наслажда́ющи.</p>
				<p>
					<style>Богоро́дичен: </style>Расто́ргни плени́цы, Богоневе́сто, грехо́в мои́х,/ я́же у́зы расто́ргши а́довы рождество́м Твои́м/ и ра́дости вся испо́лньши.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Твоя́ песносло́вцы, Богоро́дице,/ живы́й и незави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
				</p>
				<p>Храм быв Ду́ха Боже́ственнаго,/ хра́мы же истука́нныя, му́дре, па́губныя потреби́л еси́/ и словесы́ обличи́л еси́ ме́рзкая приноше́ния беззако́ннующих, Фео́доре.</p>
				<p>Я́ростию и гне́вным произволе́нием бия́ше тя беззако́нный судия́,/ зако́ны Бо́га на́шего утвержда́юща, Фео́доре,/ Его́же зря пред собо́ю, непоколеби́м пребы́л еси́.</p>
				<p>Положи́лся еси́ усе́рдно на сковраде́ разжже́нне, страда́льче,/ ре́вностию разгара́емь Бо́га Вседержи́теля/ и Того́ распаля́емь Боже́ственною любо́вию, Фео́доре.</p>
				<p>
					<style>Богоро́дичен: </style>Безле́тный естество́м под ле́том из Тебе́ ви́ден бы́сть,/ роди́ся подо́бием пло́ти,/ ле́тняя моя́ прегреше́ния за милосе́рдие неизрече́нное презря́, Всенепоро́чная.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p>Свяще́ния оде́жду обагри́в крове́й твои́х омоче́нии,/ светле́йшу я́ве показа́л еси́, уго́дниче Христо́в./ Те́мже вшел еси́ во оби́тели ве́чныя,/ источа́я чту́щим тя исцеле́ний пучи́ну/ и моля́ всегда́ Бо́га всем да́ти прегреше́ний проще́ние.</p>
				<p>
					<style>Сла́ва, глас то́йже. Му́ченичен:</style>
				</p>
				<p>Спаси́тельных даро́в тезоимени́таго и насле́дника того́ блаже́нства,/ я́ко подо́бника и му́ченика Христа́ Бо́га, прииди́те, восхва́лим,/ честну́ю его́ па́мять ны́не торжеству́юще и к нему́ вопию́ще:/ великому́чениче, моли́ся, согреше́ний дарова́ти нам оставле́ние.</p>
				<p>
					<style>И ны́не, Богоро́дичен:</style>
				</p>
				<p>По Бо́зе во Твой, Богоро́дице,/ прибега́ю смире́нный покро́в Боже́ственный, припа́дая, молю́ся:/ поми́луй, Пречи́стая, я́ко превзыдо́ша главу́ мою́ греси́,/ и бою́ся, Влады́чице, му́ки, и трепе́щу./ Моле́ние сотвори́, Чи́стая, к Сы́ну Твоему́ от сих изба́вити мя.</p>
				<p>
					<style>Крестобогоро́дичен:</style>
				</p>
				<p>И́же от Безнача́льнаго Отца́ рожде́ннаго напосле́док Тя пло́тию ро́ждшая,/ на Кресте́ ви́сяща, зря́щи, Христе́,/ увы́ Мне, любе́знейший Иису́се, — вопия́ше, —/ ка́ко сла́вимый я́ко Бог от А́нгел,/ от беззако́нных ны́не челове́к, Сы́не, хотя́, распина́ешися?/ Пою́ Тя, Долготерпели́ве.</p>
				<p>
					<style>Пе́снь 4</style>
				</p>
				<p>
					<style>Ирмо́с: </style>
					<emphasis>Любве́ ра́ди, Ще́дре, Твоего́ о́браза/ на Кресте́ Твое́м стал еси́,/ и раста́яшася язы́цы,/ Ты бо еси́, Человеколю́бче,/ кре́пость моя́ и хвале́ние.</emphasis>
				</p>
				<p>Вси Со́сса диа́кона и страда́льца и свяще́ннаго Фа́вста,/ Проку́ла же вели́каго и Дисиде́рия же согла́сно почти́м.</p>
				<p>Дрема́нием нече́стия, Проку́ле му́чениче,/ ты ника́коже воздрема́лся еси́,/ бодростьми́ Боже́ственными все успи́л еси́ безбо́жных зломы́слие.</p>
				<p>Но́ва я́ко Дании́ла тя, звере́й посреде́ сострада́льцы спаса́ет,/ невре́дна изводи́ма, о Ианнуа́рие,/ Христо́с Бог наш.</p>
				<p>
					<style>Богоро́дичен: </style>Возвели́чим еди́ну Благослове́нную,/ Ея́же ра́ди вельми́ всех благослови́ вои́стинну Всепреблаги́й,/ от Сея́ воплоща́емь.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Седя́й в сла́ве на престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спасе́ зову́щия:/ сла́ва, Христе́, си́ле Твое́й.</emphasis>
				</p>
				<p>Возле́зша на сковраду́, небе́сный А́нгел, предста́в, ороша́ет,/ неопа́льно соблюда́я тя, Фео́доре, ре́чных вод потече́нии,/ и тру́сом, и шу́мом, стра́шными показа́нии.</p>
				<p>Тебе́, ве́рно чудоде́йствующу, пре́лести прилежа́й,/ к ве́ре внеза́пу, му́чениче, я́коже ка́мень, валя́ется,/ и к ли́ку му́ченик устроя́ется Диоско́р, огне́м скончава́емь.</p>
				<p>Во блюсти́тельнице поло́жься я́ко храни́тель Зижди́теля повеле́нием,/ ю́же от младе́нства име́л еси́ ве́ру, Бо́гу сохрани́л еси́/ и сию́ неблюду́щих я́ко безу́мных гнуша́лся еси́/ соверше́нным ра́зумом, пресла́вне.</p>
				<p>Многоболе́зненных мук искуше́ния претерпе́л еси́/ и мно́гих боле́зней, му́чениче, цели́ти сподо́бился еси́,/ неболе́зненных жили́щ насле́дник быв/ и безпеча́льныя вои́стинну жи́зни и наслажде́ния.</p>
				<p>
					<style>Богоро́дичен: </style>Без боле́зни родила́ еси́ Бо́га Безпло́тнаго,/ боле́зни, Отрокови́це, Е́вы прама́тере реша́ща и боле́зни а́довы избавля́юща/ боле́знену иму́щих жи́знь согреша́ющих.
				</p>
				<p>
					<style>Пе́снь 5</style>
				</p>
				<p>
					<style>Ирмо́с: </style>
					<emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
				</p>
				<p>Кро́вию свяще́нною оде́жду твою́, пребога́те, соверши́л еси́ светле́йшу/ и к Це́ркви Вы́шней я́ко свяще́нник прише́л еси́.</p>
				<p>Исте́кши на земли́ многочестне́й кро́ви твое́й,/ был еси́ исцеле́ний река́,/ страсте́й изсуша́я пото́ки.</p>
				<p>Непра́веднаго судию́ ослепле́на моли́твою твое́ю просвети́л еси́,/ милосе́рдию Влады́ки всех подо́бяся, пребога́те.</p>
				<p>
					<style>Богоро́дичен: </style>Пое́м Тя, Ея́же ра́ди су́щим во тьме́/ Свет незаходи́мый возсия́, Богоро́дице, всех Влады́ка,/ и любо́вию ублажа́ем.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>Вельми́ безбо́жную пре́лесть обличи́л еси́,/ те́мже к колесни́це привяза́лся еси́, пребыва́еши же цел,/ ко́нем о́гненным, тя подъе́мшим, пла́менныя колесни́цы, Фео́доре,/ я́коже Илию́ сла́внаго.</p>
				<p>Разгне́вався беззако́нный, в пе́щь горя́щую тя вку́пе с Сокра́том и Боже́ственным Диони́сием вве́рже;/ с ни́миже проро́ческую свяще́нную пел еси́ пе́снь,/ доблему́дренне Фео́доре.</p>
				<p>Да похва́лится в пе́снех Боже́ственный Диони́сий вку́пе с Сокра́том до́блим,/ посреде́ пе́щи копие́м уя́звени бы́вше;/ му́ченицы бы́ша кре́пцы, Боже́ственным наказа́нием Фео́дора повину́вшеся.</p>
				<p>
					<style>Богоро́дичен:</style> Вои́стинну су́щи и вресноту́, Пренепоро́чная еди́на Богоро́дице,/ облада́ти мне порабо́щшими мя страстьми́ укрепи́,/ я́ко да свобо́дным по́мыслом, ра́дуяся, ублажа́ю Тя, ве́рных спасе́ние.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Приидо́х во глубины́ морски́я,/ и потопи́ла мя е́сть бу́ря мно́гих грехо́в,/ но, я́ко Бог, из глубины́ возведи́ живо́т мой,/ Многоми́лостиве.</emphasis>
				</p>
				<p>Глаго́лы зна́мения ви́дя тя, собо́р беззако́нных, де́юща, священнотаи́нниче,/ ко Творцу́ от души́ прихо́дит, пресла́вно просвеща́емь.</p>
				<p>Яви́лся еси́ пре́жде конца́, святи́телю,/ и по Боже́ственней кончи́не, творя́ мно́жество чуде́с,/ дар Свята́го Ду́ха от младе́нства прие́м.</p>
				<p>Ны́не свяще́нным согла́сием Фа́вста и Со́сса вси,/ Дисиде́рия с Евти́хием и му́драго Акути́она воспое́м,/ и с Проку́лом Богоно́сным.</p>
				<p>
					<style>Богоро́дичен: </style>Во благодея́ние челове́ком от Твои́х Чи́стых крове́й воплоща́ется Бог Сло́во./ Его́же приле́жно, Богома́ти, моли́/ спасти́ся душа́м на́шим.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
				</p>
				<p>А́нгела Боже́ственным прише́ствием о́гнь у́бо пе́щи угаса́ше;/ се́рдце же твое́, преблаже́нне, дерзнове́ния исполня́шеся,/ е́же к Зижди́телю, манове́нием прохлажда́ющееся.</p>
				<p>Глаго́лы святы́я я́ко услы́ша тебе́ ро́ждшия мучи́тель,/ му́чениче Фео́доре, сию́ мечу́ предаде́,/ му́ченически боже́ственне тече́ние сконча́вшу.</p>
				<p>Вожделе́вши, я́ко ю́ница, Фили́ппа с сы́ном умре́ти,/ с спе́хом прии́де, посреде́ суди́лища самозва́нна,/ му́ченик сла́ву прие́млющи.</p>
				<p>
					<style>Богоро́дичен: </style>Се гора́ свята́я, се мирополо́жница Ду́ха,/ мост, к Бо́гу всех преводя́й, Богоро́дица Де́ва,/ Ю́же ублажа́ем.
				</p>
				<p>
					<style>Конда́к, глас 3:</style>
				</p>
				<p>Свяще́ния пома́занием и муче́ния кро́вию украси́стеся,/ сла́вне Ианнуа́рие и Фео́доре,/ и сия́ете всю́ду, в Вы́шних лику́юще,/ и нас назира́йте, в храм ваш прише́дшия/ и в нем непреста́нно зову́щия:/ всех нас соблюди́те, моля́ще Человеколю́бца Бо́га.</p>
				<p>
					<style>Пе́снь 7</style>
				</p>
				<p>
					<style>Ирмо́с: </style>
					<emphasis>Ю́ноши три в Вавило́не,/ веле́ние мучи́телево на бу́йство прело́жше,/ посреде́ пла́мене вопия́ху:/ благослове́н еси́, Го́споди, Бо́же оте́ц на́ших.</emphasis>
				</p>
				<p>Отроко́м Боже́ственным уподо́бился еси́ посреде́ пла́мене, о Ианнуа́рие!/ Соше́ствием А́нгела, лику́я о́крест и пе́сньми та́йными Спа́са поя́:/ благослове́н еси́, Го́споди, Бо́же оте́ц на́ших.</p>
				<p>Безболе́знен по́мысл твой благода́тию Боже́ственною соблюда́я,/ и пре́жде страда́ния неду́ги исцели́л еси́ вся́кия,/ па́стырь, и му́ченик, и вели́к чудотво́рец познава́емь.</p>
				<p>Стоя́л еси́ пред суди́щем, му́чениче, мучи́телей,/ стражда́ терпели́вно, и злочести́выя посрамля́я,/ и прельще́нным всем показу́я и́стину.</p>
				<p>
					<style>Богоро́дичен: </style>Умертви́ моя́ движе́ния, Пречи́стая, плотска́я,/ я́же Живо́т ро́ждшая,/ оживи́, Чи́стая, ду́шу мою́, умерщвле́нную страстьми́ и мно́гими грехи́.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>Соблюда́емь росо́ю Ду́ха, я́коже о́троцы трие́,/ неопали́м посреди́ огня́, Богому́дре Фео́доре, с си́ми пел еси́:/ препе́тый оте́ц на́ших Бо́же, благослове́н еси́.</p>
				<p>Е́ллинскую пре́лесть обличи́л еси́, му́чениче Фео́доре, сло́вом благода́ти,/ бога́тно истека́ющим от усте́н твои́х, и взыва́л еси́:/ оте́ц на́ших Бо́же, благослове́н еси́.</p>
				<p>Уве́да твое́ прозва́ние и страда́ние тебе́ ро́ждшая,/ и пре́жде зача́тия, Фео́доре вели́кий, му́чениче многострада́льно, вопию́щи:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Очище́ние ми бу́ди, Всенепоро́чная, к ро́ждшемуся из Тебе́/ отсече́ния лю́тых долго́в хода́тайствующей ми,/ и Ца́рствия Бо́жия Боже́ственный вход,/ и пи́щи наслажде́ние, и све́та прича́стие.
				</p>
				<p>
					<style>Пе́снь 8</style>
				</p>
				<p>
					<style>Ирмо́с: </style>
					<emphasis>Изба́вителю всех Всеси́льне,/ посреде́ пла́мене благоче́ствовавшия,/ снизше́д, ороси́л еси́/ и научи́л еси́ пе́ти:/ вся дела́, благослови́те, по́йте Го́спода.</emphasis>
				</p>
				<p>Да восхва́лится вели́кий Проку́л со Аку́тием, и Евтихи́й,/ и Боже́ственный Дисиде́рий,/ Фавст же и Сосс доблему́дреннии,/ Спа́са сла́внии му́ченицы.</p>
				<p>Тя лик страда́лец блаже́нный верхо́вника притяжа́,/ попра́, священнотаи́нниче сла́вне, верх де́монов,/ и безбо́жия вознесе́нную горды́ню потреби́.</p>
				<p>Я́коже о́троцы, о́гнь попра́л еси́ и звере́й стремле́ния обузда́л еси́,/ я́коже Дании́л, всеизря́дне, и я́ко Па́вел, во главу́ усе́клся еси́,/ благоче́стно сконча́в тече́ние твое́.</p>
				<p>
					<style>Богоро́дичен: </style>Всели́выйся несказа́нно во чре́во Твое́,/ Себе́ жили́ще показа́ Тя, Пречи́стая Богоневе́сто,/ Ему́же непреста́нно вопие́м:/ вся дела́, благослови́те Госпо́дня Го́спода.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>О́троки благочести́выя в пещи́/ Рождество́ Богоро́дичо спасло́ е́сть./ Тогда́ у́бо образу́емое,/ ны́не же де́йствуемое/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>На крест вознесе́н быв,/ три дни сотвори́л еси́, на сем пове́шен быв, Фео́доре,/ стра́сть Влады́ки твоего́, при́сно по́мнимую,/ треми́ часы́ бы́вшую, изобража́я я́ве:/ Го́спода по́йте, дела́, и превозноси́те Его́ во ве́ки.</p>
				<p>Положе́н был еси́ на дре́во,/ боле́знены прие́мля я́звы, уязви́л еси́ зми́я борца́,/ вкуше́нием дре́ва сме́рть боле́зненну, Фео́доре, соде́лавша Ада́му и того́ вну́ком./ Те́мже тя чтим во вся ве́ки.</p>
				<p>Вопие́т Перги́я твоя́ по́двиги, боле́зни, страда́ние,/ ра́ны, стра́сть блаже́нную, сме́рть честну́ю,/ ея́же ра́ди к безсме́ртней жи́зни, Фео́доре, преше́л еси́:/ благослови́те, — зовы́й, — вся дела́, Го́спода и превозноси́те Его́ во ве́ки.</p>
				<p>
					<style>Богоро́дичен: </style>О, глубина́ неизрече́ннаго та́инства!/ Созда́вый руко́ю дре́вле челове́ка/ зи́ждется, воплоща́емь, во утро́бу Присноде́вы вшед,/ и спаса́ет мя, со стра́хом зову́ща:/ Го́спода по́йте, дела́, и превозноси́те Его́ во ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с: </style>
					<emphasis>Е́ва у́бо неду́гом преслуша́ния кля́тву всели́ла е́сть:/ Ты же, Де́во Богоро́дице,/ прозябе́нием чревоноше́ния/ ми́рови благослове́ние процвела́ еси́./ Тем Тя вси велича́ем.</emphasis>
				</p>
				<p>Ианнуа́рия честна́я боре́ния, по́двиги и бие́ния,/ е́же до кро́ве, му́жество, боле́зни и ну́ждную сме́рть,/ чуде́с же неизме́рную пучи́ну с весе́лием возвели́чим.</p>
				<p>Ви́ден был еси́ на высоте́ честна́го, сла́вне, муче́ния, я́коже незаходи́мое со́лнце;/ я́ко Боже́ственныя зве́зды, му́ченик мно́жество веды́й/ и ны́не просвеща́ет концы́ страда́ний вели́ких све́тлостию.</p>
				<p>Па́мять твоя́ светоно́сная возсия́,/ лучи́ Бо́жественного Ду́ха ве́сь мир озаря́ющи,/ омраче́ние зол отгоня́щи,/ в не́йже тя мо́лим, Богодухнове́нне, просвети́ вся, пою́щия тя.</p>
				<p>
					<style>Богоро́дичен: </style>Све́та, и́же в тебе́, сия́нии, ослепле́нную ду́шу мою́ просвети́,/ и руко́ю наста́ви, Отрокови́це, в пути́ спасе́нных ходи́ти,/ и преле́стна отбе́гнути преткнове́ния,/ я́ко да ве́рою ублажа́ю тя.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
				</p>
				<p>Стопа́м Христо́вым после́дуя, прему́дре,/ пе́рваго му́ченика распя́тие претерпе́л еси́,/ у́зы и я́звы гвозди́нныя прие́м,/ и от земли́ восте́кл еси́ к Небе́сным, венцено́сец по́честь прие́м,/ Ца́рство Бо́жие непрее́мное.</p>
				<p>Яви́лся еси́, я́ко зла́то, Фео́доре, светосия́нно,/ посреде́ стоя́ огня́, соше́ствием честна́го А́нгела,/ распала́емь Влады́ки жела́нием, неопалим, пребы́л еси́,/ с ни́мже пе́снь спасе́нную поя́, свяще́нно ра́дуяся.</p>
				<p>Ста́нем благоче́стно в до́му Бо́га на́шего,/ страда́льца Его́ ве́рою блажа́ще, му́жеским умо́м подви́гшагося,/ и вра́жие шата́ние победи́вша,/ и побе́ды свы́ше вене́ц из руки́ Христо́вы прие́мшаго.</p>
				<p>Взя́тся ко оби́телем Вы́шним, ра́дуяся, му́чениче Фео́доре,/ дости́гл еси́ Безпло́тных чи́ны,/ с те́лом безпло́тныя де́моны кре́пко побе́ждь,/ и мо́лишися ве́рою о чту́щих тя/ долго́в прия́ти избавле́ние.</p>
				<p>
					<style>Богоро́дичен: </style>Просвети́, Чи́стая, души́ моея́ о́чи, Богороди́тельнице,/ да не пости́гнет мене́ грехо́вная тьма́ тя́жкая,/ ниже́ глубина́ покры́ет мя отча́яния,/ но Сама́ мя спаси́ и упра́ви, Предста́тельнице ве́рных непосты́дная.
				</p>
			</section>
			<section>
				<title>
					<p>Священному́ченик Иаинуарий епи́скоп, му́ченики Проку́л, Со́ссий и Фавст диа́коны, Дисиде́рий чтец, Евти́хий и Акути́он</p>
				</title>
				<p>Священномученик Ианнуарий был епископом в г. Путеолы (на юге Италии в области Кампания; ныне г. Поццуоли). В то время Италия по разделу Римской империи принадлежала императору-соправителю Максимиану Геркулию (285–305), начавшему гонение на христиан. Наместником области Кампания был Тимофей, слепо выполнявший повеления императора. Когда к Тимофею доставили епископа Ианнуария, он предложил отречься от веры, а, получив твердый отказ, приказал бросить исповедника в раскаленную печь. Подобно тому как в древности три еврейских отрока, святой Ианнуарий остался невредимым в огненной печи, ибо Ангел Господень охладил жар пламени. Тимофей же решил, что это — следствие особого чародейства и велел жестоко пытать мученика. Вся земля под ним покрылась кровью. Рядом стояли два клирика, диакон Фавст (Фауст) и чтец Дисидерий; они не могли удержать слез при виде мучений святого Ианнуария. Узнав, что они христиане, их немедленно связали и вместе со святым Ианнуарием отправили в Путеолы и заключили в темнице. Там уже томились в узах несколько христиан: Прокул и Соссий, диаконы из города Путеолы, и два мирянина, Евтихий и Акутион; все они были осуждены на съедение зверям. На следующий день их вывели на всеобщее обозрение и бросили зверям на растерзание. Но Бог прославил Имя Свое во святых Своих: Он сомкнул звериные пасти (как в ветхозаветные времена, когда святой пророк Даниил был брошен в ров ко львам. — <a xlink:href="https://azbyka.ru/biblia/?Dan.6:16&amp;c~r&amp;rus">Дан. 6:16</a>), и ни один из зверей не прикоснулся к мученикам. Наместник Тимофей, объясняя это чудо каким-то особым христианским искусством, метался в ярости; внезапно он ослеп и стал звать на помощь. Святитель Ианнуарий отличался добротой и кротостью, он пожалел этого несчастного и помолился о своем враге. Тимофей прозрел телесно, но не душевно. Около пяти тысяч, собравшихся смотреть на казнь мучеников, уверовали во Христа. Наместник же, только что исцеленный от слепоты, не только не воздал хвалы Истинному Богу Иисусу Христу и Его верным служителям, но приказал немедленно казнить их. Священномученик епископ Ианнуарий, диаконы Фавст, Прокул и Соссий, чтец Дисидерий и миряне Евтихий и Акутион были выведены из города и обезглавлены. Тела святых мучеников были взяты христианами в различные города Кампании, каждый город хотел иметь у себя предстателя и ходатая пред Богом. Мощи епископа Ианнуария были перевезены в Неаполь и положены в храме, где они покоятся и в настоящее время. Молитвами святого Ианнуария в Неаполе совершались многочисленные чудеса. Так, при извержении вулкана Везувия в конце XV века, когда городу угрожала опасность, народ в страхе собрался у гроба святого Ианнуария, моля святого о помощи. По молитвам святого Ианнуария извержение Везувия внезапно прекратилось. Известны многие другие чудеса, ниспосланные по молитвам святого.</p>
			</section>
			<section>
				<title>
					<p>Святые мученики Феодор, мать его Филиппия, Диоскор, Сократ и Дионисий </p>
				</title>
				<p>Святые мученики Феодор, мать его Филиппия, Диоскор, Сократ и Дионисий пострадали в царствование императора Антонина Пия (138–161) в Пергии Памфилийской. Когда для военной службы набирали красивых и здоровых юношей, то вместе с другими к военачальнику Феодоту был приведен и юноша Феодор. Военачальник стал принуждать юношу принести жертву идолам. Мученик не подчинился ни уговорам, ни угрозам, и военачальник приказал положить его на раскаленную сковороду и поливать расплавленной смолой. Тотчас совершилось чудо: началось землетрясение, из трещины в земле хлынул поток воды и погасил огонь. Оставшийся невредимым мученик Феодор воздал хвалу Богу и предложил военачальнику попытаться с помощию идолов повторить такое чудо. Военачальник предложил языческому жрецу Диоскору лечь на раскаленную сковороду, призвав на помощь Зевса. Но святой Диоскор ответил, что он уверовал во Христа и готов бросить идола Зевса в огонь. Тогда военачальник приказал ему взойти на сковороду. Мученик Диоскор припал к ногам святого Феодора и просил помолиться о нем. Затем он взошел на сковороду, громко взывая ко Господу: «Благодарю Тебя, Господи Иисусе Христе, что Ты сопричислил меня к числу рабов Твоих. Приими с миром мою душу», — и скончался, избавившись от тяжелых мук. Святого Феодора продолжали мучить. Его привязали к диким лошадям, которых стали гнать. Но у городской стены лошади упали и разбились, а мученик Феодор остался невредимым. Два воина, Сократ и Дионисий, увидели, как к святому Феодору сошла с небес огненная колесница, на которую был поднят влачимый мученик. Воины с изумлением воскликнули «Велик Бог христианский!» За это их тут же схватили и на другой день вместе с мучеником Феодором броси ли в раскаленную печь. Но Небесная роса охладила печь, и святые остались живы. Наутро военачальник приказал воинам пойти посмотреть кости сгоревших мучеников. Воины вернулись и с удивлением рассказали, что три юноши невредимы, а к мученику Феодору пришла его мать, Филиппия, которая теперь укрепляет мучеников в их подвиге. Военачальник предложил святой Филиппии спасти сына, уговорив его принести жертву идолам. Но святая Филиппия ответила, что еще до рождения сына ей было открыто, что ее сын будет распят за Христа. Услышав это, военачальник приказал распять святого Феодора на кресте, а остальным мученикам отсечь головы. В течение 3-х дней святой мученик Феодор висел на кресте, вознося молитвы Богу, до своего преставления.</p>
			</section>
		</section>
		<section>
			<title>
				<p>22-й де́нь</p>
			</title>
			<section>
				<title>
					<p>Преподо́бнаго отца́ на́шего Фео́дора Сикео́та</p>
				</title>
				<p>
					<style>На </style>Го́споди, воззва́х:
					<style> стихи́ры, глас 5.</style>
				</p>
				<p>
					<style>Подо́бен: </style>Преподо́бне о́тче:
				</p>
				<p>Преподо́бне о́тче, свяще́нный Фео́доре,/ из ложе́сн освяти́лся еси́/ и позна́н был еси́ Бо́гови,/ я́коже дре́вле Иереми́я:/ твое́ провозвести́ рождество́ звезда́,/ твоего́ сия́нием жития́ просвети́ся вселе́нная/ я́ко вои́стинну,/ и де́монская тьма́ исчезе́,/ я́зи отгна́шася от вся́каго во́зраста,/ благода́ть истече́ вся́ких исцеле́ний./ Те́мже вопие́м ти:/ Христа́ моли́ всегда́/ дарова́ти ми́рови мир и ве́лию ми́лость.</p>
				<p>Преподо́бне о́тче, досточу́дне Фео́доре,/ кре́пким воздержа́нием и моли́твы огне́м/ ве́щь попали́в грехо́вную всю,/ восприя́т Боже́ственную зарю́./ В тя Тро́йческую благода́ть всели́л еси́/ и ве́сь яви́лся еси́ светови́ден,/ лучи́ исцеле́ний облиста́я,/ ви́дя пре́дняя, я́коже дре́вле Елиссе́й,/ ре́ша непло́дствия у́зы,/ и прогоня́ де́монския полки́ си́лою Боже́ственнаго Ду́ха,/ и моля́ся вселе́нней дарова́ти мир и ве́лию ми́лость.</p>
				<p>Преподо́бне о́тче, всечестны́й Фео́доре,/ со́лнце, всю уясни́вый зе́млю в де́лех и зна́мениих неисче́тных,/ дар че́стен Христу́ Бо́гу,/ свяще́нства изве́стный степе́нь,/ мона́шествующих о́браз,/ утвержде́ние ве́рою к тебе́ притека́ющих,/ ка́мень честны́й и дом Тро́ицы,/ окри́н, источа́ющий исцеле́ний пучи́ну,/ Христу́ моли́ся всегда́/ дарова́ти вселе́нней мир и ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Кому́ уподо́билася еси́, душе́,/ успева́ющи в го́рших всегда́/ и прилага́ющи безу́мно твои́м я́звам стру́пы мно́жайшия,/ я́ко всетеле́сней бы́ти я́зве,/ не помышля́ющи, я́ко Судия́ приближа́ется,/ Ему́же предста́неши восприя́ти по дея́нием вины́ и томле́ния?/ Но, обра́щшися, припади́ к Де́вей, зову́щи:/ Влады́чице, Влады́чице,/ не пре́зри мя, прогне́вавшаго Бо́га Благоми́лостиваго,/ из Тебе́ на спасе́ние челове́ком ро́ждшагося/ и распе́ншагося пло́тию.</p>
				<p>
					<style>Крестобогоро́дичен:</style>
				</p>
				<p>Егда́ Грозд, ненасажде́н сущ,/ я́ко лоза́, отрасти́ла еси́,/ узре́вши на Дре́ве пове́шена,/ прободе́на же копие́м в Боже́ственная ре́бра:/ что сие́, — глаголаше, — Сы́не и Бо́же Мой?/ Ка́ко, и́же неду́ги вся и стра́сти исцеля́яй,/ стра́сти терпи́ши,/ безстра́стен сый по естеству́ Боже́ственному?/ Что Ти безблагода́тнии лю́дие, Благода́телю,/ сия́ возда́ша вме́сто благодея́ний? —/ вопия́ше Пречи́стая./ Но Того́ страстьми́ страсте́й мя свободи́ти/ моли́ непреста́нно, я́ко да сла́влю Тя.</p>
				<p>
					<style>Тропа́рь, глас 2:</style>
				</p>
				<p>Позна́н быв от пеле́н освяще́н/ и я́влься благода́тей испо́лнен,/ чудесы́ мир озари́л еси́/ и де́монов мно́жество отгна́л еси́,/ священноде́телю Фео́доре,/ те́мже о нас моли́ся Го́сподеви.</p>
				<p>
					<style>Кано́н, творе́ние Ио́сифово, глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Наста́вльшему дре́вле Изра́иля,/ бежа́щаго от рабо́ты фарао́новы/ и в пусты́ни пита́вшему,/ пои́м Изба́вителю Бо́гу на́шему,/ я́ко просла́вися.</emphasis>
				</p>
				<p>Богосия́нную тя звезду́ Мы́сленное Со́лнце тве́рди, прему́дре, церко́вней показа́,/ лучи́ чуде́с испуща́юща всегда́/ и страсте́й мглу потребля́юща.</p>
				<p>От ма́терних тя ложе́сн Творе́ц, преподо́бне, я́коже Иереми́ю пе́рвее, освя́щ,/ соде́ла сосу́д Ду́ха благопотре́бен,/ ду́хи отгоня́ща лука́выя, о́тчее Фео́доре.</p>
				<p>Пото́м воздержа́ния пла́мень страсте́й погаси́л еси́/ и одожде́нием моли́тв струи́ чуде́с источи́л еси́,/ боле́зней разжже́ние, преподо́бне, погаша́юща я́ве, Фео́доре.</p>
				<p>
					<style>Богоро́дичен: </style>Невозде́ланный Грозд от Твоея́ утро́бы процвете́, Де́во Ма́ти,/ сла́дость источа́я оставле́ния и весе́лие безсме́ртно, Чи́стая,/ от пия́нства лю́тых объюроде́вшим.
				</p>
				<p>
					<style>Пе́снь 3</style>
				</p>
				<p>
					<style>Ирмо́с: </style>
					<emphasis>Утвержда́яй гром и созида́яй дух,/ утверди́ мене́, Го́споди,/ да Тя пою́ и́стинно/ и творю́ во́лю Твою́,/ я́ко не́сть свят, я́ко Ты, Бо́же наш.</emphasis>
				</p>
				<p>Я́ко чу́дно житие́ твое́, Богому́дре, я́ко стра́шна чудеса́,/ я́ко высо́ко твое́, е́же к Бо́гу, и присвое́ние, и манове́ние,/ и неукло́нно восхожде́ние, всесла́вне Фео́доре.</p>
				<p>Стремле́ние страсте́й возрази́л еси́, преблаже́нне, боле́зненными отда́нии/ и де́монов лука́вая потреби́л еси́ ловле́ния/ Пресвята́го Ду́ха кре́постию, Фео́доре.</p>
				<p>И́же к честне́й притека́юще ра́це твое́й,/ от сея́ почерпа́ем исцеле́ний сокро́вища,/ и чуде́с пучи́ны, и дар незави́стный,/ пою́ще тя, Фео́доре.</p>
				<p>
					<style>Богоро́дичен: </style>Зако́ни естества́ в Тебе́, Де́во, обновля́ются,/ ражда́еши бо па́че естества́ Соде́теля, па́че сло́ва Влады́ку./ Его́же приле́жно моли́ спасти́ ду́ши на́ша.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>От Бо́га тезоимени́т дар дан быв челове́ком, на избавле́ние боле́зней мно́гих,/ вели́ка и ужа́сна сотвори́л еси́ чудеса́,/ я́зю вся́ку и неду́г исцеля́я/ и де́монов полки́ отгоня́я сло́вом./ Те́мже и досто́йно Христо́ву Це́рковь упа́сл,/ единожи́тель апо́столов был еси́, святи́телю Фео́доре,/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>В напа́сти многоплете́нныя впад от враг ви́димых и неви́димых,/ бу́рею одержи́м безчи́сленных согреше́ний мои́х,/ и я́ко к те́плому заступле́нию и покро́ву моему́, Чи́стая,/ ко приста́нищу притека́ю Твоея́ бла́гости./ Те́мже, Пречи́стая, из Тебе́ воплоще́нному без се́мене моли́ся приле́жно о всех рабе́х Твои́х,/ непреста́нно моля́щих Ти ся, Богоро́дице Пречи́стая,/ моля́щи Его́ при́сно согреше́ний оставле́ние дарова́ти/ воспева́ющим досто́йно сла́ву Твою́.</p>
				<p>
					<style>Крестобогоро́дичен:</style>
				</p>
				<p>А́гнца и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие, е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Пе́снь 4</style>
				</p>
				<p>
					<style>Ирмо́с: </style>
					<emphasis>Услы́шах, Бо́же, слух Твой и убоя́хся,/ разуме́х дела́ Твоя́ и ужасо́хся, Го́споди,/ я́ко Твоего́ хвале́ния испо́лнь земля́.</emphasis>
				</p>
				<p>Пото́к сый я́ве, испо́лнен вод Боже́ственных,/ дарова́ний Ду́ха напоя́еши всю Це́рковь, о́тче Фео́доре.</p>
				<p>Удави́л еси́ врага́ жи́лами боле́зней твои́х, преблаже́нне,/ и того́ потреби́л еси́ лука́вая во́инства/ моли́тв твои́х мече́м, Фео́доре.</p>
				<p>Поуча́яся в зако́не Бо́жий,/ при исхо́дищих воздержа́ния Боже́ственное дре́во возрасти́л еси́,/ благопло́дие дея́ний доброде́тельных принося́, Фео́доре.</p>
				<p>
					<style>Богоро́дичен: </style>Блаже́нна от родо́в всех показа́лася еси́, Христа́ ро́ждши,/ блаже́нны содева́ющаго тому́ рабо́тающия,/ Де́во Ма́ти Чи́стая Влады́чице.
				</p>
				<p>
					<style>Пе́снь 5</style>
				</p>
				<p>
					<style>Ирмо́с: </style>
					<emphasis>Возсия́й ми, Го́споди, свет повеле́ний Твои́х,/ я́ко к Тебе́ дух мой у́тренюет и пое́т Тя,/ Ты бо еси́ Бог наш,/ и к Тебе́ прибега́ю, Царю́ ми́ра.</emphasis>
				</p>
				<p>Неусыпа́ющую свещу́ тя и све́щник неугаса́ющ Свет Безле́тный показа́/ мра́ком держи́мым страсте́й, Фео́доре,/ очерне́нием мно́гих грехо́в.</p>
				<p>До́бре на стезю́ тя наставля́юща му́ченика Гео́ргия от млады́х ногте́й име́л еси́/ и сему́ уподо́бился еси́ вся́ким усе́рдием/ и ко Го́споду, о́тче преподо́бне, любо́вию.</p>
				<p>Непоро́чно воздержа́ние, терпе́ние несосу́дно,/ ве́ру, и наде́жду, и смире́ние,/ любо́вь же и стоя́ние име́л еси́ па́че челове́ка./ Те́мже премно́гую благода́ть обре́л еси́ от Бо́га.</p>
				<p>
					<style>Богоро́дичен: </style>Кропле́нием ми́лости Твоея́ напо́й, Пречи́стая,/ иста́явшую мою́ мы́сль пла́менем греха́/ и уга́сший се́рдца моего́ возжзи́ свети́льник, две́ре Све́та.
				</p>
				<p>
					<style>Пе́снь 6</style>
				</p>
				<p>
					<style>Ирмо́с: </style>
					<emphasis>Бу́ря мя помышле́ний, пости́гши,/ во глубину́ низвлачи́т мя безме́рных грехо́в:/ но Ты, Упра́вителю Благи́й,/ предвари́в, упра́ви, я́ко проро́ка, и спаси́ мя.</emphasis>
				</p>
				<p>Печа́ль земны́х оттря́сл еси́ и все истощи́л еси́ жела́ние ко Влады́це,/ наслажда́яся Сего́ добро́тами/ и истека́ющими отту́ду, о́тче, светлостьми́.</p>
				<p>Растопи́л еси́ мраз грехо́вный, сту́дению напоя́емь,/ стоя́ посреде́ ве́тренника, я́ко безпло́тен, о́тче,/ прило́ги претерпе́л еси́ возду́шныя, Боже́ственною согрева́емь благода́тию.</p>
				<p>Ра́це твое́й свяще́нней приступа́юще,/ благово́ния Боже́ственнаго ра́зума исполня́емся, святи́телю,/ смра́да избавля́ющеся страсте́й,/ любо́вию тя чту́щий, чудотво́рче о́тче преподо́бне.</p>
				<p>
					<style>Богоро́дичен: </style>Страсте́й мя треволне́ние смуща́ет,/ глубина́ отча́яния, обурева́ет мое́ се́рдце./ Ко́рмчию ро́ждши Христа́, Де́во, и Спа́са,/ изба́ви мя и спаси́ моли́твами Твои́ми.
				</p>
				<p>
					<style>Конда́к, глас 3.</style>
				</p>
				<p>
					<style>Подо́бен: </style>Де́ва дне́сь:
				</p>
				<p>Я́ко на о́гненную колесни́цу доброде́тельми, Богоно́се, возше́д,/ восте́кл еси́ на Небе́сная жили́ща,/ я́ко А́нгел, с челове́ки пожи́л еси́/ и, я́ко челове́к, со А́нгелы о́крест ликовству́еши,/ Сего́ ра́ди показа́лся еси́/ чуде́с Боже́ственное прия́телище, Фео́доре преподо́бне.</p>
				<p>
					<style>Пе́снь 7</style>
				</p>
				<p>
					<style>Ирмо́с: </style>
					<emphasis>В пещи́ Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Я́ко нело́жен святи́тель, же́ртву безкро́вную прине́сл еси́ ду́хом/ и страсте́й умерщвле́нием, же́ртву благово́нну, преблаже́нне,/ тебе́ Влады́це прине́сл еси́ ве́рою.</p>
				<p>О́гнь сласте́й воздержа́ния по́том погаси́л еси́/ и бездо́ждие земли́ уста́вил еси́ туч: пролия́нием, чудотво́рче,/ я́коже Илия́, Небеса́ затворе́на моли́твами твои́ми отверза́я.</p>
				<p>Освя́щся от младе́нства, моли́твенною до́блестию непло́дныя сотвори́л еси́ утро́бы многоча́дны,/ слепы́м по́дал еси́ прозре́ние и хромы́м благотече́ние,/ Фео́доре треблаже́нне.</p>
				<p>
					<style>Богоро́дичен: </style>Добро́ту Иа́ковлю Тя Бог избра́, и в Тя всели́ся,/ и Тя соблюде́ по рождестве́ Де́ву, я́коже бе пре́жде рождества́,/ Де́во Богороди́тельнице.
				</p>
				<p>
					<style>Пе́снь 8</style>
				</p>
				<p>
					<style>Ирмо́с: </style>
					<emphasis>Земля́ и вся, я́же на ней,/ мо́ре и вси исто́чницы,/ небеса́ небе́с,/ свет и тьма́, мраз и зной,/ сы́нове челове́честии, свяще́нницы,/ благослови́те Го́спода/ и превозноси́те Его́ во ве́ки.</emphasis>
				</p>
				<p>На ка́мени терпе́ния утверди́в твоя́ восхожде́ния душе́вная,/ не победи́лся еси́ прило́ги сопроти́вными,/ не поколеба́лся еси́ наве́ты вра́жиими,/ но к высоте́ Боже́ственней восте́кл еси́,/ о и́же в ве́ре чту́щих тя моля́.</p>
				<p>Струя́ происхо́дит от ра́ки твоея́ исцеле́ний вся́ких,/ и омыва́ет скве́рны страсте́й, и гное́ние лю́тых очища́ет,/ и ве́рных напая́ет, Фео́доре, всех се́рдца, любо́вию чту́щих тя.</p>
				<p>Даро́в Боже́ственных тезоимени́т и таи́нник Христо́в,/ по́стников добро́та, свяще́нников красота́,/ чуде́с исто́чник, честна́я мирополо́жница Ду́ха,/ ны́не да восхва́лится Фео́дор вели́кий.</p>
				<p>
					<style>Богоро́дичен: </style>Свяще́ннии Тя проро́ков пропове́дуют гла́си обра́зно,/ две́рь, и го́ру, и се́нь, зе́млю святу́ю,/ све́та о́блак, из него́же су́щим во тьме́ и се́ни седя́щим/ возсия́ Со́лнце, Де́во,/ Христо́с светода́вец.
				</p>
				<p>
					<style>Пе́снь 9</style>
				</p>
				<p>
					<style>Ирмо́с: </style>
					<emphasis>Я́ко сотвори́ Мне вели́чия Си́льный,/ и свя́то И́мя Его́,/ и ми́лость Его́/ в род и род боя́щимся Его́.</emphasis>
				</p>
				<p>Я́ко у́тро, я́ко де́нь све́тел,/ твой пра́здник яви́ся, просвеща́ют, на́ша сердца́,/ ве́рно восхваля́ющих честны́я боле́зни твоя́, о́тче Фео́доре.</p>
				<p>Собесе́дник А́нгелов, апо́столов, страда́льцев,/ преподо́бных и пра́ведников быв, о́тче, и святи́телей,/ на Небесе́х о нас Христа́ мо́лиши при́сно.</p>
				<p>Де́нь спасе́ния, пра́здник весе́лия яви́ся,/ стеце́мся, ве́рнии, очи́стивше ду́ши,/ святи́тель созыва́ет нас Фео́дор.</p>
				<p>
					<style>Богоро́дичен: </style>Стра́шно Твое́ рождество́, Богоро́дице, Ма́ти Христо́ва,/ те́мже Тя ублажа́ем, Чи́стая, и прославля́ем че́стно,/ ро́дове родо́в во ве́ки, ами́нь.
				</p>
			</section>
			<section>
				<title>
					<p>Преподо́бный Фео́дор Сикео́т</p>
				</title>
				<p>Преподобный Феодор Сикеот родился в середине VI века в селе Сикее, недалеко от города Анастасиополя (Малая Азия), в благочестивой семье. Когда его мать Мария зачала святого, ей было во сне видение, что светлая звезда сошла к ней в утробу. Прозорливый старец, к которому она обратилась, разъяснил, что это благодать Божия сошла на зачатого ею младенца.</p>
				<p>Когда мальчик достиг шестилетнего возраста, мать подарила ему золотой пояс, так как хотела, чтобы сын стал воином. Ночью в сонном видении ей явился великомученик Георгий (память 23 апреля) и приказал не помышлять о военной службе сына, потому что младенец был пред назначен служить Богу. Отец святого Косма, служивший скороходом у императора Юстиниана Великого (527–565), скончался рано. Мальчик остался на попечении матери, вместе с которой жили его бабушка Елпидия, тетка Диспения и маленькая сестра Влатта.</p>
				<p>В школе святой Феодор обнаружил большие способности к учению, а главное — недетский разум и мудрость: он был спокоен, кроток, умел всегда успокоить товарищей, не допускал ссор и злобы среди них. В доме его матери жил благочестивый старец Стефан. Подражая ему, святой Феодор с 8 лет начал в Великий пост съедать лишь небольшой кусок хлеба по вечерам. Чтобы мать не принуждала его обедать вместе со всеми, мальчик возвращался из школы только к вечеру, после того как он в церкви причащался Святых Тайн вместе со старцем Стефаном. По просьбе матери учитель стал отпускать его на обед во время перерыва в занятиях. Но святой Феодор уходил в церковь великомученика Георгия, где покровитель храма являлся ему в виде юноши и вводил в храм.</p>
				<p>Когда святому Феодору исполни лось 10 лет, он смертельно заболел. Его принесли в церковь святого Иоанна Крестителя и положили пред алтарем. Мальчика исцелили две капли росы, упавшие с лика Спасителя, написанного на своде храма. В это время мальчику по ночам стал являться великомученик Георгий, который водил его молиться в свой храм до утра. Мать, боясь опасностей ночной дороги в лесу, уговаривала сына не ходить по ночам. Однажды, когда мальчик все же ушел, она в гневе пошла за ним в церковь, за волосы вывела оттуда и привязала к постели. Но в ту же ночь ей в сонном видении явился великомученик Георгий и грозно повелел не запрещать отроку ходить в храм. Такое же видение было Елпидии и Диспении. Женщины убедились в особом призвании святого Феодора и больше не препятствовали ему совершать свой подвиг, а маленькая сестра Влатта стала подражать ему.</p>
				<p>В двенадцать лет святой удостоился в тонком сне увидеть на Престоле Царя Славы Христа, Который сказал: «Подвизайся, Феодор, чтобы принять в Царствии Небесном совершенную награду». С того времени святой Феодор начал трудиться еще усерднее. Первую и Крестопоклонную седмицы Великого поста он проводил в совершенном молчании. Диавол задумал погубить его. Он явился святому мальчику в образе одноклассника Геронтия, стал уговаривать спрыгнуть в пропасть и даже сам показал в этом пример. Но мальчика спас его покровитель — великомученик Георгий.</p>
				<p>Однажды мальчик отправился за благословением к пустыннику старцу Гликерию. В это время в стране была страшная засуха, и старец сказал: «Чадо, преклоним колена и помолимся Господу, чтобы Он послал дождь. Таким образом мы узнаем, угодны ли Господу наши молитвы». Старец и отрок, преклонив колена, стали молиться — и тотчас пошел дождь. Тогда старец сказал святому Феодору, что на нем покоится благодать Божия, и благословил его стать иноком, когда придет время.</p>
				<p>В четырнадцать лет святой Феодор ушел из дома и жил при церкви великомученика Георгия. Мать приносила ему еду, но святой Феодор все оставлял на камнях при церкви, а сам съедал в день лишь одну просфору. В таком юном возрасте преподобный Феодор был удостоен дара исцеления: по его молитве выздоровел бесноватый юноша. Преподобный Феодор избегал людской славы и удалился в полное уединение. Под большим камнем, недалеко от церкви великомученика Георгия, он выкопал пещеру и уговорил одного диакона засыпать вход землей, оставив лишь небольшое отверстие для воздуха. Диакон приносил ему хлеб с водой и никому не говорил, где скрылся преподобный. Два года провел преподобный Феодор в затворе и полном молчании. Родные оплакивали святого и думали, что его съели звери. Но диакон открыл тайну, так как боялся, что преподобный Феодор умрет в тесной пещере, и жалел рыдавшую мать. Преподобного Феодора извлекли из пещеры полуживым. Мать хотела взять сына домой, чтобы восстановить его здоровье, но святой остался при церкви великомученика Георгия и через несколько дней совершенно исцелел.</p>
				<p>Весть о подвигах юноши дошла до местного епископа Феодосия. В церкви великомученика Георгия он посвятил его в сан диакона, а затем — во священника, хотя преподобному было всего 17 лет. Через некоторое время преподобный Феодор отправился на поклонение святым местам в Иерусалим и там, в Хозевитской Лавре, близ Иордана, принял монашество. Когда он вернулся на родину, то продолжал жить при церкви великомученика Георгия. Его бабка Елпидия, сестра Влатта и мать по советам преподобного удалились в монастырь, а тетка скончалась в добром исповедании. Подвижническая жизнь молодого иеромонаха привлекла к нему людей, ищущих спасения. Преподобный постриг в иночество юношу Епифания, затем благочестивая женщина, исцеленная святым от болезни, привела к нему своего сына Филумена. Пришел и добродетельный юноша Иоанн. Так постепенно около преподобного собралась братия.</p>
				<p>Преподобный Феодор продолжал нести тяжелые подвиги. По его просьбе кузнец сделал для него железную клетку без крыши, такую узкую, что в ней можно было только стоять. В этой клетке в тяжелых веригах преподобный стоял от Святой Пасхи до Рождества Христова. От Крещения Господня до Святой Пасхи он затворялся в пещере, откуда выходил только для совершения богослужения в субботу и воскресенье. Во всю святую Четыредесятницу святой вкушал лишь овощи и яровой хлеб по субботам и воскресеньям. Подвизаясь таким образом, он получил от Господа власть над дикими зверями. Медведи и волки приходили к нему и брали пищу из рук. По молитве преподобного исцелялись прокаженные, из целых областей изгонялись бесы. Когда в соседнем селении Магатии появилась саранча, уничтожавшая посевы, жители обратились с просьбой о помощи к преподобному Феодору. Он отправил их в церковь. После Божественной литургии, которую совершал преподобный Феодор, жители возвратились к себе и узнали, что за это время вся саранча вымерла.</p>
				<p>Когда воевода Маврикий возвращался в Константинополь после персидской войны через Галатию, преподобный предсказал ему, что он станет императором. Предсказание исполнилось, и император Маврикий (582–602) исполнил просьбу святого — присылал каждый год в монастырь хлеб для множества людей, кормившихся там. Маленький храм великомученика Георгия не вмещал всех, кто хотел молиться в нем. Тогда стараниями святого был построен новый прекрасный храм. В то время скончался Анастасиопольский епископ. Жители города упросили Анкирского митрополита Павла поставить им епископом преподобного Феодора. Как ни противился святой, посланцы митрополита и жители Анастасиополя силой вывели его из кельи и увезли в город.</p>
				<p>Став епископом, святитель Феодор много трудился на благо Церкви. Душа же его искала уединенного общения с Богом. Через несколько лет он отправился на поклонение святым местам в Иерусалим. Там, не открывая своего сана, он поселился в Лавре преподобного Саввы, где жил в безмолвии от Рождества Христова до Пасхи. Затем великомученик Георгий велел ему вернуться в Анастасиополь. Тайные враги пытались отравить святителя, но Божия Матерь дала ему три зернышка. Святитель съел их и остался невредим. Святой Феодор тяготился бременем еепискоства и испросил у Константинопольского патриарха Кириака (595–606) разрешения уйти обратно в свой монастырь и совершать там богослужение.</p>
				<p>Святость преподобного была столь явна, что во время совершения им Евхаристии благодать Святого Духа в виде светлой порфиры покрывала Святые Дары. Однажды, когда преподобный приподнял дискос со Святым Агнцем и провозгласил «Святая святым», Святой Агнец поднялся на воздух, а затем снова опустился на дискос.</p>
				<p>Вся Православная Церковь почитала преподобного Феодора святым еще при его жизни. Когда в одном из городов Галатии случилось страшное происшествие — во время крестного хода деревянные кресты стали сами собой колебаться и разбиваться, то Константинопольский патриарх святой Фома (607–610; память 21 марта) призвал к себе преподобного Феодора, чтобы от него узнать тайну этого страшного чуда. Наделенный даром прозрения, преподобный Феодор объяснил, что это является предвестием грядущих бед для Церкви Божией (так он пророчески указал на будущую ересь иконоборчества). Опечаленный святой Патриарх Фома просил преподобного молиться о своей скорейшей кончине, чтобы не видеть ему бедствия. В 610 году святой Патриарх Фома преставился, испросив благословения у преподобного Феодора. В 613 году отошел ко Господу и преподобный Феодор Сикеот.</p>
			</section>
			<section>
				<title>
					<p>Пренесе́ние честны́х моще́й свята́го благове́рнаго вели́каго кня́зя Все́волода Гаврии́ла, Пско́вскаго чудотво́рца</p>
				</title>
				<p>
					<emphasis>
						<style>(Слу́жбу зри 27 ноября́)</style>
					</emphasis>
				</p>
				<p>
					<style>Тропа́рь, глас 4:</style>
				</p>
				<p>Наста́ дне́сь всечестны́й но́вый пра́здник,/ пренесе́ние честны́х моще́й/ блаже́ннаго кня́зя Гаврии́ла,/ веселя́щи изря́дно всех благочести́вых мно́жества,/ те́мже, вси ве́рнии,/ соше́дшеся во святы́й храм Живонача́льныя Тро́ицы, возопие́м:/ блаже́нне кня́же Гаврии́ле,/ име́я дерзнове́ние ко Христу́ Бо́гу,/ моли́ спасти́ся пра́зднующим любо́вию па́мять твою́.</p>
				<p>
					<style>Конда́к, глас 8.</style>
				</p>
				<p>
					<style>Подо́бен: </style>Взбра́нной:
				</p>
				<p>Возвесели́ся, Христо́ва це́рковь,/ иму́щи в себе́ исто́чника чудесе́м оби́льна./ Дне́сь, любо́вию соше́дшеся в тя, лю́дие твои́,/ в пренесе́ние честны́х моще́й блаже́ннаго кня́зя Гаврии́ла,/ воспое́м пе́снь еди́ному Бо́гу в Тро́ице, ра́дующеся,/ сподо́бльшаго нас ви́дети пречестно́е сокро́вище, мо́щи его́,/ от мног лет сокрове́нны, напосле́док же нам явле́ны./ Я́ко да моли́твами его́ к Бо́гу от всех находя́щих зол изба́вимся/ и ра́достною душе́ю и весе́лием се́рдца/ благода́рная воспое́м, глаго́люще:/ ра́дуйся, утвержде́ние гра́ду на́шему.</p>
			</section>
			<section>
				<title>
					<p>Свято́й благове́рный кня́зь Все́волод, в Свято́м Креще́нии Гаврии́л</p>
				</title>
				<p>Святой благоверный князь Всеволод, в Святом Крещении Гавриил родился в 1092 году. Он был сыном святого благоверного князя Мстислава-Феодора Великого и внуком Владимира Мономаха. Князь Всеволод родился и почти всю жизнь прожил в Новгороде Великом, где княжил его отец. В 1117 году князь Мстислав получил в удел Белгород Киевский и стал соправителем своего отца великого князя Киевского Владимира Мономаха. Святой Всеволод остался в Новгороде наместником отца. Благоверный князь Всеволод отличался благочестием и любовью к Святой Церкви. В его княжение в Новгородской земле было построено много храмов, в том числе знаменитый собор во имя святого великомученика Георгия Победоносца в Юрьевом монастыре и храм на Опоках во имя Предтечи и Крестителя Господня Иоанна — Небесного покровителя сына-первенца святого князя Всеволода Иоанна, умершего в младенчестве. Благоверный князь Всеволод даровал льготные грамоты собору в честь Святой Софии, Премудрости Божией и другим новгородским храмам. Милосердный князь помогал бедным и больным. Во время голода в 1126 году он истратил всю свою казну на пропитание неимущих. Когда его средства кончились и люди вынуждены были питаться соломой, корою и мхом, святой князь вместе с народом терпел лишения. Он не роптал и не унывал, но утешал страждущих словом, убеждал их со смирением переносить испытания, с верой покоряться воле Божией. Святой князь Всеволод был доблестным воином, он присоединил к новгородским землям город Юрьев, неоднократно успешно ходил в походы на чудь и ямь, способствовал духовному просвещению этих тогда еще языческих племен. В 1132 году святой князь Всеволод, по завещанию скончавшегося отца князя Мстислава, наследовал Переяслав Южный, старший после Киева город. Это возбудило недовольство младших братьев князя Мстислава Юрия Долгорукого и Андрея Доброго, опасавшихся, что Всеволод станет преемником великого князя Киевского. Святой Всеволод, узнав об этом и не желая междоусобиц, вернулся в Новгород. Последние годы жизни князь Всеволод провел в изгнании. В 1135–1136 годах он, по настоянию новгородцев, предпринял поход на Суздаль, который окончился неудачей, за что своевольные новгородцы осудили князя с семьей на изгнание. Святой Всеволод вынужден был вернуться в Киев к великому князю Ярополку, своему дяде. Ярополк дал ему во владение Вышгородскую волость под Киевом, где в X веке жила святая равноапостольная княгиня Ольга († 969; память 11 июля). Через год князь Всеволод был избран псковичами на княжение во Псков. За короткое время княжения в Пскове — всего один год — святой князь Всеволод-Гавриил на месте деревянного храма времен святой равноапостольной Ольги воздвиг каменный храм во Имя Живоначальной Троицы. Это был первый каменный храм в Пскове. Поэтому на иконах благоверного князя Всеволода часто изображают держащим в руке храм. Святой благоверный князь Всеволод скончался в 1138 году, в четверг Сырной седмицы. Весь Псков оплакивал любимого князя. Новгородцы, раскаявшиеся всвоей несправедливости, прислали гонцов, чтобы перевезти тело святого в его родной город, но гробница с усопшим не сдвинулась с места. Тогда новгородцы стали молить благоверного князя даровать им частицу святых мощей. По их молитвам, от руки святого отпал ноготь. В Прощеное воскресенье святой князь Всеволод-Гавриил был погребен в созданном им храме во имя святого мученика Димитрия Солунского. У гробницы святого происходили многие исцеления болящих. 27 ноября 1192 года были обретены нетленные мощи благоверного князя Всеволода, которые благоговейно положили в новом приделе Троицкого собора, освященном во имя святого Всеволода. Святые мощи почивали открытыми до времен Петра I, затем их скрыли под спудом. Общероссийское прославление святого состоялось на церковном Соборе в 1549 году. 22 апреля 1834 года нетленные мощи благоверного князя Всеволода вместе с прежней дубовой гробницей были пположны в новую серебряную и перенесены из правого придела в главный собор. Житие святого князя Всеволода Гавриила написано в 1550–1552 годах пресвитером Василием, в иночестве Варлаамом. В Иконописном подлиннике о святом сказано: «Рус, власы с ушей повились, брада, что Василия Великого, пошире и подоле, шуба червчата, испод лазорь, на главе шапка княжеская, в руке церковь празелень с белилом, об одном верху, Святая Троица».</p>
				<p>
					<strong>Литература:</strong>
				</p>
				<p id="p1">
					<strong>1</strong>. Новгородская летопись. Псковская летопись. — Полное собрание русских летописей. Т. 4. СПб., 1848.
				</p>
				<p id="p2">
					<strong>2</strong>. Ключевский В. Древнерусские жития святых как исторический источник. М., 1871.
				</p>
				<p id="p3">
					<strong>3</strong>. Бухарев И. Жития всех святых, празднуемых Православной Греко-Российской Церковью... 6-е изд. М., 1916.
				</p>
				<p id="p4">
					<strong>4</strong>. Месяцеслов святых, всею Русской Церковью или местно чтимых. Вып. III. Март–май. Тамбов, 1880.
				</p>
			</section>
		</section>
		<section>
			<title>
				<p>23-й де́нь</p>
			</title>
			<section>
				<title>
					<p>Свята́го сла́внаго великому́ченика, и победоно́сца, и чудотво́рца Гео́ргия</p>
				</title>
				<p>
					<style>А́ще храм, или́ восхо́щет настоя́тель, твори́м бде́ние.</style>
				</p>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На </style>Го́споди, воззва́х:
					<style> стихи́ры на 4, глас 1.</style>
				</p>
				<p>
					<style>Подо́бен: </style>Небе́сных чино́в:
				</p>
				<p>И́стины весна́ све́тло наста́/ и обновля́ет тва́рь/ благочести́вым позна́нием Христа́ Жизнода́вца,/ те́мже, я́сно просвеще́н в ра́зуме,/ страда́лец Госпо́день/ вра́жие попра́ ухищре́ние.</p>
				<p>Царю́ веко́в ты во́инствовав, прему́дре,/ ополче́ния вся беззако́нных низложи́л еси́,/ Гео́ргие треблаже́нне,/ тве́рдый страда́лец показа́лся еси́/ благода́тию, от Бо́га тебе́ да́нною, чудотво́рче,/ те́мже моли́ спасти́ся нам.</p>
				<p>Струи́ исцеле́ний подае́ши/ к тебе́ притека́ющим, Гео́ргие треблаже́нне,/ и душ и теле́с помо́щник ты еси́,/ ве́рою те́плою приходя́щих к покро́ву твоему́,/ досточу́дне му́чениче Иису́сов,/ страда́льцев украше́ние.</p>
				<p>
					<style>Сла́ва, глас то́йже. Самогла́сен:</style>
				</p>
				<p>Вели́каго Царя́ во́ине Гео́ргие,/ ра́дуйся и весели́ся,/ Бо́гу бо благоугоди́л еси́,/ о всех неради́в, живо́т ве́чный прия́л еси́ на Небесе́х,/ те́ло бо твое́ всяк неду́г от челове́к отго́нит./ Христо́с бо, Его́же возлюби́л еси́,/ Той тя прославля́ет, блаже́нне.</p>
				<p>
					<style>И ны́не, пра́здника.</style>
				</p>
				<p>
					<style>На стихо́вне стихи́ры, глас 4. Самогла́сны:</style>
				</p>
				<p>Вси язы́цы, восплещи́те рука́ми,/ воскли́кните Бо́гу, мучениколю́бцы,/ я́ко на Дре́во вознесе́ся и, во гроб соше́д,/ а́да испрове́рже, и ме́ртвыя совоскреси́, вопию́щия Ему́:/ аллилу́ия, аллилу́ия, аллилу́ия Христу́ воскре́сшему.</p>
				<p>
					<style>Стих: </style>Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.
				</p>
				<p>Пе́ние пе́сней, ликовству́юще ку́пно,/ принесе́м Христу́ Спа́су на́шему,/ я́ко томи́теля врага́ до́блий страда́лец, победи́в, низложи́./ Тем вси пое́м непреста́нными гла́сы:/ аллилу́ия, аллилу́ия, аллилу́ия Христу́ воскре́сшему.</p>
				<p>
					<style>Стих: </style>Насажде́ни в до́му Госпо́дни,/ во дво́рех Бо́га на́шего процвету́т.
				</p>
				<p>Красота́ му́ченик и сла́ва пра́ведных/ яви́лся еси́, венцено́сче Гео́ргие,/ му́жеством бо смы́сла и му́дростию души́/ вра́жие безу́мие попра́в на земли́, с на́ми вопие́ши:/ аллилу́ия, аллилу́ия, аллилу́ия Христу́ Жизнода́вцу.</p>
				<p>
					<style>Сла́ва, глас той же:</style>
				</p>
				<p>Прииди́те, мучениколю́бцы,/ пе́сненное пе́ние воста́вшему из гро́ба Христу́ принесе́м:/ дне́сь бо весна́ разу́мная возсия́ нам,/ подаю́щи цве́ты слове́сныя,/ всеми́рная па́мять Гео́ргия,/ му́драго великому́ченика./ Его́же досто́йно почита́юще,/ прие́млем исцеле́ний исто́чники,/ с ни́миже и ны́не того́ умо́лим/ моли́тися непреста́нно Спа́су Христу́/ мир вселе́нней дарова́ти/ и душа́м на́шим ве́лию ми́лость.</p>
				<p>
					<style>И ны́не, пра́здника. </style>
				</p>
				<p>
					<style>Тропа́рь зри на вели́цей вече́рни.</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>Блаже́н муж:
					<style> на </style>Го́споди, воззва́х:
					<style> поста́вим стихо́в 8. Стихи́ры пра́здника 3 и свята́го 5. Глас 4. Самоподо́бен:</style>
				</p>
				<p>Я́ко до́бля в му́ченицех,/ страстоте́рпче Гео́ргие,/ соше́дшеся дне́сь, восхва́лим тя,/ я́ко тече́ние соверши́в,/ ве́ру соблю́л еси́/ и прия́т от Бо́га побе́ды твоея́ вене́ц./ Его́же моли́ от тли и бед изба́витися/ ве́рою соверша́ющим/ всечестну́ю па́мять твою́.</p>
				<p>
					<style>Подо́бны:</style>
				</p>
				<p>Тве́рдым мудрова́нием упова́в,/ самохо́тне дерзну́л еси́,/ я́коже лев, сла́вне, к страда́нию,/ презира́я у́бо те́ло,/ я́ко растле́тися хотя́щее,/ о нетле́нней же души́ му́дре прилежа́л еси́/ и мук многообра́зными ви́ды разже́глся еси́,/ я́ко зла́то очище́но/ седмери́цею, Гео́ргие.</p>
				<p>За Спа́са пострада́л еси́/ и, сме́ртию сме́рти во́льне, сла́вне, подо́бяся,/ ца́рствуеши с Ним све́тло,/ порфи́рою от кро́ве оде́ян све́тлою,/ и ски́птром страда́ний твои́х укра́шен,/ и венце́м побе́ды ле́потствуя/ в непроходи́мыя ве́ки,/ великому́чениче Гео́ргие.</p>
				<p>Ве́ры броня́ми,/ и щито́м благода́ти,/ и Креста́ копие́м вооружи́вся,/ сопроти́вным непобеди́м был еси́, Гео́ргие,/ и, я́ко Боже́ственный храбо́рник,/ де́монская ополче́ния победи́в,/ со А́нгелы лику́еши,/ ве́рныя же заступа́еши, и освяща́еши,/ и спаса́еши, призыва́емый.</p>
				<p>Я́ко звезду́ многосве́тлую,/ я́коже со́лнце, сия́ющее/ на тве́рди Небе́сней, тя ве́мы,/ и я́ко би́сер многоце́нный,/ я́ко ка́мень блиста́ющий,/ я́ко сы́на тя дне,/ я́ко до́блественнаго в му́ченицех,/ я́ко побо́рника ве́рных в беда́х прославля́ем,/ соверша́юще твою́ па́мять, победоно́сче Гео́ргие.</p>
				<p>
					<style>Сла́ва, глас 6:</style>
				</p>
				<p>Досто́йно и́мени пожи́л еси́,/ во́ине Гео́ргие:/ Крест бо Христо́в на ра́мо взем,/ от диа́вольския ле́сти олядене́вшую зе́млю до́бре де́лал еси́/ и, терно́вное служе́ние искорени́в и́дольское,/ правосла́вныя ве́ры ло́зу насади́л еси́./ Те́мже то́чиши исцеле́ния во всей вселе́нней ве́рным/ и Тро́ицы де́латель пра́веден показа́лся еси́./ Моли́, мо́лимся, о умире́нии ми́ра/ и спасе́нии душ на́ших.</p>
				<p>
					<style>И ны́не, пра́здника.</style>
				</p>
				<p>
					<style>Вход. Проки́мен дне, и пареми́и.</style>
				</p>
				<p>Проро́чества Иса́иина чте́ние
					<style> (глава́ 43):</style>
				</p>
				<p>Та́ко глаго́лет Госпо́дь:/ вси язы́цы собра́шася вку́пе,/ и соберу́тся кня́зи от них./ Кто возвести́т сия́ в них?/ Или́ я́же от нача́ла, кто слы́шана сотвори́т вам?/ Да приведу́т свиде́тели своя́, и оправдя́тся,/ и да услы́шат, и да реку́т и́стину./ Бу́дите ми свиде́тели,/ и Аз свиде́тель, глаго́лет Госпо́дь Бог,/ и о́трок, его́же избра́х,/ да позна́ете, и ве́руете Ми,/ и разуме́ете, я́ко Аз е́смь,/ пре́жде Мене́ не бы́сть ин бог и по Мне не бу́дет./ Аз е́смь Бог,/ и не́сть, ра́зве Мене́, спаса́яй./ Аз возвести́х и спасо́х,/ уничижи́х и не бе в вас чу́ждий./ Вы Мне свиде́тели,/ и Аз Госпо́дь Бог,/ и еще́ от нача́ла Аз е́смь,/ и не́сть, от рук Мои́х избавля́яй./ Сотворю́, и кто отврати́т то?/ Си́це глаго́лет Госпо́дь Бог,/ избавля́яй вас Святы́й Изра́илев.</p>
				<p>Прему́дрости Соломо́ни чте́ние 
					<style>(глава́ 3):</style>
				</p>
				<p>Пра́ведных ду́ши в ру́це Бо́жией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их./ И е́же от нас ше́ствие — сокруше́ние,/ они́ же су́ть в ми́ре./ И́бо пред лице́м челове́ческим а́ще и му́ку прии́мут,/ упова́ние их безсме́ртия испо́лнено./ И вма́ле нака́зами бы́вше, вели́кими благоде́тельствовани бу́дут,/ я́ко Бог искуси́ я и обре́те их досто́йны Себе́./ Я́ко зла́то в горни́ле, искуси́ их/ и я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры, по сте́блию потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися На́нь разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>Прему́дрости Соломо́ни чте́ние
					<style> (глава́ 4):</style>
				</p>
				<p>Пра́ведник а́ще пости́гнет сконча́тися, в поко́и бу́дет./ Ста́рость бо честна́ не многоле́тна,/ ниже́ в числе́ лет исчита́ется./ Седи́на же е́сть му́дрость челове́ком,/ и во́зраст ста́рости житие́ нескве́рное./ Благоуго́ден Бо́гови быв, возлю́блен бы́сть/ и живы́й посреде́ гре́шник, преста́влен бы́сть./ Восхище́н бы́сть, да не зло́ба измени́т ра́зума его́,/ или́ ле́сть прельсти́т ду́шу его́./ Раче́ние бо зло́бы помрача́ет до́брая/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́сподеви душа́ его́,/ сего́ ра́ди потща́ся от среды́ лука́вствия./ Лю́дие все, ви́девше и не разуме́вше,/ ниже́ поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>
					<style>На лити́и стихи́ра хра́ма и свята́го самогла́сны. </style>
				</p>
				<p>
					<style>Глас 1. Анато́лиево:</style>
				</p>
				<p>Све́тлый храбо́рник Гео́ргий/ в сла́внем страда́нии свое́м Го́рния си́лы весели́т,/ и с ни́ми ра́дуяся ны́не,/ и на земли́ ве́рныя торжествова́ти воздви́же/ и спра́здновати нам, того́ ра́ди собра́ным,/ я́ко Христо́в раб прии́де./ Те́мже у́бо его́ досто́йно почти́м,/ непреста́нно моля́щася всех Бо́гу/ дарова́ти нам ве́лию ми́лость.</p>
				<p>До́блественными страда́нии возде́лав лу́чшая,/ труды́ плодо́в твои́х Христу́ прине́сл еси́,/ преблаже́нне му́чениче Гео́ргие,/ ве́рою жела́ние утверди́в,/ наде́ждею страх отри́нув,/ любо́вь стяжа́л еси́ небе́сную, прехва́льне./ Дерзнове́ние име́я у́бо, благоприя́тными мольба́ми/ проси́ душа́м на́шим ми́ра,/ очище́ния же грехо́в и ве́лия ми́лости.</p>
				<p>
					<style>Глас 4: </style>Прииди́те, ве́рных собо́ри,/ прииди́те, пра́здник соста́вим,/ и́бо пресве́тлая па́мять дне́сь яви́ся/ страстоте́рпца Гео́ргия,/ на́ша просвеща́ет неви́димо се́рдца,/ доброде́тельми блиста́ющи./ Те́мже, единому́дренно воспева́юще, рцем:/ ра́дуйся, во́ине вели́каго Царя́ Христа́;/ ра́дуйся, пресве́тлая похвало́ ве́ры;/ ра́дуйся, всесве́тле и пребога́те./ О нас, преблаже́нне,/ всех Влады́ку Христа́ Бо́га моли́/ сохране́ным бы́ти от искуше́ний лука́ваго/ и спасти́ души́ на́ша.
				</p>
				<p>
					<style>Сла́ва, глас 5. Феофа́ново:</style>
				</p>
				<p>Возсия́ весна́, прииди́те, наслади́мся,/ просия́ Воскресе́ние Христо́во,/ прииди́те, возвесели́мся,/ страстоте́рпца па́мять, ве́рныя просвеща́ющи, показа́ся./ Те́мже, празднолю́бцы, прииди́те,/ та́йно ту торжеству́ем:/ сей бо, я́ко добр во́ин,/ му́жествовав на мучи́телей, и сих посрами́,/ подо́бник быв стра́сти Спа́са Христа́,/ не поми́лова сосу́да своего́ бре́ннаго,/ но на́га обостри́, му́ками того́ изменя́я./ Тому́ возопие́м:/ страстоно́сче, моли́ спасти́ся душа́м на́шим.</p>
				<p>
					<style>И ны́не, пра́здника. На стихо́вне стихи́ры, глас 4.</style>
				</p>
				<p>
					<style>Подо́бен: Зва́нный свы́ше:</style>
				</p>
				<p>Восхваля́ют лю́дие псалмы́,/ вку́пе и пе́сньми/ твою́ сла́вную па́мять, Гео́ргие,/ я́ко благоле́пна бо возсия́ и светоно́сна,/ укра́шена сла́вою и благода́тию./ Те́мже игра́ют ны́не А́нгельстии чи́ни,/ хва́лят же му́ченицы со апо́столы/ твои́х по́двиг, му́чениче, страда́ния/ и воспева́ют просла́вльшаго тя/ Спа́са, Христа́ Бо́га на́шего./ Его́же моли́ спасти́ и просвети́ти ду́ши на́ша.</p>
				<p>
					<style>Стих: </style>Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.
				</p>
				<p>Облече́н во Христо́во всеору́жие,/ обре́лся еси́, Гео́ргие, не и́щущим тебе́,/ ты бо, за Христа́ огне́м распала́емь/ и руга́яся бого́в су́етных безбо́жному свере́пству,/ тогда́: во́инствую Царю́ моему́ Христу́, —/ беззако́нным взыва́л еси́, —/ ни зве́рие, ни коле́са же, ни и́на му́ка/ мене́ разлучи́ти возмо́гут когда́/ любве́ Христа́ моего́./ Его́же моли́/ спасти́ и просвети́ти ду́ши на́ша.</p>
				<p>
					<style>Стих: Насажде́ни в дому́ Госпо́дни,/ во дво́рех Бо́га на́шего процвету́т.</style>
				</p>
				<p>Небре́г о сосу́дех многообра́зных,/ и о разли́чных му́ках,/ и о ору́жиях стра́шных,/ венцено́сче Гео́ргие,/ благоче́стия му́ченически тече́ние сконча́л еси́./ Те́мже пресве́тлую па́мять твою́/ цве́ты пе́сненными венча́ем/ и честны́я твоя́ облобыза́ем ве́рою мо́щи./ Но, я́ко престо́лу предстоя́ Влады́ки,/ Христа́ Бо́га на́шего,/ моли́ти не преста́й/ спасти́ и просвети́ти ду́ши на́ша.</p>
				<p>
					<style>Сла́ва, глас то́йже. Самогла́сен. Студи́тово:</style>
				</p>
				<p>Разу́мнаго адама́нта терпе́ние,/ бра́тие, духо́вно восхва́лим,/ Гео́ргия, сла́внаго му́ченика,/ его́же, за Христа́ разжига́ема,/ кова́ху беды́, и изостри́ша му́ки,/ и разли́чная муче́ния изнури́ша те́ло, естество́м тле́нно,/ побежда́ше бо жела́ние естество́,/ сме́ртию понужда́я рачи́теля/ прейти́ к жела́емому Христу́ Бо́гу/ и Спа́су душ на́ших.</p>
				<p>
					<style>И ны́не, пра́здника. </style>
				</p>
				<p>
					<style>На благослове́нии хле́бов тропа́рь два́жды, глас 4:</style>
				</p>
				<p>Я́ко пле́нных свободи́тель/ и ни́щих защи́титель,/ немощству́ющих врач,/ правосла́вных побо́рниче,/ победоно́сче, великому́чениче Гео́ргие,/ моли́ Христа́ Бо́га/ спасти́ся душа́м на́шим.</p>
				<p>
					<style>Ин тропа́рь, глас 4:</style>
				</p>
				<p>По́двигом до́брым подвиза́лся еси́,/ страстоте́рпче Христо́в,/ ве́рою и мучи́телей обличи́л еси́ нече́стие,/ же́ртва же благоприя́тна Бо́гу прине́слся еси́./ Те́мже и вене́ц прия́л еси́ побе́ды/ и моли́твами, свя́те, твои́ми всем подае́ши/ прегреше́ний проще́ние.</p>
				<p>
					<style>И </style>Богоро́дице Де́во:
					<style> еди́ножды. И про́чая.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь:
					<style> тропа́рь пра́здника, два́жды. Сла́ва, свята́го. И ны́не, пра́здника.</style>
				</p>
				<p>
					<style>По 1-й стихоло́гии седа́лен пра́здника.</style>
				</p>
				<p>
					<style>Сла́ва, и ны́не, то́йже.</style>
				</p>
				<p>
					<style>По 2-й стихоло́гии седа́лен, глас 1.</style>
				</p>
				<p>
					<style>Подо́бен: </style>Гроб Твой:
				</p>
				<p>Се возсия́ благода́ти весна́, облиста́ Христо́во Воскресе́ние всем,/ и с ним совозсиява́ет ны́не Гео́ргия му́ченика всепра́зднственный и светоно́сный де́нь,/ прииди́те вси, свещи́ нося́ще боже́ственне, све́тло пра́зднуем.</p>
				<p>
					<style>Сла́ва, глас то́йже.</style>
				</p>
				<p>
					<style>Подо́бен: </style>Лик А́нгельский:
				</p>
				<p>Во́инство, е́же на земли́, возненави́дев, му́чениче,/ на Небесе́х возжела́л еси́ сла́вы,/ и боле́зни претерпе́л еси́, и ну́жную сме́рть./ Те́мже дне́сь всесвяту́ю твою́ па́мять пра́зднуем,/ Христу́ принося́ще хвалу́, преблаже́нне Гео́ргие.</p>
				<p>
					<style>И ны́не, пра́здника, или́ Богоро́дичен:</style>
				</p>
				<p>Ма́терь Тя Бо́жию мо́лим вси,/ Де́ву вои́стинну и по рождестве́ я́вльшуся,/ любо́вию прибега́ющии к Твое́й бла́гости:/ Тебе́ бо и́мамы, гре́шнии, Предста́тельницу,/ Тебе́ стяжа́хом в напа́стех спасе́ние, еди́ну Всенепоро́чную.</p>
				<p>
					<style>По полиеле́и седа́лен, глас 3.</style>
				</p>
				<p>
					<style>Подо́бен: </style>Боже́ственныя ве́ры:
				</p>
				<p>Любо́вию горя́щею Влады́чнею разжиза́емь,/ мужему́дренне пре́лести сокро́вища низложи́л еси́/ и, на суди́щи Христа́ испове́дав,/ победоно́сче всеблаже́нне Гео́ргие, му́чениче пресла́вне,/ Христа́ Бо́га моли́ дарова́ти нам ве́лию ми́лость.</p>
				<p>
					<style>Сла́ва, глас 4.</style>
				</p>
				<p>
					<style>Подо́бен: </style>Удиви́ся:
				</p>
				<p>Возде́лав приле́жно се́мя Боже́ственных за́поведей,/ расточи́л еси́ ни́щим все бога́тство благоче́стно,/ вме́сто сих стяжа́в, пресла́вне, Христо́ву сла́ву./ Те́мже наде́явся, к по́двигом и́деши/ и боле́знем до́лгим, му́чениче Гео́ргие,/ и о́бщник быв стра́сти Безстра́стнаго и Воскресе́ния,/ Ца́рствия Того́ причаща́яся, о нас ны́не моли́ся.</p>
				<p>
					<style>И ны́не, пра́здника, или́ Богоро́дичен:</style>
				</p>
				<p>Сло́во О́тчее, Христа́ Бо́га на́шего,/ от <style>Тебе</style>́ воплоти́вшагося, позна́хом, Богоро́дице Де́во,/ еди́на Чи́стая, еди́на Благослове́нная,/ тем непреста́нно Тя воспева́юще, велича́ем.</p>
				<p>
					<style>Степе́нна, 1-й антифо́н, 4-го гла́са. Проки́мен, глас 4: </style>Пра́ведник, я́ко фи́никс процвете́т,/ я́ко кедр, и́же в Лива́не, умно́жится.
					<style> Стих: </style>Насажде́ни в дому́ Госпо́дни, во дво́рех Бо́га на́шего процвету́т. Вся́кое дыха́ние: 
					<style>Стих: </style>Хвали́те Бо́га во святы́х Его́:
					<style> Ева́нгелие от Луки́, зача́ло 63.</style>
				</p>
				<p>
					<style>По 50-м псалме́ стихи́ра самогла́сна, глас 6:</style>
				</p>
				<p>Дне́сь вселе́нная вся страстоте́рпца просвеща́ет заря́ми,/ и Христо́ва Це́рковь, цве́ты украша́ема,/ Гео́ргие, вопие́т ти:/ уго́дниче Христо́в и засту́пниче те́плый,/ не преста́й моля́ся о рабе́х твои́х.</p>
				<p>
					<style>Кано́н пра́здника на 6 и свята́го два на 8. Свята́го кано́н, творе́ние кир Феофа́на. Глас 2.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Во глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло е́сть,/ препросла́вленный Госпо́дь, сла́вно бо просла́вися.</emphasis>
				</p>
				<p>Те́плою ве́рою и любо́вию призыва́ющия тя, му́чениче Христо́в, венцено́сче Гео́ргие,/ предстоя́ всесве́тел честно́му престо́лу все́ми Владу́щаго,/ твои́ми моли́твами и предста́тельствы сохрани́.</p>
				<p>Благоро́дно возде́лание Христу́ был еси́, Гео́ргие, му́ченическими возде́лан дея́нии,/ и, я́ко бога́тство пресла́вно, в Небе́сных тя сокро́вищах положи́ Подвигополо́жник,/ я́ко преизя́щне хра́брствовавшаго.</p>
				<p>Тве́рдо и терпели́вно устреми́лся еси́, самозва́н, к по́двигом, преблаже́нне Гео́ргие,/ и, низложи́в свире́пое мучи́телей ополче́ние,/ моли́твенник о всех, призыва́ющих тя, был еси́.</p>
				<p>Блаже́нную, сла́вне, жи́знь ны́не восприе́м, во Христе́ сокрове́нную, Гео́ргие,/ о не́йже подвиза́лся еси́ до кро́ве,/ ве́рою пою́щим тя моли́ спасти́ся от вся́каго, страстоте́рпче, обстоя́ния.</p>
				<p>
					<style>Богоро́дичен: </style>Не́бо была́ еси́ слове́сное,/ Сло́во Небе́сное в Твое́й утро́бе, Богома́ти, вме́щшая,/ И́мже вся бы́ша: Не́бо же, и земля́, и я́же вы́шше сих./ Те́мже со дерзнове́нием моли́ спасти́ пою́щия Тя.
				</p>
				<p>
					<style>Други́й кано́н, творе́ние кир Ко́сны. Глас 4.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Ли́цы изра́ильтестии,/ невла́жными стопа́ми/ понт Чермны́й и вла́жную глубину́ прогна́вше,/ вса́дники триста́ты, враги́, ви́дяще в ней погруже́ны,/ с весе́лием поя́ху:/ пои́м Бо́гу на́шему, я́ко просла́вися.</emphasis>
				</p>
				<p>Страда́ний свяще́нных сконча́л еси́ тече́ние,/ и, к Небеси́ иды́й, нетле́нен венцено́сец показа́лся еси́,/ благоцвету́щ, Гео́ргие, я́влься пу́тник,/ и со А́нгелы лику́еши:/ пои́м Бо́гу на́шему, я́ко просла́вися.</p>
				<p>Пото́м благи́х еще́ боля́, преми́рным яви́лся еси́ лико́м, иска́пая,/ Безпло́тных чи́ны плотски́ми, Гео́ргие, удиви́л еси́ Боже́ственными страда́нии./ С си́ми лику́я, зове́ши:/ пои́м Бо́гу на́шему, я́ко просла́вися.</p>
				<p>
					<style>Богоро́дичен: </style>Жезл Ааро́нов прозя́бший,/ и́же от Иессе́я прообража́ше изра́стший ко́рень, Тя, Пречи́стую,/ цвет ми́ру возсия́вшую, Бо́га воплоще́нна,/ Его́же о нас моля́щи не преста́й, Присноде́во,/ прибега́ющих к Тебе́.
				</p>
				<p>
					<style>Катава́сия: </style>
					<emphasis>Воскресе́ния де́нь:</emphasis>
				</p>
				<p>
					<style>Пе́снь 3</style>
				</p>
				<p>
					<style>Ирмо́с: </style>
					<emphasis>Процвела́ е́сть пусты́ня, я́ко крин, Го́споди,/ язы́ческая неплодя́щая Це́рковь,/ прише́ствием Твои́м,/ в не́йже утверди́ся мое́ се́рдце.</emphasis>
				</p>
				<p>Венце́м страда́ния сия́я, сла́вне,/ благоче́стно призыва́ющий тя моли́ Изба́вителя и Бо́га/ от вся́кия ну́жды, блаже́нне, изба́вити.</p>
				<p>Бога́тыми просвеща́емь сия́нии, прему́дре,/ мра́чную отжени́ печа́ль и мглу страсте́й от нас,/ ве́рою восхваля́ющих тя.</p>
				<p>Наде́ждею утвержда́емь и любо́вию,/ ве́рою же огра́ждься, Гео́ргие, и си́лою укре́плься Христо́вою,/ и́дольскую пре́лесть низве́ргл еси́.</p>
				<p>
					<style>Богоро́дичен: </style>Просве́щшаго концы́, Пречи́стая, родила́ еси́ с пло́тию Безпло́тнаго/ и пре́жде всех Отцу́ Собезнача́льна,/ те́мже Тя, Богоро́дицу, ве́рнии, чтим.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Я́ко непло́ды, роди́ от язы́к Це́рковь,/ и мно́гое в ча́дех изнемо́же со́нмище,/ чу́дному Бо́гу на́шему возопии́м:/ Свят еси́, Го́споди.</emphasis>
				</p>
				<p>Ти́хо разда́л еси́ ни́щим бога́тство/ и, умасти́вся еле́ем любве́,/ те́лом и душе́ю страда́льчески, Гео́ргие, мучи́теля вку́пе победи́л еси́.</p>
				<p>Утверди́вся благода́тию и огне́м распала́емь ре́вности,/ не вопроша́ющим яви́лся еси́, обре́лся еси́ не и́щущим,/ по Христе́, Гео́ргие, гне́ваяся на ле́сть и́дольскую.</p>
				<p>
					<style>Богоро́дичен: </style>Я́ко но́сиши на ру́ку, Мари́е,/ и от сосцу́ пита́еши пита́ющаго вся́кое дыха́ние,/ Его́же, Богоро́дице, чту́ще, пропове́даем./ Моли́ся Ему́, Чи́стая, о всех нас.
				</p>
				<p>
					<style>Катава́сия: </style>
					<emphasis>Прииди́те, пи́во пие́м но́вое:</emphasis>
				</p>
				<p>
					<style>Конда́к пра́здника и и́кос. </style>
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>Благоче́стия о́бразы му́жески хра́брствуя,/ нече́стия пре́лесть низложи́в, му́чениче, попра́л еси́ врага́ шата́ния/ и, Боже́ственным жела́нием при́сно разгара́емь,/ мучи́телей угаси́л еси́ безбо́жное свере́пство./ Те́мже досто́йно возме́здие мук прия́л еси́ вене́ц/ и подае́ши исцеле́ния ве́рою притека́ющим./ Страстоте́рпче Гео́ргие, моли́ Христа́ Бо́га согреше́ний оставле́ние дарова́ти/ пра́зднующим любо́вию святу́ю па́мять твою́.</p>
				<p>
					<style>Сла́ва: </style>Земно́е бога́тство на земли́ раздава́яй всем, му́чениче му́дре,/ бога́тство Небе́сное насле́довал еси́ труды́ твои́ми,/ Кресто́м бо честны́м, я́ко в броню́, обо́лкся/ и тем посрами́л еси́ мучи́телей шата́ние./ Те́мже моли́твами прося́щим тя подае́ши Боже́ственная дарова́ния,/ исцеле́ний благодея́ния./ Страстоно́сче Гео́ргие, моли́ся Христу́ Бо́гу,/ прегреше́ний оставле́ние дарова́ти/ пра́зднующим любо́вию святу́ю па́мять твою́.
				</p>
				<p>
					<style>И ны́не, пра́здника. </style>
				</p>
				<p>
					<style>Пе́снь 4</style>
				</p>
				<p>
					<style>Ирмо́с: </style>
					<emphasis>Прише́л еси́ от Де́вы/ не хода́тай, ни А́нгел, но Сам, Го́споди, вопло́щься,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</emphasis>
				</p>
				<p>Пое́м твоя́ по́двиги, преблаже́нне Гео́ргие,/ и́миже разсы́пал еси́ и́дольския слу́жбы,/ всю нее упраздни́л еси́ де́монскую пре́лесть, пресла́вне.</p>
				<p>Утиши́ напа́стей и бед смуще́ние/ и вся́кое наве́тие зло́е де́монов отжени́ от пою́щих тя,/ Христо́ва во́ина, досточу́дне.</p>
				<p>Возсия́л еси́, я́ко звезда́ светоно́сная, Гео́ргие, душе́вною до́блестию/ и тве́рдостию ве́ры пре́лесть мра́чную отгоня́/ и спаса́я пою́щия тя.</p>
				<p>
					<style>Богоро́дичен: </style>Спасе́ние суще́ственное, Де́во, родила́ еси́, бога́тством бла́гости/ и есте́ственною благосты́нею спаса́ющее челове́ка/ и истле́вший о́браз назида́ющее.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Услы́шах Твое́, Христе́, вои́стинну пресла́вное:/ я́ко Безсме́ртен сый Бог/ уподо́бися сме́ртным челове́ком и пребы́сть, е́же бе,/ и того́ ра́ди Твою́ сла́влю си́лу.</emphasis>
				</p>
				<p>У́жас пред суди́ща мучи́телей изве́ствоваше/ неразсу́дна сказа́ния слове́с твоея́ му́дрости, Гео́ргие,/ Христо́с же неве́дущим Бог познава́шеся.</p>
				<p>Сло́вом ве́ры Христо́вы, Гео́ргие прему́дре,/ мудреце́м сплете́ния разреши́л еси́ ба́сней скве́рных,/ страсте́й же бо́ги де́латели поруга́л еси́, Тро́ице побо́рниче.</p>
				<p>Услы́шавше, слу́хом слове́с твои́х мучи́телие посрами́шася,/ ты бо, бо́гом их руга́яся, смех пока́зовал еси́,/ Христа́ Бо́га пропове́дуя, пло́тию ра́спята,/ и упраздни́вша пре́лесть душегу́бную.</p>
				<p>
					<style>Богоро́дичен: </style>Тебе́, Присноде́вую и вои́стинну еди́ну Богоро́дицу, сла́вим,/ Ю́же прообразова́ше Богови́дцу Моисе́ю/ неопа́льно, Пречи́стая, купина́, огню́ примеси́вшаяся.
				</p>
				<p>
					<style>Катава́сия: </style>
					<emphasis>На Боже́ственней стра́жи:</emphasis>
				</p>
				<p>
					<style>Пе́снь 5</style>
				</p>
				<p>
					<style>Ирмо́с: </style>
					<emphasis>Просвеще́ние во тьме́ лежа́щих,/ спасе́ние отча́янных, Христе́, Спа́се мой,/ к Тебе́ у́тренюю, Царю́ ми́ра,/ просвети́ мя сия́нием Твои́м:/ ино́го бо, ра́зве Тебе́, бо́га не зна́ю.</emphasis>
				</p>
				<p>Му́ченическое дерзнове́ние я́ко име́я ко Влады́це,/ проси́ усе́рдно спасе́ния тя пою́щим,/ душе́вных неду́г изменя́я твои́ми мольба́ми,/ му́чениче страстоно́сче, преблаже́нне Гео́ргие.</p>
				<p>Со А́нгельскими лику́я, я́ко му́ченик, ликостоя́нии/ и безсме́ртныя и блаже́нныя, венцено́сче, насыща́яся сла́вы,/ покро́ву твоему́ прибега́ющий вся́каго треволне́ния и бу́ри исхити́.</p>
				<p>Изба́ви нас от вся́кия ну́жды, я́ко Ми́лостив,/ грехо́вное и бе́дное отгоня́ многоразли́чное смуще́ние,/ Гео́ргия Твоего́ уго́дника моли́твы, Христе́, прие́мля.</p>
				<p>
					<style>Богоро́дичен: </style>Долг прама́тере Е́вы, Богома́ти, отдала́ еси́,/ пло́тию бо обложи́ла еси́ из Тебе́ рожде́нна Спа́са ми́ра./ Те́мже Тя вси блажи́м, обра́дованная Де́во Всенепоро́чная.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Просвеще́ние Твое́, Го́споди, низпосли́ нам/ и от мглы прегреше́ний разреши́ ны, Бла́же,/ Твой мир да́руяй.</emphasis>
				</p>
				<p>Страда́льчески, Гео́ргие, сплета́яся,/ вина́м разли́чныя пре́лести му́жески проти́вяся,/ ми́ра же наг, держа́ву отъя́л еси́ лю́таго мироде́ржца.</p>
				<p>Огради́вся, Гео́ргие, ору́жием Креста́,/ наде́ждею ве́ры, любо́вию держа́вною/ притупи́л еси́ остроту́ и все ору́жие лю́таго борца́.</p>
				<p>
					<style>Богоро́дичен: Мучи́телей ра́зум де́вственное посрами́ чре́во:/ Младе́нец бо я́зву а́спидную душегу́бную испыта́ руко́ю/ и, отсту́пника го́рдаго низложи́в, ве́рным под но́зе покори́.</style>
				</p>
				<p>
					<style>Катава́сия: </style>
					<emphasis>У́тренюем у́тренюю глубоку́:</emphasis>
				</p>
				<p>
					<style>Пе́снь 6</style>
				</p>
				<p>
					<style>Ирмо́с: </style>
					<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Па́че естества́, и сло́ва, и по́мысла до́блести твоея́ хра́брствования,/ непреста́нно пева́ема, преблаже́нне му́чениче Гео́ргие.</p>
				<p>Во́инству Небе́сному собесе́дник, блаже́нне, быв/ и Боже́ственное явле́ние ели́ко дости́жно зря,/ тя ве́рою чту́щия спаса́й.</p>
				<p>Все́ми о́бразы Бо́гу возложе́н и блиста́ния чуде́с прие́мля,/ дарова́ния тре́бующим раздава́еши, преблаже́нне Гео́ргие.</p>
				<p>
					<style>Богоро́дичен: </style>Ны́не к Тебе́ прибега́ю, Пречи́стая,/ спаси́ мя моли́твами Твои́ми и соблюди́:/ ели́ко бо хо́щеши, мо́жеши, я́ко Ма́ти Всемогу́щаго.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Возопи́, прообразу́я погребе́ние тридне́вное,/ проро́к Ио́на, в ки́те моля́ся:/ от тли изба́ви мя, Иису́се, Царю́ сил.</emphasis>
				</p>
				<p>Возопи́л еси́ со дерзнове́нием к Зижди́телю, Гео́ргие:/ не преда́ждь беззако́нным раба́ Твоего́,/ но кре́пость ми пода́ждь разори́ти их шата́ние.</p>
				<p>Небре́г о мучи́тельных сосу́дех, Гео́ргие, на по́двиги во́лею му́жески прите́кл еси́/ и по́честными побе́дами от Христа́ Бо́га венча́лся еси́.</p>
				<p>По искуше́нии доброде́тели твоея́,/ к чудеси́, Гео́ргие, прело́жше преще́ние, льсти́внии мучи́тели,/ Его́же пропове́дал еси́, Животода́вца Христа́, удиви́шася.</p>
				<p>
					<style>Богоро́дичен: </style>Дре́вле у́бо прельсти́ мя змий и умори́ мя прама́терию мое́ю Е́вою;/ ны́не же, Чи́стая, Тобо́ю Созда́вый мя из и́стления воззва́.
				</p>
				<p>
					<style>Катава́сия: </style>
					<emphasis>Снизше́л еси́ в преиспо́дняя:</emphasis>
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p>Возде́лан от Бо́га, показа́лся еси́ благоче́стия де́латель честне́йший,/ доброде́телей рукоя́ти собра́в себе́:/ се́яв бо в слеза́х, весе́лием жне́ши,/ страда́льчествовав же кро́вию, Христа́ прия́л еси́/ и моли́твами, свя́те, твои́ми всем подае́ши прегреше́ний проще́ние.</p>
				<p>
					<style>И́кос:</style>
				</p>
				<p>За мирски́й живо́т ду́шу свою́ положи́вшаго,/ Христа́ Царя́ жела́я, во́ин тщи́тся умре́ти за Него́,/ ре́вность же ве́лию Боже́ственную в се́рдцы име́я,/ себе́ самого́ приведе́./ Того́ у́бо и мы вси, Боже́ственнаго Гео́ргия,/ я́ко те́пла предста́теля воспои́м ве́рою,/ я́ко сла́внаго су́ща Христо́ва раба́, подо́бящася я́ве своему́ Влады́це/ и вся́кому моля́щуся приходя́ща:/ спеши́т бо при́сно и мо́лит Спа́са/ всем пода́ти согреше́ний проще́ние.</p>
				<p>
					<style>Пе́снь 7</style>
				</p>
				<p>
					<style>Ирмо́с: </style>
					<emphasis>Богопроти́вное веле́ние/ беззако́ннующаго мучи́теля высо́к пла́мень вознесло́ е́сть,/ Христо́с же простре́ Богочести́вым отроко́м ро́су духо́вную,/ Сый благослове́н и препросла́влен.</emphasis>
				</p>
				<p>Твоему́ подо́бяся, му́чениче, Влады́це, во́лею поте́кл еси́ к по́двигом, сла́вне,/ и, побе́ду взем, Це́ркве Христо́вы храни́тель был еси́:/ Сию́ при́сно сохраня́й предста́тельством твои́м.</p>
				<p>Я́ко му́ченик непобеди́м я́ко страда́лец,/ я́ко неодоле́нный ве́ры побо́рник,/ ны́не столп непоколеби́м восхваля́ющим тя, прему́дре Гео́ргие, бу́ди,/ огражда́я моли́твами твои́ми.</p>
				<p>Му́дре земледе́лав Боже́ственное се́мя,/ и сие́ умно́жил еси́, крове́й твои́х тече́ньми напои́в, блаже́нне,/ и боле́зней тща́нием, и разли́чными ра́нами,/ и́миже свере́пство мучи́телей угаси́л еси́.</p>
				<p>
					<style>Богоро́дичен: </style>Де́ва пребыла́ еси́ и по рождестве́,/ Бо́га бо родила́ еси́, пита́ющаго вся́ческая,/ за неизрече́нную ми́лость и милосе́рдие мно́гое Челове́ка бы́вшаго, Чи́стая,/ Его́же ны́не моли́ спасти́ся всем нам.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Авраа́мстии иногда́ в Вавило́не о́троцы/ пе́щный пла́мень попра́ша, пе́сньми взыва́юще:/ оте́ц на́ших Бо́же, благослове́н еси́.</emphasis>
				</p>
				<p>Одержа́щую ви́дя и́дольскую ле́сть, благоче́стия распала́емь ре́вностию, Гео́ргие,/ к по́двигом тебе́ отда́л еси́, преблаже́нне, вопия́:/ оте́ц на́ших Бо́же, благослове́н еси́.</p>
				<p>Пропове́дуя яви́лся еси́ гони́мую ве́ру,/ мглу же пре́лести облича́я, Гео́ргие, глаго́лал еси́:/ оте́ц на́ших Бо́же, благослове́н еси́.</p>
				<p>Из ко́рене посе́кл еси́ пре́лесть/ и возде́лал еси́ ве́ру, благоче́стием бо́льшую, Гео́ргие,/ ра́довался еси́, глаго́ля:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Превы́шши тва́рей всех еси́, я́ко Творца́ ро́ждши и Го́спода./ Те́мже Ти вопию́, Богоро́дице:/ Благослове́нная, Госпо́дь сил с Тобо́ю.
				</p>
				<p>
					<style>Катава́сия: </style>
					<emphasis>О́троки от пе́щи изба́вивый:</emphasis>
				</p>
				<p>
					<style>Пе́снь 8</style>
				</p>
				<p>
					<style>Ирмо́с: </style>
					<emphasis>Пе́щь иногда́ о́гненная в Вавило́не де́йства разделя́ше,/ Бо́жиим веле́нием халде́и опаля́ющая,/ ве́рныя же ороша́ющая, пою́щия:/ благослови́те, вся дела́ Госпо́дня, Го́спода.</emphasis>
				</p>
				<p>Пото́к лю́тых страсте́й же и бед, и мяте́жнаго обстоя́ния,/ и боле́зней паде́ния, и де́монов ко́зни, и злочести́вых стремле́ния/ укроти́ твои́ми моли́твами, венцено́сче Гео́ргие.</p>
				<p>Ве́сь све́том, блаже́нне, Тро́йческим чи́сто облиста́емь,/ я́ко му́ченик непобеди́м, я́ко благоче́стия побо́рник,/ я́ко победи́тель Боговенча́нен,/ спаси́, Небе́сный жи́телю, тя чту́щия моли́твами твои́ми.</p>
				<p>Венце́м разу́мным разли́чно укра́шен, и Ца́рствия диади́мою,/ и ски́птром удобре́н, и багряни́цею обложе́н,/ твое́ю обагре́н кро́вию, блаже́нне, сца́рствуеши Царю́ сил.</p>
				<p>
					<style>Богоро́дичен: </style>От Отца́, безле́тно Рожде́ннаго и пре́жде век возсия́вша,/ вся́ческая сотво́ршаго, ви́димая же и неви́димая,/ Де́во Ма́ти, родила́ еси́./ Те́мже Тя, Богоро́дицу, вси язы́цы, сла́вим.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Ра́дующеся по осужде́нии мучи́тельском о́троцы,/ я́ко да не бо́гом скве́рным послу́жат всем, но живо́му Бо́гу,/ на о́гнь дерзну́ша,/ от А́нгела же ороша́еми, пе́снь поя́ху:/ дела́ Госпо́дня, Го́спода по́йте и превозноси́те во вся ве́ки.</emphasis>
				</p>
				<p>Ду́хом укрепля́емь, о ору́жных боле́знех небре́гл еси́,/ я́ко не глухи́м и́долом хвалу́ посыла́еши, но Христу́ Бо́гу,/ к Нему́же любе́зну стяжа́в, Гео́ргие, ве́ру, глаго́лал еси́:/ дела́ Госпо́дня, Го́спода по́йте и превозноси́те во вся ве́ки.</p>
				<p>Я́ко не су́щу вре́менную непщу́я красоту́,/ разли́чная озлобле́ния подъя́л еси́, Гео́ргие,/ ра́дуяся наде́ждею Боже́ственныя жи́зни,/ о стра́шнем же раздробле́нии небре́г, тве́рдостию души́ глаго́лал еси́:/ дела́ Госпо́дня, Го́спода по́йте и превозноси́те во вся ве́ки.</p>
				<p>Разсека́емо ме́дными сосу́ды твое́ те́ло,/ о́стрыми ножи́ по еди́ному у́ду раздробля́емо ви́дя,/ вжиля́емь душе́ю:/ бу́дущей сла́ве недосто́йны ны́нешния му́ки, — глаго́лал еси́:/ дела́ Госпо́дня, Го́спода по́йте и превозноси́те во вся ве́ки.</p>
				<p>
					<style>Богоро́дичен: </style>От ре́бра Ада́мова Созда́вый Тя от Твоего́ де́вства воплоти́ся,/ И́же всех Госпо́дь, Его́же пою́ще, вопие́м:/ вся дела́, благослови́те, по́йте Го́спода и превозноси́те во вся ве́ки.
				</p>
				<p>
					<style>Катава́сия: </style>
					<emphasis>Сей нарече́нный:</emphasis>
				</p>
				<p>
					<style>Пе́снь 9</style>
				</p>
				<p>
					<style>Ирмо́с: </style>
					<emphasis>Безнача́льна Роди́теля Сын, Бог и Госпо́дь,/ вопло́щся от Де́вы, нам яви́ся/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</emphasis>
				</p>
				<p>Непреста́нно Го́спода моли́ о нас, пою́щих тя, блаже́нне, я́ко Христо́ва му́ченика,/ я́ко победи́вша мучи́теля, я́ко лука́вых духо́в отгони́теля,/ я́ко храни́теля неусы́пна, я́ко засту́пника непосты́дна.</p>
				<p>Страда́ний воздая́ния бога́тно тебе́ дарова́ всех Влады́ка,/ Ему́же предстоя́ со дерзнове́нием, преблаже́нне, му́ченическим и с весе́лием,/ призыва́ющий тя, объе́мь, сохрани́.</p>
				<p>Земля́ тя сокры́, и Не́бо прия́т,/ и отве́рзеся тебе́ две́рь ра́йская я́ве,/ в не́мже ра́достно, страстоте́рпче, лику́я и игра́я,/ ве́рно пою́щия тя твои́ми моли́твами соблюди́.</p>
				<p>
					<style>Богоро́дичен: </style>Тя свиде́ния се́нь прообрази́, Пречи́стая,/ в не́йже скрижа́ли, и ста́мна, и златы́й киво́т:/ я́коже бо о́ная, та́ко и Ты Безнача́льное Сло́во во утро́бе вмести́ла еси́,/ Богоро́дице, воплоща́емо.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>От земноро́дных ро́ждшися/ и Творца́ ро́ждшая,/ на́ша похвало́, Богоро́дице Чи́стая,/ Тя, я́ко влады́чествующую тва́рьми, велича́ем.</emphasis>
				</p>
				<p>Свяще́ннии воспева́ют, ца́рие восхваля́ют,/ и лю́дие твои́х страда́ний хвалу́ возвеща́ют, му́чениче Гео́ргие./ Те́мже тя вси ублажа́ем.</p>
				<p>Воспе́ша вся Небе́сныя си́лы по́двиги твоя́,/ ты бо, поже́рся, Бо́гу благоугоди́л еси́, му́чениче Гео́ргие./ Те́мже тя вси ублажа́ем.</p>
				<p>
					<style>Богоро́дичен:</style> От земноро́дных возра́стши и Зижди́теля ро́ждши,/ ра́дуйся, на́ша похвало́, Богоро́дице Чи́стая,/ Тя, я́ко облада́ющую тва́рьми, велича́ем.
				</p>
				<p>
					<style>Катава́сия: </style>
					<emphasis>Свети́ся, свети́ся:</emphasis>
				</p>
				<p>
					<style>Свети́лен.</style>
				</p>
				<p>
					<style>Подо́бен: </style>Ученико́м зря́щим:
				</p>
				<p>Весна́ нам возсия́, све́тлое Влады́чнее и Боже́ственное Воскресе́ние,/ к Небе́сней па́сце от земли́ нас пресыла́я,/ с не́юже просиява́ет всесла́внаго му́ченика Гео́ргия па́мять светоза́рная,/ ю́же све́тло соверши́м,/ да Боже́ственныя сподо́бимся благода́ти от Христа́ Спа́са.</p>
				<p>
					<style>Сла́ва.</style>
				</p>
				<p>
					<style>Подо́бен: </style>Све́те неизме́нный:
				</p>
				<p>Я́ко со́лнце светоно́сное,/ чуде́сными заря́ми просвеща́вши всю тва́рь, Гео́ргие страстоте́рпче./ Те́мже, твою́ соверша́юще па́мять,/ пое́м Воскре́сшаго из гро́ба.</p>
				<p>
					<style>И ны́не, пра́здника. </style>
				</p>
				<p>
					<style>На хвали́тех стихи́ры на 4, глас 2.</style>
				</p>
				<p>
					<style>Подо́бен: </style>Егда́ от Дре́ва:
				</p>
				<p>Прииди́те, всепра́зднственное, све́тлое,/ сла́вное Воскресе́ние, вси торжествова́вшии,/ па́ки пра́зднуем све́тло торжество́ Гео́ргия му́ченика/ и венча́ем сего́ ве́сненными цве́ты,/ су́ща непобеди́ма;/ я́ко да того́ мольба́ми прии́мем/ скорбе́й ку́пно и прегреше́ний избавле́ние.</p>
				<p>Всего́ прине́сл еси́ себе́,/ тебе́ Да́вшему, всеблаже́нне, жи́знь всеце́лую,/ я́ко всепло́дие жи́во и одушевле́нно/ и же́ртву благоприя́тну и пречи́сту./ Те́мже был еси́ моли́твенник тепле́йший,/ бу́ри изыма́я вся,/ ве́рою пою́щия тя, му́чениче,/ и призыва́ющий тя, Гео́ргие.</p>
				<p>Се́мя возде́лав приле́жно,/ все́янное Сло́ва в чи́стей твое́й души́,/ сие́ умно́жил еси́ боле́зньми страда́ния/ и, прему́дре положе́н в Небе́сных жи́тницах,/ нетле́нное обре́л еси́ наслажде́ние./ Его́же ны́не насыща́яся, блаже́нне,/ твои́ми к Бо́гу моли́твами,/ ве́рою пою́щия тя спаса́й.</p>
				<p>Му́чениче страстоно́сче Христо́в,/ су́щия в напа́стех ну́ждных спаси́,/ мольба́ми твои́ми от вся́каго обстоя́ния избавля́я/ и отгоня́ душегу́бную лю́тую печа́ль,/ благода́ти же и ми́лости нам проси́,/ я́ко да моли́твами твои́ми спа́сшеся,/ ра́дующеся, почита́ем вси/ честны́я по́двиги твоя́, Гео́ргие.</p>
				<p>
					<style>Сла́ва, глас 2:</style>
				</p>
				<p>Да помава́ют пра́ведная, рече́ Соломо́н,/ челове́ком ве́жди:/ поми́луется бо от Христа́ Бо́га/ ви́дяй пра́вая, предглаго́лаше./ Удо́бь же сия́ внуши́в,/ о многотерпели́ве Гео́ргие,/ Влады́чним уче́нием после́довал еси́/ и, беззако́нным отда́в себе́, претерпе́л еси́,/ пре́лести тре́бы оплева́л еси́, я́ко ме́рзски:/ те́ло бо твое́ дав за любо́вь Созда́теля,/ все на у́ды ссещи́./ И велиа́р па́че ве́сь, постыде́вся, уязвля́шеся,/ венцено́сца тя зря соверше́нна./ Те́мже во дво́рех живы́й Го́спода твоего́ с Вы́шними си́лами,/ моли́, страстоте́рпче Христо́в,/ спасти́ся душа́м на́шим.</p>
				<p>
					<style>И ны́не, пра́здника. </style>
				</p>
				<p>
					<style>Славосло́вие вели́кое.</style>
				</p>
				<p>
					<style>По трисвято́м тропа́рь свята́го. </style>Сла́ва, и ны́не,
					<style> пра́здника. Ектении́ и отпу́ст. И дае́тся святы́й еле́й бра́тии от канди́ла свята́го, и час 1-й. На 1-м часе́ тропа́рь пра́здника. </style>Сла́ва,
					<style> свята́го, </style>И ны́не, 
					<style>Богоро́дичен часо́в. По трисвято́м кондаки́ пра́здника и свята́го, глаго́лем, пременя́юще.</style>
				</p>
				<p>
					<style>Стихи́ры на пома́зании, глас 2.</style>
				</p>
				<p>
					<style>Подо́бен: </style>Егда́ от Дре́ва:
				</p>
				<p>Вся, я́же в житии́, презре́в,/ то́чно еди́наго Влады́ки любви́ ду́шу приве́л еси́,/ вели́кий Гео́ргие, свети́льниче всеми́рный,/ и к безме́рным му́кам отлучи́лся еси́ му́жески,/ побе́ды красе́н вене́ц прия́л еси́./ Те́мже мо́лим тя, блаже́нне,/ моли́ от бед всем изба́витися, пою́щим тя.</p>
				<p>Ско́рби и лю́тыя печа́ли,/ жития́ треволне́ния и бу́ри ны́не мя обурева́ют,/ возмуще́нием злых страсте́й одержи́м е́смь./ Засту́пниче мой вели́кий, блаже́нне Гео́ргие,/ предста́в, помози́ ми при́сно покро́вом твои́м,/ ве́рою прибега́ющему ти,/ я́ко да ра́достию се́рдца, му́чениче,/ ублажа́ю тя, спаса́емь.</p>
				<p>
					<style>Сла́ва, глас 4:</style>
				</p>
				<p>Прииди́те, ве́рных собо́ри,/ прииди́те, пра́здник соста́вим,/ и́бо пресве́тлая па́мять дне́сь яви́ся страстоте́рпца Гео́ргия/ на́ша просвеща́ет неви́димо се́рдца,/ доброде́тельми блиста́ющи./ Те́мже, единому́дренно воспева́юще, рцем:/ ра́дуйся, во́ине вели́каго Царя́ Христа́;/ ра́дуйся, пресве́тлая похвало́ ве́ры;/ ра́дуйся, всесве́тле и пребога́те./ О нас, преблаже́нне, всех Влады́ку, Христа́ Бо́га моли́,/ сохране́ным бы́ти от искуше́ний лука́ваго/ и спасти́ души́ на́ша.</p>
				<p>
					<style>И ны́не, пра́здника.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны пра́здника, пе́снь рядова́я и от кано́на свята́го, пе́снь 3-я. Проки́мен пра́здника и свята́го, глас 7: </style>Возвесели́тся пра́ведник о Го́споде/ и упова́ет на Него́.
					<style> Стих: </style>Услы́ши, Бо́же, глас мой, внегда́ моли́ти ми ся к Тебе́.
					<style> Апо́стол дне и свята́го, Дея́ния, зача́ло 29. </style>Аллилу́ия
					<style> дне и свята́го, глас 4: </style>Пра́ведник, я́ко фи́никс, процвете́т:
					<style> Стих: </style>Насажде́ни в до́му Госпо́дни,/ во дво́рех Бо́га на́шего процвету́т. 
					<style>Ева́нгелие дне и свята́го, от Иоа́нна, зача́ло 52. Прича́стен пра́здника и свята́го: </style>В па́мять ве́чную бу́дет пра́ведник:
					<style> На трапе́зе утеше́ние бра́тии.</style>
				</p>
				<p>
					<style>На моле́бне припе́в:</style>
				</p>
				<p>Спаси́ от бед рабы́ твоя́, страстотерпце Гео́ргие,/ я́ко вси тя к Бо́гу предста́теля и́мамы,/ я́ко непобеди́маго Христо́ва во́ина и те́пла к Нему́ моли́твенника.</p>
				<p>
					<style>Ука́з о вели́ком му́ченице Гео́ргии</style>
				</p>
				<p>
					<style>Начина́ется от дне Вели́каго Пятка́ и восхо́дит до четвертка́ 5-я неде́ли по Па́сце. И а́ще случи́тся великому́ченика Гео́ргия в Вели́кий Пято́к, или́ в Вели́кую Суббо́ту, или́ на са́мую Па́сху, пою́тся стихи́ры свята́го, и кано́н, и про́чая слу́жба в понеде́льник Све́тлыя неде́ли с слу́жбою дневно́ю.</style>
				</p>
				<p>***</p>
				<p>
					<style>А́ще ли случи́тся великому́ченика Гео́ргия во еди́н от дней Све́тлыя неде́ли:</style>
				</p>
				<p>
					<style>Ве́чер, на </style>Го́споди, воззва́х: 
					<style>стихи́ры воскре́сны 3. И свята́го 3. Сла́ва, свята́го, глас 6: </style>Досто́йно и́мени: И ны́не,
					<style> Богоро́дичен 1-й, гла́са. Вход. </style>Све́те ти́хий:
					<style> Проки́мен дне. И чте́ния 3, свята́го. А́ще в са́мую неде́лю Па́схи ве́чера, Зри глаго́лет иере́й: </style>И о сподо́битися нам: 
					<style>и про́чая. И Ева́нгелие чте́тся по чи́ну. На стихо́вне стихи́ра воскре́сна. Та́же стихи́ры Па́схи с припе́вы их. </style>Сла́ва,
					<style> свята́го: глас 4: </style>Разу́мнаго адама́нта: И ны́не,
					<style> Па́схи, глас 5: </style>Воскресе́ния де́нь:
					<style name="color-red"/>Христо́с воскре́се:
					<style> три́жды. </style>Сла́ва, 
					<style>тропа́рь свята́го. </style>И ны́не, 
					<style>Богоро́дичен 1-й, гла́са. Иере́й: </style>Прему́дрость. 
					<style>И отпу́ст.</style>
				</p>
				<p>
					<style>На у́трени по </style>Христо́с воскре́се:
					<style> и по 4-х стисе́х, </style>Сла́ва,
					<style> тропа́рь свята́го. </style>И ны́не
					<style> Богоро́дичен 1-й, гла́са. Та́же обы́чная ектения́ и полиеле́й. Та́же, седа́лен свята́го, два́жды. </style>Сла́ва, и ны́не,
					<style> Богоро́дичен, и чте́ние. Та́же степе́нна, 1-й антифо́н 4-го гла́са. Проки́мен: </style>Вся́кое дыха́ние:
					<style> Ева́нгелие свята́го. </style>Воскресе́ние Христо́во:
					<style> три́жды. </style>Сла́ва, Моли́твами страстоте́рпца: И ны́не, Моли́твами Богоро́дицы: 
					<style>Та́же припе́в: </style>Возвесели́тся пра́ведник о Го́споде/ и упова́ет на Него́.
					<style> И пое́м стихи́ру свята́го самогла́сну, глас 6: </style>Дне́сь вселе́нная вся:
					<style> Та́же иере́й глаго́лет: </style>Спаси́, Бо́же, лю́ди Твоя́:
					<style> И мы, </style>Го́споди, поми́луй, 
					<style>12. По возгла́се кано́н Па́схи со ирмосо́м на 8. И свята́го, на 6. Катава́сия Па́схи, о́ба ли́ка вку́пе. По 3-й пе́сни конда́к и и́кос Па́схи,и чте́ние.По 6-й пе́сни конда́к и и́кос свята́го, и чте́ние. </style>Воскре́с Иису́с:
					<style> три́жды, пое́м на о́ба ли́ка. По 9-й пе́сни свети́лен Па́схи. </style>Сла́ва,
					<style> свята́го. И ны́не, Па́схи. На хвали́тех стихи́ры воскре́сны 3 и свята́го 3. Та́же стихи́ры Па́схи с припе́вы их. </style>Сла́ва,
					<style> свята́го. </style>И ны́не,
					<style> Па́схи: </style>Воскресе́ния де́нь: Христо́с воскре́се:
					<style> три́жды. </style>Сла́ва,
					<style> тропа́рь свята́го. </style>И ны́не,
					<style> Богоро́дичен 1-й. Ектени́й, и отпу́ст. Часы́ же пою́тся Па́схи, по обы́чаю.</style>
				</p>
				<p>
					<style>На Литурги́и: антифо́ны Па́схи. По вхо́де </style>Христо́с воскре́се:
					<style> три́жды. Та́же тропа́рь свята́го. </style>Сла́ва,
					<style> конда́к его́. </style>И ны́не,
					<style> Па́схи. Вме́сто же трисвята́го пое́м: </style>Ели́цы во Христа́:
					<style> Проки́мен, Апо́стол, аллилу́ия, и Ева́нгелие, и прича́стен пре́жде дне и свята́го.</style>
				</p>
				<p>***</p>
				<p>
					<style>О па́мяти свята́го Гео́ргия, а́ще случи́тся в неде́лю Фомину́: </style>
				</p>
				<p>
					<style>В суббо́ту све́тлыя неде́ли на ма́лой вече́рни на </style>Го́споди, воззва́х:
					<style> стихи́ры пра́здника на 4. Сла́ва, свята́го. </style>И ны́не,
					<style> пра́здника. На стихо́вне стихи́ры свята́го с припе́вы его́ вели́кия вече́рни. </style>Сла́ва,
					<style> свята́го. </style>И ны́не,
					<style> пра́здника. Тропа́рь свята́го. </style>Сла́ва, и ны́не, 
					<style>пра́здника. Ектения́ ма́лая и отпу́ст.</style>
				</p>
				<p>
					<style>На вели́цей вече́рни по обы́чной кафизме на </style>Го́споди, воззва́х:
					<style> стихи́ры пра́здника на 6 и свята́го на 4. Сла́ва, свята́го. </style>И ны́не,
					<style> пра́здника. Вход. И чте́ние свята́го. На лити́и стихи́ры пра́здника и свята́го. </style>Сла́ва,
					<style> свята́го. </style>И ны́не,
					<style> пра́здника. На стихо́вне пра́здника. </style>Сла́ва,
					<style> свята́го. </style>И ны́не,
					<style> пра́здника. На благослове́нии хле́бов тропа́рь пра́здника два́жды. И свята́го еди́ножды. И чте́ние в Дея́ниих Апо́стольских.</style>
				</p>
				<p>
					<style>На у́трени на </style>Бог Госпо́дь:
					<style> тропа́рь пра́здника два́жды. </style>Сла́ва, 
					<style>свята́го. </style>И ны́не,
					<style> пра́здника. По кафизмах седа́льны пра́здника. И чте́ние. Полиеле́й, и седа́лен, и чте́ние пра́здника. Степе́нна, 1-й антифо́н 4-го гла́са. Проки́мен: </style>Вся́кое дыха́ние:
					<style> Ева́нгелие пра́здника, от Матфе́я, зача́ло 116: </style>Единиина́десять ученицы́: Воскресе́ние Христо́во:
					<style> три́жды. Псало́м 50. </style>Сла́ва, Моли́твами апо́столов; И ны́не, Моли́твами Богоро́дицы:
					<style> Стихи́ра, </style>Воскре́с Иису́с:
					<style> Кано́н пра́здника, со ирмосо́м на 8, и свята́го на 6. Катава́сия Па́схи:</style> Воскресе́ния де́нь:
					<style> о́ба ли́ка вку́пе. По 3-й пе́сни конда́к свята́го, и и́кос, и седа́лен, два́жды. </style>Сла́ва, и ны́не,
					<style> пра́здника. И чте́ние в Богосло́ве, его́же нача́ло: </style>Обновле́нием чти́тися:
					<style> По 6-й пе́сни конда́к пра́здника, и и́кос, и чте́ние. По 9-й пе́сни, пое́м: </style>Свят Госпо́дь Бог наш:
					<style> на глас 1-й. Свети́лен пра́здника. </style>Сла́ва,
					<style> свята́го. </style>И ны́не,
					<style> пра́здника. На хвали́тех стихи́ры пра́здника 3 и свята́го 3. Пое́м же и самогла́сен свята́го: </style>Да помава́ют пра́ведная:
					<style> с припе́вом его́: </style>Возвесели́тся пра́ведник о Го́споде: Сла́ва,
					<style> пра́здника. </style>И ны́не, Преблагослове́нна еси́, Богоро́дице: 
					<style>Славосло́вие вели́кое. По трисвято́м тропа́рь свята́го. </style>Сла́ва, и ны́не,
					<style> пра́здника, ектени́й, и отпу́ст, и оглаше́ние Студи́тово, и обы́чное исхожде́ние. </style>Сла́ва, и ны́не, 
					<style>стихи́ра ева́нгельская. И час 1-й в притво́ре.</style>
				</p>
				<p>
					<style>На часе́х тропа́рь пра́здника. </style>Сла́ва,
					<style> свята́го: </style>И ны́не,
					<style> Богоро́дичен часо́в. По </style>О́тче наш:
					<style> кондаки́, пременя́юще, глаго́лем.</style>
				</p>
				<p>
					<style>На Литурги́и: Блаже́нны пра́здника, пе́снь 3-я на 4 и свята́го пе́снь 6-я на 4. По вхо́де тропа́рь пра́здника и свята́го. </style>Сла́ва,
					<style> конда́к свята́го. </style>И ны́не,
					<style> пра́здника. Проки́мен, Апо́стол, аллилу́ия, Ева́нгелие и прича́стен, пре́жде пра́здника, та́же свята́го.</style>
				</p>
				<p>***</p>
				<p>
					<style>А́ще случи́тся па́мять свята́го великому́ченика Гео́ргия в неде́лю Мироно́сиц, или́ Разсла́бленнаго, или́ Самаряны́ни:</style>
				</p>
				<p>
					<style>В суббо́ту на ма́лой вече́рни на </style>Го́споди, воззва́х:
					<style> стихи́ры воскре́сны 4. </style>Сла́ва,
					<style> свята́го. </style>И ны́не,
					<style> Богоро́дичен. На стихо́вне стихи́ра воскре́сна и свята́го стихо́вна вели́кия вече́рни с припе́вы его́. </style>Сла́ва,
					<style> свята́го. </style>И ны́не, 
					<style>Богоро́дичен. Тропа́рь воскре́сен. </style>Сла́ва,
					<style> свята́го. </style>И ны́не, 
					<style>Богоро́дичен. Ектения́ ма́лая и отпу́ст.</style>
				</p>
				<p>
					<style>На вели́цей вече́рни по обы́чной кафизме, на </style>Го́споди, воззва́х:
					<style> стихи́ры воскре́сны гла́са 3, и пра́здника 3, и свята́го 4. </style>Сла́ва,
					<style> пра́здника, самогла́сен Трио́ди. </style>И ны́не,
					<style> Богоро́дичен 1-й, гла́са. Вход. Проки́мен дне и чте́ния свята́го 3. На лити́и стихи́ра хра́ма и свята́го самогла́сны. </style>Сла́ва, 
					<style>свята́го. </style>И ны́не,
					<style> пра́здника. На стихо́вне стихи́ра воскре́сна и Па́схи. </style>Сла́ва,
					<style> свята́го. </style>И ны́не
					<style>, Трио́ди. На благослове́нии хле́бов тропа́рь </style>Богоро́дице Де́во:
					<style> два́жды и свята́го еди́ножды, и чте́ние в Дея́ниих Апо́стольских.</style>
				</p>
				<p>
					<style>А́ще е́сть неде́ля Мироно́сиц: На </style>Бог Госпо́дь:
					<style> тропа́рь Воскре́сен: </style>Егда́ снизше́л еси́ к сме́рти: 
					<style>еди́ножды. </style>Благообра́зный Ио́сиф: 
					<style>еди́ножды. </style>Сла́ва,
					<style> Гео́ргия. </style>И ны́не:
					<style name="color-red"/>Мироно́сицам жена́м:
				</p>
				<p>
					<style>А́ще ли во и́ны неде́ли: Тропа́рь воскре́сен два́жды, Сла́ва, свята́го. </style>И ны́не,
					<style> Богоро́дичен 1-й гла́са в то́йже глас. По кафизмах седа́льны воскре́сны и Богоро́дичны их. И чте́ние во Ева́нгелии толково́м. Полиеле́й и седа́льны о́ба свята́го. </style>Сла́ва,
					<style> седа́лен по полиеле́й. </style>И ны́не,
					<style> Богоро́дичен и чте́ние свята́го. Степе́нна, и проки́мен гла́са. </style>Вся́кое дыха́ние:
					<style> Ева́нгелие воскре́сно. </style>Воскресе́ние Христо́во:
					<style> три́жды. Псало́м 50. Стихи́ра воскре́сна. Кано́н Па́схи со ирмосо́м и с Богоро́дичны их на 6, и свята́го на 4, и Трио́ди на 4. Пое́м же си́це: на ко́ейждо пе́сни тропа́рь воскре́сен еди́н, и пра́здника еди́н, и Тро́ичен, и Богоро́дичен. Катава́сия: </style>Воскресе́ния де́нь:
					<style> По 3-й пе́сни конда́к свята́го, и и́кос, и седа́лен его́, два́жды. </style>Сла́ва, и ны́не,
					<style> пра́здника, и чте́ние свята́го. По 6-й пе́сни конда́к пра́здника и и́кос. На 9-й пе́сни </style>Честне́йшую:
					<style> не пое́м. Свети́лен Па́схи. </style>Сла́ва,
					<style> свята́го. </style>И ны́не, 
					<style>пра́здника. На хвали́тех стихи́ры воскре́сны 4 и свята́го 4, со Сла́вным и с припе́вы его́. </style>Сла́ва,
					<style> пра́здника. </style>И ны́не, Преблагослове́нна еси́:
					<style> Славосло́вие вели́кое. По трисвято́м тропа́рь воскре́сен, ектении́, и оглаше́ние, и отпу́ст, и обы́чное исхожде́ние в притво́р. </style>Сла́ва, и ны́не,
					<style> стихи́ра ева́нгельская, и час 1-й.</style>
				</p>
				<p>
					<style>На часе́х тропа́рь воскре́сен. </style>Сла́ва,
					<style> свята́го. </style>И ны́не, 
					<style>Богоро́дичен часо́в. По О́тче наш: кондаки́, пременя́юще, глаго́лем.</style>
				</p>
				<p>
					<style>На Литурги́и: Блаже́нны гла́са на 4 и Трио́ди пе́снь 3-я на 4 и свята́го пе́снь 6-я на 4. По вхо́де тропа́рь воскре́сен и свята́го. Сла́ва, конда́к свята́го. И ны́не, пра́здника. Проки́мен, Апо́стол, аллилу́ия, и Ева́нгелие, и прича́стен пре́жде дне, та́же свята́го.</style>
				</p>
				<p>***</p>
				<p>
					<style>А́ще случи́тся свята́го великому́ченика Гео́ргия в сре́ду Преполове́ния Пятьдеся́тницы: </style>
				</p>
				<p>
					<style>Во вто́рник ве́чера пое́м </style>Блаже́н муж:
					<style> пе́рвый антифо́н. На </style>Го́споди, воззва́х:
					<style> стихи́ры пра́здника 3 и свята́го 3. </style>Сла́ва,
					<style> свята́го. </style>И ны́не,
					<style> пра́здника. Вход. Проки́мен дне, и чте́ния пра́здника 3, и свята́го 3. На стихо́вне стихи́ры пра́здника, с припе́вы их. </style>Сла́ва,
					<style> свята́го. </style>И ны́не,
					<style> пра́здника. По трисвято́м тропа́рь свята́го. </style>Сла́ва, и ны́не,
					<style> пра́здника, и отпу́ст.</style>
				</p>
				<p>
					<style>На у́трени на </style>Бог Госпо́дь:
					<style> тропа́рь пра́здника два́жды. </style>Сла́ва,
					<style> свята́го. </style>И ны́не,
					<style> пра́здника. По кафизмах седа́льны и чте́ние пра́здника. Полиеле́й и седа́льны вси свята́го, и чте́ние. Степе́нна, 1-й антифо́н 4-го гла́са. Проки́мен. </style>Вся́кое дыха́ние:
					<style> Ева́нгелие свята́го. </style>Воскресе́ние Христо́во:
					<style> еди́ножды. Псало́м 50. Стихи́ры свята́го. Кано́н пра́здника пе́рвый 4-го гла́са со ирмосо́м на 6, и свята́го на 4, и пра́здника други́й кано́н, глас 8, на 4. Катава́сия, ирмо́с после́дняго кано́на пра́здника о́ба ли́ка вку́пе. По 3-й пе́сни конда́к свята́го, и и́кос, и седа́лен его́, два́жды. </style>Сла́ва, и ны́не,
					<style> пра́здника. По 6-й пе́сни конда́к пра́здника и и́кос. На 9-й пе́сни </style>Честне́йшую: 
					<style>не пое́м. Свети́лен пра́здника. </style>Сла́ва,
					<style> свята́го. </style>И ны́не,
					<style> пра́здника. На хвали́тех стихи́ры пра́здника 3 и свята́го 3. </style>Сла́ва, 
					<style>свята́го. </style>И ны́не,
					<style> пра́здника. Славосло́вие вели́кое. По трисвято́м тропа́рь свята́го. </style>Сла́ва, и ны́не,
					<style> пра́здника, та́же ектени́й, и отпу́ст, и час 1-й.</style>
				</p>
				<p>
					<style>На часе́х тропа́рь пра́здника. </style>Сла́ва,
					<style> свята́го. </style>И ны́не, 
					<style>Богоро́дичен часо́в. По </style>О́тче наш,
					<style> конда́к пра́здника, и свята́го, пременя́юще, глаго́лем.</style>
				</p>
				<p>
					<style>На Литурги́и: Блаже́нны пра́здника, 4-го гла́са, пе́снь 3-я на 4 и свята́го пе́снь 6-я на 4. По вхо́де тропа́рь пра́здника и свята́го. </style>Сла́ва,
					<style> конда́к свята́го. </style>И ны́не,
					<style> пра́здника. Проки́мен, Апо́стол, аллилу́ия, Ева́нгелие и прича́стен пре́жде пра́здника и свята́го.</style>
				</p>
				<p>***</p>
				<p>
					<style>А́ще ли случи́тся великому́ченика Гео́ргия в Неде́лю Самаряны́ни:</style>
				</p>
				<p>
					<style>Оставля́ется слу́жба Преполове́ния Пятьдеся́тницы, и пое́тся воскре́сна, и самаряны́ни, и свята́го Гео́ргия.</style>
				</p>
				<p>
					<style>Моли́тва 1-я</style>
				</p>
				<p>Святы́й, сла́вный и всехва́льный великому́чениче Гео́ргие! Со́браннии в хра́ме твое́м и пред ико́ною твое́ю свято́ю покланя́ющиися лю́дие, мо́лим тя, изве́стный жела́ния на́шего хода́таю, моли́ с на́ми и о нас умоля́емаго от Своего́ благоутро́бия Бо́га, да ми́лостивно услы́шит нас, прося́щих Его́ благосты́ню, и не оста́вит вся на́ша ко спасе́нию и житию́
					<style name="color-red"/>ну́ждная проше́ния, и да́рует стране́ на́шей побе́ду на сопроти́вныя; и па́ки, припа́дающе, мо́лим тя, святы́й победоно́сче: укрепи́ да́нною тебе́ благода́тию во бране́х правосла́вное во́инство, разруши́ си́лы востаю́щих враго́в, да постыдя́тся и посра́мятся, и де́рзость их да сокруши́тся, и да уве́дят, я́ко мы име́ем Боже́ственную по́мощь, и всем, в ско́рби и обстоя́нии су́щим, многомо́щное яви́ свое́ заступле́ние. Умоли́ Го́спода Бо́га, всея́ тва́ри Созда́теля, изба́вити нас от ве́чнаго муче́ния, да прославля́ем Отца́, и Сы́на, и Свята́го Ду́ха и твое́ испове́дуем предста́тельство ны́не, и при́сно, и во ве́ки веко́в. Ами́нь.
				</p>
				<p>
					<style>Моли́тва 2-я</style>
				</p>
				<p>О всехва́льный, святы́й великому́чениче и чудотво́рче Гео́ргие! При́зри на ны ско́рою твое́ю по́мощию и умоли́ Человеколю́бца Бо́га, да не осу́дит нас, гре́шных, по беззако́ниям на́шим, но да сотвори́т с на́ми по вели́цей Свое́й ми́лости. Не пре́зри моле́ния на́шего, но испроси́ нам у Христа́ Бо́га на́шего ти́хое и богоуго́дное житие́, здра́вие же душе́вное и теле́сное, земли́ плодоро́дие и во всем изоби́лие, и да не во зло обрати́м дару́емая нам тобо́ю от Всеще́драго Бо́га, но во сла́ву свята́го И́мени Его́ и в прославле́ние кре́пкаго твоего́ заступле́ния, да пода́ст Он стране́ на́шей и всему́ боголюби́вому во́инству на супоста́ты одоле́ние и да укрепи́т непременя́емым ми́ром и благослове́нием. Изря́днее же да огради́т нас святы́х А́нгел Свои́х ополче́нием, во е́же изба́витися нам по исхо́де на́шем из жития́ сего́ от ко́зней лука́ваго и тя́жких возду́шных мыта́рств его́ и неосужде́нным предста́ти Престо́лу Го́спода сла́вы. Услы́ши нас, страстоте́рпче Христо́в Гео́ргие, и моли́ за ны непреста́нно Триипоста́снаго Влады́ку всех Бо́га, да благода́тию Его́ и человеколю́бием, твое́ю же по́мощию и заступле́нием обря́щем ми́лость со А́нгелы и Арха́нгелы и все́ми святы́ми одесну́ю Правосу́днаго Судии́ ста́ти и Того́ вы́ну сла́вити со Отце́м и Святы́м Ду́хом ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Свято́й великому́ченик Гео́ргий Победоно́сец</p>
				</title>
				<p>Святой великомученик Георгий Победоносец родом из Каппадокии (область в Малой Азии), вырос в глубоко верующей христианской семье. Его отец принял мученическую кончину за Христа, когда Георгий был еще в детском возрасте. Мать, владевшая имениями в Палестине, переселилась с сыном на родину и воспитала его в строгом благочестии. Поступив на службу в римское войско, святой Георгий, красивый, мужественный и храбрый в сражениях, был замечен императором Диоклитианом (284—305) и принят в его стражу со званием комита — одного из старших военачальников. Император-язычник, много сделавший для возрождения римского могущества и ясно понимавший, какую опасность представляет для языческой цивилизации торжество Распятого Спасителя, в последние годы правления особенно усилил гонения на христиан. На совете сената в Никомидии Диоклитиан предоставил всем правителям полную свободу в расправе над христианами и обещал свою всемерную помощь.</p>
				<p>Святой Георгий, узнав о решении императора, раздал нищим свое наследство, отпустил на волю рабов и явился в Сенат. Мужественный воин Христов открыто выступил против императорского замысла, исповедал себя христианином и призвал всех признать истинную веру во Христа: «Я раб Христа, Бога моего, и, уповая на Него, предстал среди вас по своей воле, чтобы свидетельствовать об Истине». «Что есть Истина?» — повторил вопрос Пилата один из сановников. «Истина есть Сам Христос, гонимый вами», — отвечал святой. Ошеломленный дерзновенной речью доблестного воина, император, который любил и возвышал Георгия, попытался уговорить его не губить своей молодости, славы и чести, но принести, по обычаю римлян, жертву богам. На это последовал решительный ответ исповедника: «Ничто в этой непостоянной жизни не ослабит моего желания служить Богу». Тогда, по приказу разгневанного императора, оруженосцы стали копьями выталкивать святого Георгия из зала собрания, чтобы увести в темницу. Но сама смертоносная сталь становилась мягкой и гнулась, как только копья касались тела святого, и не причиняла ему боли. В темнице мученику забили ноги в колодки и придавили грудь тяжелым камнем, На другой день на допросе, обессиленный, но твердый духом, святой Георгий вновь отвечал императору: «Скорее ты изнеможешь, мучая меня, нежели я, мучимый тобою».</p>
				<p>Тогда Диоклитиан повелел подвергнуть Георгия самым изощренным пыткам. Великомученика привязали к колесу, под которым были устроены доски с железными остриями. При вращении колеса острые лезвия резали обнаженное тело святого. Сначала страдалец громко призывал Господа, но вскоре затих, не испуская ни единого стона. Диоклитиан решил, что истязаемый уже умер, и, распорядившись снять истерзанное тело с колеса, отправился в капище вознести благодарственную жертву. В этот момент вокруг потемнело, грянул гром, и был слышен глас: «Не бойся, Георгий, Я с тобою». Затем воссиял дивный свет и у колеса появился Ангел Господень в образе светоносного юноши. И едва возложил он руку на мученика, сказав ему: «Радуйся!» — как святой Георгий восстал исцеленным.</p>
				<p>Когда воины отвели его в капище, где был император, последний не верил глазам своим и думал, что пред ним другой человек или призрак. В недоумении и ужасе всматривались язычники в святого Георгия и убеждались в том, что действительно произошло чудо. Многие тогда уверовали в Животворящего Бога христиан. Два знатных сановника, святые Анатолий и Протолеон, тайные христиане, тотчас открыто исповедали Христа. Их тут же, без суда, по приказу императора, усекли мечом. Познала истину и царица Александра, супруга Диоклитиана, находившаяся в капище. Она тоже порывалась прославить Христа, но ее удержал один из слуг императора и увел во дворец. Император еще более ожесточился. Не теряя надежды сломить святого Георгия, он предавал его на новые страшные пытки. Сбросив в глубокий ров, святого мученика засыпали негашеной известью.</p>
				<p>Через три дня его откопали, но нашли его радостным и невредимым. Святого обули в железные сапоги с раскаленными гвоздями и с побоями погнали до темницы. Утром же, когда его привели на допрос, бодрого, со здоровыми ногами, он сказал императору, что ему понравились сапоги. Его били воловьими жилами так, что тело и кровь смешались с землей, но мужественный страдалец, подкрепляемый силой Божией, оставался непреклонным. Решив, что волшебство помогает святому, император призвал волхва Афанасия, чтобы тот сумел лишить святого чудодейственной силы, или отравил его. Волхв преподнес святому Георгию две чаши со снадобьями, одно из которых должно было сделать его покорным, а другое — умертвить. Но и зелья не действовали — святой по-прежнему обличал языческие суеверия и славил Истинного Бога. На вопрос императора, какая же сила помогает мученику, святой Георгий отвечал: «Не думай, что не вредят мне муки благодаря человеческому усилию, — я спасаюсь только призыванием Христа и Его силою. Верующий в Него ни во что вменяет мучения и способен сотворить дела, которые сотворил Христос» (<a xlink:href="https://azbyka.ru/biblia/?Jn.14:12&amp;c~r&amp;rus">Ин. 14:12</a>). Диоклитиан спросил, каковы же дела Христовы. — «Слепых просвещать, прокаженных очищать, подавать хромым хождение, глухим — слух, изгонять бесов, воскрешать умерших». Зная, что еще никогда ни волхвование, ни ведомые ему боги не могли воскресить мертвого, император, чтобы посрамить упование святого, велел ему на его глазах воскресить умершего. На это святой сказал: «Ты искушаешь меня, но ради спасения народа, который увидит дело Христово, Бог мой сотворит это знамение».</p>
				<p>И когда святого Георгия подвели к гробнице, он воззвал: «Господи! Покажи предстоящим, что Ты Бог Единый по всей земле, да познают Тебя, Всесильного Господа». И потряслась земля, гробница отверзлась, мертвец ожил и вышел из нее. Воочию увидев явление всемогущей силы Христовой, народ рыдал и прославлял Истинного Бога. Волхв Афанасий, припав к ногам святого Георгия, исповедал Христа Всесильным Богом и просил прощения за грехи, совершенные в неведении. Однако закоснелый в нечестии император не вразумился: он в ярости приказал обезглавить уверовавшего Афанасия, а также воскрешенного человека, а святого Георгия опять заточил в темницу. Люди, обремененные недугами, разными способами стали проникать в темницу и там получали от святого исцеление и помощь. Обратился к нему в скорби и некий земледелец Гликерий, у которого пал вол. Святой с улыбкой утешил его и заверил, что Бог возвратит вола к жизни. Увидев дома ожившего вола, земледелец по всему городу стал прославлять Бога христианского. По приказу императора святой Гликерий был схвачен и обезглавлен. Подвиги и чудеса великомученика Георгия умножали число христиан, поэтому Диоклитиан решил сделать последнюю попытку заставить святого принести жертвы идолам. Начали готовить судилище при капище Аполлона.</p>
				<p>В последнюю ночь святой мученик усердно молился, а когда задремал, увидел Самого Господа, Который поднял его Своей рукой, обнял и поцеловал. Спаситель возложил на главу великомученика венец и сказал: «Не бойся, но дерзай и сподобишься царствовать со Мною». Наутро в судилище император предложил святому Георгию новое испытание — предлагал ему стать своим соправителем Святой мученик с мнимой готовностью ответил, что императору с самого начала следовало не мучить его, а оказать подобную милость, и при этом выразил желание немедленно идти в капище Аполлона. Диоклитиан решил, что мученик принимает его предложение, и последовал с ним в капище в сопровождении свиты и народа. Все ждали, что святой Георгий принесет жертву богам. Он же, подойдя к истукану, сотворил крестное знамение и обратился к нему как к живому: «Ты ли хочешь принять от меня жертву как Бог?» Бес, обитавший в идоле, закричал: «Я не Бог и никто из подобных мне не Бог. Един Бог только Тот, которого ты проповедуешь. Мы из служащих Ему Ангелов сделались отступниками и, одержимые завистью, прельщаем людей». «Как же дерзаете вы быть здесь, когда сюда пришел я, служитель Истинного Бога?» — спросил святой. Послышался шум и плач, идолы пали и сокрушились. Поднялось всеобщее смятение.</p>
				<p>На святого мученика в неистовстве накинулись жрецы и многие из толпы, связали его, стали бить и требовать немедленной казни. На шум и крики поспешила святая царица Александра. Пробираясь через толпу, она кричала: «Бог Георгиев, помоги мне, так как Ты Един Всесилен». У ног великомученика святая царица славила Христа, уничижая идолов и поклонявшихся им. Диоклитиан в исступлении немедленно вынес смертный приговор великомученику Георгию и святой царице Александре, которая без сопротивления последовала за святым Георгием на казнь. По дороге она изнемогла и без чувств прислонилась к стене. Все решили, что царица скончалась. Святой Георгий возблагодарил Бога и молился, чтобы и его путь окончился достойно. На месте казни святой в горячей молитве просил Господа, что бы Он простил мучителей, не ведавших, что творят, и привел их к познанию Истины. Спокойно и мужественно святой великомученик Георгий преклонил свою главу под меч. Это было 23 апреля 303 года. В растерянности взирали на своего Победителя палачи и судьи. В кровавой агонии и бессмысленных метаниях бесславно кончалась эра язычества. Прошло всего десять лет — и святой равноапостольный Константин, один из преемников Диоклитиана на римском престоле, прикажет начертать на знаменах Крест и завет, запечатленный кровью Великомученика и Победоносца Георгия и тысяч неведомых мучеников: «Сим победиши». Из многих чудес, совершенных святым великомучеником Георгием, наиболее известное запечатлено в иконографии. На родине святого, в городе Бейруте, было много идолопоклонников. Около города, близ Ливанских гор, находилось большое озеро, в котором жил громадный змей. Выходя из озера, он пожирал людей, и жители ничего не могли поделать, так как от одного его дыхания заражался воздух. По научению бесов, живших в идолах, царь принял такое решение: каждый день жители должны были по жребию отдавать в пищу змею своих детей, и, когда очередь дойдет до него, он обещал отдать свою единственную дочь. Прошло время, и царь, нарядив ее в лучшие одежды, отправил к озеру. Горько плакала девушка, ожидая смертного часа. Неожиданно к ней подъехал на коне великомученик Георгий с копьем в руке. Девушка упрашивала его не оставаться с ней, чтобы не погибнуть. Но святой, увидев змея, осенил себя крестным знамением и со словами «во Имя Отца и Сына и Святого Духа» устремился на него. Великомученик Георгий пронзил гортань змея копьем и попрал его конем. Затем он велел девушке связать змея своим поясом и, как пса, вести в город.</p>
				<p>Жители в страхе разбегались, но святой остановил их словами: «Не бойтесь, но уповайте на Господа Иисуса Христа и веруйте в Него, ибо это Он послал меня к вам, чтобы спасти вас». Затем святой убил змея мечом, а жители сожгли его за городом. Двадцать пять тысяч человек, не считая женщин и детей, крестились тогда, и была построена церковь во имя Пресвятой Богородицы и великомученика Георгия. Святой Георгий мог стать талантливым полководцем и удивить мир воинскими подвигами. Он скончался, когда ему не было и 30-ти лет. Спеша соединиться с воинством Небесным, он вошел в историю Церкви как Победоносец.</p>
				<p>С этим именем прославился он с самого начала христианства и на Святой Руси. Святой Георгий Победоносец был ангелом и покровителем нескольких великих строителей русской государственности и русской военной мощи. Сын святого равноапостольного Владимира, Ярослав Мудрый, во святом Крещении Георгий († 1054), много способствовал почитанию святого в Русской Церкви. Он построил город Юрьев, основал Юрьевский монастырь в Новгороде, воздвиг храм святого Георгия Победоносца в Киеве. День освящения киевского Георгиевского храма, совершенного 26 ноября 1051 года Иларионом, митрополитом Киевским, вошел в литургическую сокровищницу Церкви как особый церковный праздник, Юрьев день, любимый русским народом «осенний Георгий». Имя святого Георгия носил основатель Москвы Юрий Долгорукий († 1157), создатель многих Георгиевских храмов, строитель города Юрьева-Польского. В 1238 году героическую борьбу русского народа с монгольскими ордами возглавил ве ликий князь Владимирский Юрий (Георгий) Всеволодович († 1238; память 4 февраля), сложивший голову в битве на Сити. Память о нем, как о Егории Храбром, защитнике родной земли, отразилась в русских духовных стихах и былинах. Первым вели ким князем Московским, в период, когда Москва становилась центром собирания земли Русской, был Юрий Данилович († 1325) — сын святого Даниила Московского, внук святого Александра Невского. С того времени святой Георгий Победоносец — всадник, поражающий змия — стал гербом Москвы и эмблемой Русского государства. И это еще глубже укрепило связи христианских народов России с единоверной Иверией (Грузией — страной Георгия).</p>
			</section>
			<section>
				<title>
					<p>Святы́я благове́рныя цари́цы Алекса́ндры</p>
				</title>
				<p>
					<style>Тропа́рь, глас 4:</style>
				</p>
				<p>Ца́рства земна́го сла́ву презре́вши,/ Еди́наго Христа́, нас ра́ди распя́таго, возлюби́ла еси́/ и, Того́ му́жественне испове́дающи,/ венце́м му́ченическим увенча́лася еси́,/ всеблаже́нная цари́це Алекса́ндро./ Те́мже и ны́не Престо́лу Царя́ сла́вы на Небесе́х предстоя́щи,/ моли́ся о спасе́нии душ на́ших.</p>
			</section>
			<section>
				<title>
					<p>Святая мученица царица Александра </p>
				</title>
				<p>Святая мученица царица Александра была женой правителя Римской империи (284–305 гг.) нечестивого императора Диоклитиана — ревностного идолопоклонника и жестокого гонителя христиан. Во времена его правления темницы Римской империи были переполнены исповедниками истинного Бога. Всем видам изощренных мучений был подвергнут святой Георгий Победоносец, состоявший комитом при Диоклитиане, за то, что во время совещания язычников об истреблении христиан открыто исповедовал Христа как Единого Истинного Бога. Господь не оставил мученика в его страданиях, являя Свою Божественную силу в его человеческой немощи. А когда сам Ангел Господень избавил угодника Божиего от смертельной пытки и исцелил его страшные раны, язычнице царице Александре вдруг открылась истина, и она познала Христа как Господа и Бога, внезапно возгорелась желанием тотчас объявить воьвсем свое исповедание, ибо, как сказано в Священном Писании, «зажегши свечу, не ставят ее под сосудом, но на подсвечнике, и светит всем в доме» (<a xlink:href="https://azbyka.ru/biblia/?Mt.5:15&amp;c~r&amp;rus">Мф. 5:15</a>).</p>
				<p>Когда святой воин Георгий именем Господа Иисуса Христа разрушил капище с идолами и был вновь подвергнут истязаниям, царица Александра не смогла более скрывать своей веры в Господа и, припав к ногам великомученика, при всем народе, пред разъяренным супругом объявила о своем исповедании. Обезумевший от гнева Диоклитиан приказал казнить ее вместе со святым Георгием. В мученических актах святого Георгия Победоносца есть сведения о том, что святая царица Александра предала душу Господу по дороге на казнь, однако кончина святой мученицы оказалась мнимой: Господь чудесным образом избавил ее от смерти, чтобы она еще послужила ему вместе с дочерью — святой мученицей Валерией. Император Максимин, будучи язычником, домогался руки рано овдовевшей Валерии, но, получив отказ, сослал мать и дочь в Сирию. Лишь в 313 году после его смерти они прибыли в Никомидию, надеясь на милость императора Ликиния. Однако император-язычник не пощадил их: они были обезглавлены, а тела их брошены в море. Так завершилась земная жизнь святой царицы Александры, удостоенной от Господа венца мученичества.</p>
			</section>
		</section>
		<section>
			<title>
				<p>24-й день</p>
			</title>
			<section>
				<title>
					<p>Свята́го му́ченика Са́ввы Стратила́та </p>
				</title>
				<p>
					<style>На </style>Го́споди, воззва́х:
					<style> стихи́ры, глас 4.</style>
				</p>
				<p>
					<style>Подо́бен: </style>Я́ко до́бля:
				</p>
				<p>Воево́да непобеди́мый,/ страда́лец хра́брый/ и свети́льник всеми́рный был еси́,/ восто́ки по́двиг твои́х просвеща́я концы́/ и отгоня́ мрак де́монский тя́жкий,/ Са́вво вели́кий,/ удобре́ние му́чеников,/ сограждани́не святы́х безпло́тных/ и моли́твенниче о душа́х на́ших.</p>
				<p>И в темни́цах затворя́емь,/ и огне́м сожига́емь,/ и мно́гими му́ками томи́м,/ и на дре́ве растяга́емь,/ и зимо́ю оскорбля́емь,/ и ра́нами ча́стыми непреста́нно бие́мь,/ и в вода́х блаже́нный коне́ц,/ страстоте́рпче, прие́мля усе́рдно,/ непоколеби́м пребы́л еси́.</p>
				<p>Красе́н ты был еси́/ ю́ноша, пребога́те,/ от всех всегда́ удивля́емь,/ и отлучи́лся еси́ ко трудо́м/ страда́ний небоя́зненно,/ на вся враги́ воздви́гл еси́ побе́ды/ вели́кими святы́ми твои́ми по́двиги./ Сего́ ра́ди во хвале́нии тя чтим/ ра́достно, досточу́дне.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Ту́чами Ду́ха Пресвята́го, Пречи́стая,/ мою́ мысль ороси́,/ Я́же ка́плю ро́ждшая, Христа́,/ неисче́тно безме́рная беззако́ния челове́ков/ щедро́тами измы́вшую;/ изсуши́ исто́чник страсте́й мои́х/ и пото́ка мя сподо́би пи́щи живы́я при́сно/ моли́твами Твои́ми.</p>
				<p>
					<style>Крестобогоро́дичен:</style>
				</p>
				<p>А́гнца и Па́стыря Тя/ на Дре́ве я́ко ви́де,/ А́гница ро́ждшая рыда́ше/ и ма́терски Ти веща́ше:/ Сы́не возжеле́нне,/ я́ко на дре́ве Кре́стнем пове́шен еси́, Долготерпели́ве?/ Ка́ко ру́це и но́зе Твои́, Сло́ве,/ пригвозди́шася от беззако́нных,/ и кровь Твою́ излия́л еси́, Влады́ко?</p>
				<p>
					<style>Тропа́рь, глас 4: </style>Му́ченик Твой, Го́споди:
				</p>
				<p>
					<style>Или́ сей, глас 5:</style>
				</p>
				<p>Земна́го са́на по́яс оста́вив и по́чести, страда́льче,/ пред мучи́телем, льсти́вым царе́м/ Христа́, Бо́га су́ща, испове́дал еси́/ и Того́ ра́ди мно́га страда́ния подъя́л еси́, сла́вне./ Тем прекра́сным побе́ды венце́м увя́злся еси́/ от Царя́ всех ца́рствующаго,/ с Небе́сными во́и све́тло преукра́шен./ Предстоя́ Тому́, Са́вво,/ моли́, да спасе́т ду́ши на́ша.</p>
				<p>
					<style>Кано́н, глас 2.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Гряди́те, лю́дие,/ пои́м песнь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
				</p>
				<p>Ты на́ше, Го́споди, от а́довых врат естество́ изба́вль,/ того́ затвори́л еси́ в темни́цах ве́чных/ и, смерть умертви́в, жизнь источи́л еси́.
				</p>
				<p>И́же на земли́, сла́вне, во́инство оста́вль,/ Небе́сным чино́м и во́инством труды́ Боже́ственными/ сла́вно приче́лся еси́, Са́вво, сла́вя Христа́.
				</p>
				<p>Си́лою, му́дре, свы́ше оде́ян на враги́,/ неподви́жим и непобеди́м яви́лся еси́,/ сих побежда́я до́блественно брань, пресла́вне.
				</p>
				<p>Присносия́нен озари́лся еси́ в преле́стней но́щи свети́льник,/ Христа́ со́лнца пропове́дуя всем пра́ведно/ и отгоня́ тьму безбо́жия.
				</p>
				<p>
					<style>Богоро́дичен: </style>От земли́ преиспо́дния нас исхити/ из Тебе́ роди́выйся Сын Бо́жий, я́ко милосе́рд,/ Свои́м воскресе́нием к жи́зни ве́чней, при́сно пою́щия Тя.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Утверди́ нас в Тебе́, Го́споди,/ Дре́вом умерщвле́й грех,/ и страх Твой всади́/ в сердца́ нас, пою́щих Тя.</emphasis>
				</p>
				<p>Силу́ Христо́с борца́ и держа́ву низло́ж сме́рти,/ оживи́ естество́ на́ше Свои́м Воскресе́нием и укрепи́.</p>
				<p>Те́плая, прему́дре, Христо́ва любы́, тя боже́ственно разже́гши,/ земны́х и тле́нных всех отлучи́/ и пре́лести супоста́та показа́.</p>
				<p>Позна́в Творца́, еди́наго Го́спода,/ да́вшаго Себе́ избавле́ние челове́ком,/ твою́ кровь дал еси́ за Него́, Са́вво,/ бу́дущаго ра́ди воздая́ния.</p>
				<p>
					<style>Богоро́дичен: </style>Преста́ мучи́тельство сме́ртное, Пречи́стая,/ и а́дова сокро́вища упраздни́шася воста́нием Ро́ждшагося из Тебе́,/ и жи́зни сокро́вища напо́лнишася.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p>Неподви́жим я́влься воево́да, ва́рварския ко́зни победи́л еси́/ и, пострада́в, сла́вне, кре́пко, полки́ пребори́л еси́ враг неви́димых./ Отону́дуже венце́м увя́злся еси́ побе́дным,/ о нас моли́ приле́жно, Са́вво преблаже́нне, ве́рою пою́щих тя.</p>
				<p>
					<style>Богоро́дичен:</style>
				</p>
				<p>По Бо́зе во Твой, Богоро́дице,/ прибега́ю, смире́нный, покро́в Боже́ственный, припа́дая, молю́ся:/ поми́луй, Пречи́стая, я́ко превзыдо́ша главу́ мою́ греси́,/ и бою́ся, Влады́чице, му́ки, и трепе́щу./ Моле́ние сотвори́, Чи́стая, к Сы́ну Твоему́/ от сих изба́вити мя.</p>
				<p>
					<style>Крестобогоро́дичен:</style>
				</p>
				<p>И́же от Безнача́льнаго Отца́ рожде́ннаго/ напосле́док Тя пло́тию ро́ждшая,/ на Кресте́ ви́сяща, зря́щи, Христе́:/ увы́ Мне, любе́знейший Иису́се, — вопия́ше, —/ ка́ко сла́вимый я́ко Бог от А́нгел,/ от беззако́нных ны́не челове́к, Сы́не, хотя́, распина́ешися?/ Пою́ Тя, Долготерпели́ве.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ слух Твоего́ смотре́ния/ и просла́вих Тя,/ еди́не Человеколю́бче.</emphasis>
				</p>
				<p>Ноже́м отсе́кл еси́ и́стинных глаго́л твои́х/ лаки сплете́ния до́блеетвенне, Са́вво пресла́вне.
				</p>
				<p>Цвету́щая телесе́ красота́ в тебе́ и́стинно яви́, страстоте́рпце,/ ду́ши твоея́ Боже́ственное благоле́пие.
				</p>
				<p>Расту́щим сла́вне, душе́вным му́жеством/ дре́вняго страда́ньми победи́л еси́ борца́.
				</p>
				<p>
					<style>Богоро́дичен: </style>Я́ко от зве́ря, челове́ка Твой Сын исхити́в сме́ртна,/ к животу́, Де́во, сего́ преста́ви.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Све́та Пода́телю/ и веко́в Тво́рче, Го́споди,/ во све́те Твои́х повеле́ний наста́ви нас,/ ра́зве бо Тебе́, ино́го бо́га не зна́ем.</emphasis>
				</p>
				<p>Ты погребе́нием пло́ти борца́ на́шего погре́бл еси́/ и, я́ко Бог, истощи́в а́да, воскреси́ ме́ртвыя Свои́м Воскресе́нием, Христе́,/ Тя просла́вльшия.
				</p>
				<p>Укра́шене, му́дре, тва́рей добро́те, позна́л еси́ всех Влады́ку,/ те́мже Его́ ра́ди, Са́вво, пострада́в, венце́в сподо́бился еси́.
				</p>
				<p>Та́йных получи́в дарова́ний Христо́вых, сла́вне,/ и Того́ незави́стным сия́нием боже́ственно уясни́вся,/ свети́льник показа́лся еси́ в ми́ре, сла́вне.
				</p>
				<p>
					<style>Богоро́дичен: </style>Исто́чник жи́зни, из Тебе́ вопло́щен,/ воскре́с, источи́ земноро́дных естество́, Богоро́дице,/ и сие́ я́ко Бог беземе́ртия напои́ вода́ми.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>В бе́здне грехо́вней валя́яся,/ неизеле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
				</p>
				<p>Погуби́в сме́ртию смерть,/ И́же нас ра́ди во́лею мертв вмени́лся еси́, Христе́,/ ме́ртвыя оживи́л еси́ и сея́ уз изба́вил еси́.
				</p>
				<p>Окропи́вся Христа́ Боже́ственною кро́вию,/ и́дольских треб оскверне́ния отступи́л еси́, Са́вво сла́вне,/ и све́том оде́явся благода́ти.
				</p>
				<p>Зимы́ пре́лести отбе́гл еси́/ и к ти́хой весне́ дости́гл еси́ Христо́вым позна́нием,/ и́мже и озари́лся еси́, пресла́вне.
				</p>
				<p>
					<style>Богоро́дичен: </style>Истле́вшия ны прегреше́ньми,/ Сын Твой, Пречи́стая, Воскресе́нием Свои́м обнови́, и онебеси́,/ и бо́ги соде́ла благода́тию.
				</p>
				<p>
					<style>Конда́к, глас 4.
					</style>
				</p>
				<p>
					<style>Подо́бен: 
					</style>Вознесы́йся:
				</p>
				<p>Непобеди́мый я́влься стратила́т,/ ва́рварский ко́зни победи́л еси́/ и, страда́льчествовав, сла́вне, тверде́йши,/ мно́жество враго́в неви́димых побори́л еси́,/ те́мже вене́ц испле́л еси́ побе́ды./ О нас моли́ Христа́, Са́вво всеблаже́нне,/ ве́рою почита́ющих тя.
				</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>О́бразу злато́му, на по́ле Деи́ре служи́му,/ три́е Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.</emphasis>
				</p>
				<p>Усну́в Христо́с во́лею я́ко мертв, пло́тию во гро́бе,/ ме́ртвыя, и́же во а́де спя́щия, от ве́ка возбуди́/ и живоно́сным воста́нием сих воскреси́, пою́щия:/ благослове́н Бог оте́ц на́ших.
				</p>
				<p>Ору́жие, му́дре, Боже́ственных слове́с, я́ко нож держа́в,/ в сердца́ сих вонзи́л еси́ нече́ствующих,/ и уязви́л еси́ сопроти́вных ло́жная беззако́ния, и взыва́л еси́:/ благослове́н Бог оте́ц на́ших.
				</p>
				<p>Запе́н быв от враг,/ не поколеба́л еси́ души́, ни низложе́н был еси́,/ Христа́ бо име́я, назира́юща и укрепля́юща тя непоколеби́ма./ Ему́же и взыва́л, Са́вво, и благода́рно воспева́л еси́:/ благослове́н Бог оте́ц на́ших.
				</p>
				<p>Ме́ртва врага́ подложи́ под но́ги твои́, страда́льче,/ я́коже коры́сть сего́ взял еси́ прельще́ныя/ и дал еси́ сих Влады́це всех, позна́нием зову́щия:/ благослове́н Бог оте́ц на́ших.
				</p>
				<p>
					<style>Богоро́дичен: </style>В кре́пость держа́вную оде́явся, человеческое немощно́е естество́,/ Де́во Пресла́вная, в во́стании Рождества́ Твоего́,/ и, вооруже́но му́жески на смерть, сла́вит Тя,/ безсме́ртия и жи́зни Ма́терь Чи́стую.
				</p>
				<p>
					<style>Песнь </style>
					<style>8</style>
				</p>
				<p>
					<style>Ирмо́с: </style>
					<emphasis>В
						<strong/>
					</emphasis>
					<emphasis>пещь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте, дела́, я́ко Го́спода/ и превозноси́те во вся ве́ки.</emphasis>
				</p>
				<p>Сме́рти обрета́теля, сме́ртию твое́ю плотско́ю уби́в, Ще́дре,/ сего́ всем показа́л еси́ челове́ком ве́чную смерть:/ Ты превозно́сим, Животе́ и Нетле́ние.
				</p>
				<p>Тиме́ния всего́ очи́щся безбо́жнаго/ и служе́ния и́дольскаго ба́нею, страстоте́рпче, креще́ния,/ Зижди́телю чи́сте приступи́л еси́, Са́вво,/ в по́двизех терпя́ до́блественне.
				</p>
				<p>Медото́чным сло́вом, му́дре, и взо́ром сла́дким удивля́я мучи́теля,/ де́лы победи́тельныя на них поста́вил еси́ и взыва́л:/ Тя превозно́сим, Го́спода, во ве́ки.
				</p>
				<p>
					<style>Богоро́дичен: </style>Живота́ моего́ Нача́льник,/ к сме́рти пло́тию приступи́в, умертви́ сию́./ Оживи́, Де́во, любо́вию пою́щия Тя/ и превознося́щия Того́ во ве́ки.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
				</p>
				<p>Ты, утро́бу а́дову расто́рг, Ще́дре, истощи́л еси́ того́, я́ко си́лен,/ и небе́сный оскуде́вший напо́лнил еси́ мир,/ воздви́г и оживи́в ме́ртвыя,/ и челове́ки вся возне́сл еси́ разуме́нием Твои́м.
				</p>
				<p>Восте́к на высоту́ у́мно, страстоте́рпче, Боже́ственнаго позна́ния Христо́ва,/ пре́лесть, до́лу влеку́щую, оста́вил еси́/ и крилы́ страда́ния к Сему́ возне́слся еси́,/ приле́жно велича́я и сла́вя Его́ я́ко Пребла́га.
				</p>
				<p>Стре́лы младе́нец вменя́я стреля́ния мучи́телей,/ си́лою отража́я тех Христо́вою, Са́вво пресла́вне,/ спобо́рника име́л еси́ Того́ и помога́юща ти при́сно,/ Его́же ве́рою и любо́вию непреста́нно велича́л еси́.
				</p>
				<p>
					<style>Богоро́дичен: </style>Облиста́, Де́во, Сын и Бог Твой, от гро́ба воста́в,/ Боже́ственныя зари́ и сла́вы испо́лни вселе́нную/ и сия́нием нетле́ния и́же ве́рою све́тел Тя о́блак сла́вящия просвети́л есть.
				</p>
			</section>
			<section>
				<title>
					<p>Мученик Савва </p>
				</title>
				<p>Мученик Савва происходил из готфского племени. Своей храбростью он достиг высокого чина воеводы стратилата и служил при императоре Аврелиане (270–275). С юности святой Савва был христианином и усердно следовал заповедям Христа, помогал неимущим, посещал в темницах заключенных христиан. За чистую и добродетельную жизнь святой получил от Господа дар чудотворения и Именем Христа исцелял больных, изгонял бесов. Когда император узнал, что святой Савва христианин, он потребовал от него отречения. Мученик сбросил воинский пояс и подтвердил, что не оставит свою веру. Его били, опаляли свечами, бросили в котел со смолой, но мученик оставался невредимым. Видя его мучения, уверовали во Христа 70 воинов, которых тут же усекли мечом. Святого Савву бросили в темницу. В полночь во время молитвы мученику явился Христос и осиял его светом Своей Славы. Спаситель повелел ему не бояться, но дерзать. Укрепленный, мученик Савва перенес наутро новые мучения и был утоплен в реке († 272).</p>
			</section>
			<section>
				<title>
					<p>Преподо́бных Са́ввы и Алекси́я затво́рника, в Бли́жних пеще́рах почива́ющих</p>
				</title>
				<p>
					<style>Тропа́рь, глас 3:</style>
				</p>
				<p>Преблаже́ннии и Богоно́снии отцы́ на́ши Са́вво и Алекси́е,/ я́ко стяжа́вший дерзнове́ние ко Го́споду/ равноа́нгельным свои́м житие́м,/ его́же ра́ди обогати́ Христо́с/ нетле́нием и чудесы́ мо́щи ва́ша,/ мо́лим вас приле́жно:/ испроси́те душа́м на́шим очище́ние/ и ве́лию и бога́тую ми́лость.</p>
				<p>Конда́к, глас 4:</p>
				<p>Бога́тство благода́ти и сыноположе́ния стяжа́сте/ мно́гими по́двиги и доброде́тельми,/ <style>ихже</style> ра́ди Христо́с всели́ ду́ши ва́ша/ в Небе́сныя селе́ния Своя́,/ дарова́в благода́ть нетле́ния/ и чуде́с моще́м ва́шим,/ сего́ ра́ди вопие́м вам:/ ра́дуйтеся, Са́вво и Алекси́е,/ ли́ков и́ноческих похвало́ и украше́ние.</p>
			</section>
			<section>
				<title>
					<p>Преподобный Савва Печерский  </p>
				</title>
				<p>Преподобный Савва Печерский  подвизался в Ближних пещерах в Киево-Печерском монастыре не позднее середины ХIII века. В рукописных святцах, в «Книге о святых» и в каноне службы преподобным отцам Киево-Печерским он называется чудотворцем. Память преподобного Саввы совершается также в день памяти преподобных отцов Ближних пещер, 28 сентября, и в день памяти всех Киево-Печерских чудотворцев, в Неделю 2-ю Великого поста. 24 апреля память преподобного празднуется ради тезоименитства со святым мучеником Саввой Стратилатом.</p>
			</section>
			<section>
				<title>
					<p>Преподобный Алексий, затворник Печерский</p>
				</title>
				<p>Преподобный Алексий, затворник Печерский подвизался в Ближних пещерах Киево-Печерского монастыря в XIII веке. Мощи святого были обретены после 1675 года. Память преподобного Алексия празднуется также в день памяти преподобных отцов Ближних пещер, 28 сентября, и в день памяти всех Киево-Печерских чудотворцев, в Неделю 2-ю Великого поста. Святые мощи преподобного Алексия почивают рядом с мощами преподобного Саввы Печерского.</p>
			</section>
		</section>
		<section>
			<title>
				<p>25-й день</p>
			</title>
			<section>
				<title>
					<p>Свята́го апо́стола и Евангели́ста Ма́рка</p>
				</title>
				<p>
					<style>НА ВЕЧЕ́РНИ</style>
				</p>
				<p>
					<style>Поем </style>Блаже́н муж:
					<style> 1-й антифон. На </style>Го́споди, воззва́х:
					<style> стихи́ры на 8, пра́здника 3 и апо́стола 5, глас 1. </style>
				</p>
				<p>
					<style>Подо́бен: </style>Небе́сных чино́в:
				</p>
				<p>Богогла́сных слове́с написа́теля, ве́рнии,/ и Еги́пта вели́каго наста́вника,/ досто́йно воспое́м, вопию́ще:/ Ма́рко му́дре, уче́нии и моли́твами твои́ми/ к невла́емому житию́ наставля́ти всех нас/ не преста́й, Христо́в учениче́.</p>
				<p>Спутеше́ственник был еси́ сосу́да избра́ннаго/ и с ним проше́л еси́ всю Македо́нию;/ в Ри́ме же учени́к быв Петру́,/ сла́док сказа́тель показа́лся еси́/ и почи́л еси́, пострада́в боголе́пно, во Еги́пте,/ Ма́рко, дру́же Христо́в.</p>
				<p>Изсо́хшия и олядене́вшия ду́ши оживи́л еси́/ све́тлыми кропле́нии Ева́нгелия./ Те́мже твою́, Боже́ственный Ма́рко,/ све́тло с на́ми Александри́я <style>Днесь</style>/ торжеству́ет па́мять и восхваля́ет,/ покланя́ющися твои́м моще́м.</p>
				<p>
					<style>Сла́ва, глас 6:</style>
				</p>
				<p>Излия́ся благо́дать во устна́х твои́х,/ Ма́рко апо́столе,/ и был еси́ па́стырь Христо́вы Це́ркве,/ уча́ слове́сныя о́вцы/ ве́ровати в Тро́ицу Единосу́щную,/ во Еди́ном Божестве́.</p>
				<p>
					<style>И ны́не, пра́здника.</style>
				</p>
				<p>
					<style>Вход. Проки́мен дне. Чте́ния три 
						<emphasis>(зри 30 апреля).</emphasis>
					</style>
				</p>
				<p>
					<style>На стихо́вне стихи́ры, глас 1.</style>
				</p>
				<p>
					<style>Подо́бен: </style>Всехва́льнии му́ченицы:
				</p>
				<p>О Ма́рко Богому́дре,/ прему́драго кни́жника трость/ и скоропи́сца был еси́,/ Христо́во воплоще́ние богодохнове́нне напису́яй/ и я́сно веща́яй жи́зни безконе́чныя глаго́лы,/ в не́йже моли́ся написа́тися пою́щим тя/ и чту́щим сла́вную па́мять твою́.</p>
				<p>
					<style>Стих: </style>Во всю зе́млю изы́де веща́ние их/ и в концы́ вселе́нныя глаго́лы их.
				</p>
				<p>О Ма́рко всехва́льне,/ Христа́ благовеству́яй,/ вселе́нную проте́кл еси́,/ я́коже со́лнце,/ погубля́яй всю заря́ми ве́ры/ многобо́жия тьму./ И ны́не моли́ся/ дарова́ти душа́м на́шим/ мир и ве́лию ми́лость.</p>
				<p>
					<style>Стих: </style>Небеса́ пове́дают сла́ву Бо́жию,/ творе́ние же руку́ Его́ возвеща́ет твердь.
				</p>
				<p>О Ма́рко апо́столе,/ в ни́хже пре́жде умно́жися злоче́стия безу́мие,/ ты пропове́дал еси́,/ еги́петскую тьму/ просвеще́нием слове́с твои́х отгоня́я,/ Богопропове́дниче пребога́те./ И ны́не моли́ся/ дарова́ти душа́м на́шим/ мир и ве́лию ми́лость.</p>
				<p>
					<style>Сла́ва, глас 8:</style>
				</p>
				<p>Прииди́те, Небе́снаго та́инства пропове́дника/ и служи́теля Ева́нгелия,/ псалмы́ и пе́сньми Ма́рка вси восхва́лим:/ сей бо река́ показа́ся мы́сленнаго рая́,/ душе́вныя бразды́ Небе́сными ту́чами напая́я/ и плодоно́сны показу́я Христу́ Бо́гу,/ подаю́щему всем моли́твами его́/ очище́ние, и просвеще́ние, и ве́лию ми́лость.</p>
				<p>
					<style>И ны́не, пра́здника.</style>
				</p>
				<p>
					<style>Тропа́рь, глас 3:</style>
				</p>
				<p>Апо́столе святы́й и Евангели́сте Ма́рко,/ моли́ Ми́лостиваго Бо́га,/ да прегреше́ний оставле́ние/ пода́ст душа́м на́шим.</p>
				<p>
					<style>Ин тропа́рь, глас то́йже:</style>
				</p>
				<p>У верхо́внаго Петра́ научи́вся,/ апо́стол Христо́в был еси́/ и, я́ко со́лнце, страна́м возсия́л еси́,/ Александри́ом удобре́ние быв, блаже́нне:/ тобо́ю Еги́пет от пре́лести свободи́ся,/ ева́нгельским твои́м уче́нием просве́щ вся,/ я́ко свет, столп церко́вный./ Сего́ ра́ди твою́ па́мять чту́ще, све́тло пра́зднуем,/ Ма́рко Богогла́се,/ моли́ тобо́ю благовести́маго Бо́га/ да согреше́ний оставле́ние пода́ст душа́м на́шим.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь,
					<style> тропа́рь пра́здника, два́жды. Сла́ва, апо́стола. И ны́не, пра́здника.</style>
				</p>
				<p>
					<style>По 1-й стихоло́гии седа́лен, глас 1.</style>
				</p>
				<p>
					<style>Подо́бен: Гроб Твой:</style>
				</p>
				<p>Я́ко у́тро, благоле́пно возсия́л еси́ миру,/ тьму глубо́кую пре́лести ве́рою отгна́л еси́, апо́столе,/ и ду́ши просвети́л еси́;/ те́мже вся светоза́рне Це́рковь пое́т <style>Днесь</style> светоно́сную твою́ па́мять,/ Христа́ велича́ющи.</p>
				<p>
					<style>Сла́ва, и ны́не, пра́здника. По 2-й стихоло́гии седа́лен, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p>Научи́вся от Исто́чника жи́зни прему́дрости,/ умудри́л еси́ пре́жде неразу́мием служа́щия умовре́дне истука́нным, прему́дре./ Те́мже ублажа́ешися во век ве́ка,/ престо́лу предстоя́ Святы́я Тро́ицы/ и приле́жно моля́ся/ обрести́ прегреше́ний разреше́ние, Ма́рко апо́столе.</p>
				<p>
					<style>Сла́ва, и ны́не, пра́здника. </style>
				</p>
				<p>
					<style>По полиеле́и седа́лен, глас 8.</style>
				</p>
				<p>
					<style>Подо́бен: Прему́дрости:</style>
				</p>
				<p>И́дольскую горды́ню низложи́в, Спа́совы стра́сти жела́я, Ма́рко апо́столе,/ яви́лся еси́ ми́ру с Небесе́, всем источа́я чудеса́,/ и язы́ком был еси́, преблаже́нне, учи́тель./ Те́мже твою́ па́мять по досто́инству почита́ем,/ в пе́снех сла́вяще и ве́рно велича́юще:/ Богогла́се пребога́те, моли́ Христа́ Бо́га грехо́в оставле́ние пода́ти/ чту́щим любо́вию святу́ю па́мять твою́.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>Степе́нна, 1-й антифо́н 4-го гласа. Проки́мен, глас 4: </style>Во всю зе́млю изы́де веща́ние их/ и в концы́ вселе́нныя глаго́лы их. 
					<style>Стих: </style>Небеса́ пове́дают сла́ву Бо́жию: Вся́кое дыха́ние: 
					<style>Ева́нгелие от Луки́, зача́ло 50. По 50-м псалме́ стихи́ра, глас 6: Излия́ся </style>благода́ть:
					<style> пи́сана на </style>Го́споди, воззва́х:
					<style> Сла́вник.</style>
				</p>
				<p>
					<style>Кано́н пра́здника со ирмосо́м на 6 и свята́го на 8, глас 1.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Твоя́ победи́тельная десни́ца/ боголе́пно в кре́пости просла́вися:/ та бо, Безсме́ртне,/ я́ко всемогу́щая, проти́вныя сотре́,/ изра́ильтяном путь глубины́ новосоде́лавшая.</emphasis>
				</p>
				<p>Ма́рка Богови́дца восхваля́я, призыва́ю благода́ть Ду́ха:/ я́ко да вдохну́в ми све́тло, отжене́т неве́дение/ и Боже́ственное бога́тство прему́дрости да́рует.</p>
				<p>Твоего́ Богогла́снаго све́том просвети́в, Спа́се, благода́тным,/ в мир посла́л еси́, Сло́ве Бо́жий, благи́х я́ко вино́вный,/ Твое́ прише́ствие нам благовеству́юща.</p>
				<p>Петру́ прему́дрому учени́к быв и того́ обогати́вся сыновство́м,/ Ма́рко всесла́вне, таи́нник показа́лся еси́ та́ин Бо́жиих/ и снасле́дник сла́вы его́ был еси́.</p>
				<p>
					<style>Богоро́дичен: </style>И́же еги́птяны во глубине́ потопи́в о́блаком Ду́ха,/ Сей прии́де от <style>Тебе</style>́, Чи́стыя, еги́птяном по́слежде/ и Ма́рком тех от пре́лести измени́.
				</p>
				<p>
					<style>Катава́сия: </style>
					<emphasis>Воскресе́ния день:</emphasis>
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Еди́не, ве́дый челове́ческаго существа́ не́мощь/ и ми́лостивно в не вообра́жься,/ препоя́ши мя с высоты́ си́лою,/ е́же вопи́ти Тебе́, Святы</emphasis>́й
					<emphasis>,/ одушевле́нный хра́ме/ неизрече́нныя сла́вы Твоея́, Человеколю́бче.</emphasis>
				</p>
				<p>Тя, Ипоста́сную, Христе́, Прему́дрость пропове́да, луча́ми Твои́ми озаря́емь,/ всему́ ми́ру я́вльшуюся, Влады́ко,/ и жизнь даю́щую, и челове́ки просвеща́ющу,/ уго́дник Твой сла́вный Марк, Человеколю́бче.</p>
				<p>Струю́ прие́м, Христе́, прему́дрости приснотеку́щую, я́ко река́, шумя́щи,/ земны́я напои́ Богоразу́мия све́том концы́,/ явля́я Твое́ су́ще и́стинно прорече́ние,/ самовидец Твой Марк, Человеколю́бче.</p>
				<p>Петру́ после́дуя, му́дре, я́ве,/ Ева́нгелие я́ко учени́к его́ вообрази́л еси́,/ Богосло́вия свет прие́м от него́, апо́столе,/ и Бо́жие плотско́е прише́ствие возвести́в я́сно.</p>
				<p>
					<style>Богоро́дичен: </style>Еги́пта пе́рвее, деви́ческими рука́ми носи́мый,/ де́монская тре́бища Ты потря́сл еси́/ и сему́ па́ки Ма́рка посла́л еси́ вразуми́ти всем Твое́ вочелове́чение/ и Боже́ственную, Христе́, Твою́ та́йну.
				</p>
				<p>
					<style>Конда́к и и́кос пра́здника. </style>
				</p>
				<p>
					<style>Седа́лен, апо́стола, глас 1.</style>
				</p>
				<p>
					<style>Подо́бен: </style>Гроб Твой:
				</p>
				<p>На высоту́ возше́д доброде́телей Боже́ственный Марк,/ возгреме́л еси́ нам спаси́тельных догма́т вели́кия та́йны,/ Боже́ственный пропове́дник быв./ Те́мже ве́рою тя мо́лим, преблаже́нне,/ вся́кия ско́рби, согреше́ний и бед нас свободи́.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Го́ру Тя, благода́тию Бо́жиею приосене́нную,/ прозорли́выма Авваку́м усмотри́в очи́ма,/ из Тебе́ изы́ти Изра́илеву провозглаша́ше Свято́му/ во спасе́ние на́ше и обновле́ние.</emphasis>
				</p>
				<p>Во всю зе́млю веща́ние твое́ изы́де,/ и в концы́, прему́дре, вселе́нныя твои́х я́сно глаго́л си́ла,/ дави́дски све́тло пропове́дающи спасе́ние на́ше и обновле́ние.</p>
				<p>Яви́ся, Спа́се, я́ко мо́лния, апосто́л вселе́нней прему́дрый,/ и́стины ра́дость благовеству́я, Богосия́нием светоли́тия просвеща́емь/ во спасе́ние на́ше и обновле́ние.</p>
				<p>Но́зе твои́ проро́чески украси́шася,/ и́бо па́че сло́ва нам благовести́л еси́ проявле́нно мир, Богоприя́тне,/ пло́тию Я́вльшагося конце́м во спасе́ние на́ше и обновле́ние.</p>
				<p>
					<style>Богоро́дичен: </style>На о́блаце Сло́во деви́честем се́де,/ еги́петский сове́ты и богобо́рныя мы́сли, обуи́в, разори́,/ уче́нии Боже́ственнаго Ма́рка, я́ко Милосе́рд,/ во спасе́ние на́ше и обновле́ние.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Просвети́вый сия́нием прише́ствия Твоего́, Христе́,/ и освети́вый Кресто́м Твои́м ми́ра концы́,/ сердца́ просвети́ све́том Твоего́ Богоразу́мия/ правосла́вно пою́щих Тя.</emphasis>
				</p>
				<p>Иска́пал еси́ сла́дость благоче́стия слове́с твои́х Боже́ственных ту́чу,/ всю́ду луча́ми осиява́емь, я́влься благода́тию я́ве мы́сленнаго Со́лнца,/ Ма́рко всеблаже́нне Богоприя́тне.</p>
				<p>Из до́му Госпо́дня исто́чник изше́л еси́/ и напоя́еши олядене́вшая сердца́ струя́ми бога́тно духо́вными,/ плод вме́сто непло́дствия приноси́ти уча́, апо́столе.</p>
				<p>Ты Петра́ вели́каго сын был еси́/ и, сего́ уче́ньми просвеща́емь всегда́,/ ду́ши просвети́л еси́ к тебе́ те́пле присту́пльших,/ блаже́нне, Богови́дче апо́столе.</p>
				<p>
					<style>Богоро́дичен: </style>Я́ко Челове́к от Де́вы ро́ждься, еги́птяном, Христе́, посла́лся еси́,/ от Отца́ возсия́в пре́жде всея́ тва́ри,/ и́мже Ма́рка пома́зал еси́, Му́дре,/ тех науча́юща Богоразу́мия та́инством.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Обы́де нас после́дняя бе́здна,/ несть избавля́яй,/ вмени́хомся, я́ко о́вцы заколе́ния./ Спаси́ лю́ди Твоя́, Бо́же наш,/ Ты бо кре́пость немощству́ющих и исправле́ние.</emphasis>
				</p>
				<p>Низложи́л еси́ бровь беззако́нных, Го́споди, и досажде́ние го́рдое смири́л еси́,/ Апо́стола Твоего́ показа́в победоно́сца си́лою Твое́ю,/ Ты бо кре́пость немощству́ющих и исправле́ние.</p>
				<p>Вене́ц наде́жды, сла́вне, и́мже ны́не венча́емся,/ словесы́ твои́ми пропове́дал еси́, му́дре Ма́рко, Зижди́теля тва́ри,/ И́же в на́шу сла́ву исплете́н естество́м пло́ти.</p>
				<p>Петр тя верхо́вный, сла́вне, я́ве та́йно научи́ Ева́нгелие списа́ти честно́е,/ показа́в служи́теля тя Боже́ственныя благода́ти,/ ты бо нам Богоразу́мия свет просте́рл еси́.</p>
				<p>
					<style>Богоро́дичен: </style>Еги́пта, и́же пе́рвее во тьме су́ща, Го́споди,/ Де́вою Богома́терию просвети́л еси́, я́ко Младе́нец проше́д,/ того́ обличи́л еси́ су́етство уче́нии Богогла́снаго Ма́рка, Человеколю́бче.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен: </style>Вы́шних ища́:
				</p>
				<p>С высоты́ прии́м благода́ть Ду́ха,/ ри́торская плете́ния разруши́л еси́, апо́столе,/ и, язы́ки вся улови́в, Ма́рко всесла́вне,/ твоему́ Влады́це приве́л еси́,/ Боже́ственное пропове́дав Ева́нгелие.</p>
				<p>
					<style>И́кос:</style>
				</p>
				<p>Верхо́внаго апо́стола учени́к быв,/ с ним Христа́, Сы́на Бо́жия, пропове́дал еси́,/ на ка́мени и́стины утверди́в ле́стию коле́блющияся./ На не́мже и мене́ утверди́в, души́ моея́ испра́ви стопы́,/ я́ко да вра́жиих се́тей изба́влься, непреткнове́нно сла́влю тя:/ ты бо всех просвети́л еси́, Ма́рко му́дре,/ Боже́ственное пропове́дав Ева́нгелие.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Тебе́, у́мную, Богоро́дице, пе́щь,/ разсмотря́ем, ве́рнии:/ я́коже бо о́троки спа́се три Превозноси́мый,/ мир обнови́, во чре́ве Твое́м всеце́л,/ хва́льный отце́в Бог и препросла́влен.</emphasis>
				</p>
				<p>Боже́ственными блиста́нии освеща́емь,/ возломле́нием та́йно возпосыла́еши зареви́дныя лучи́, Ма́рко преблаже́нне:/ Сло́во бо пропове́дал еси́ воплоща́емое, Безле́тное,/ хва́льнаго отце́в Бо́га и препросла́вленнаго.</p>
				<p>Богоде́льными, Вседе́телю, си́лами Богогла́снаго ученика́ вооружи́в,/ чудоде́йственника сего́ соверши́л еси́:/ неду́ги бо отгна́ и я́зи исцели́л е́сть,/ прехва́льнаго Тя пропове́дуя Бо́га и препросла́вленнаго.</p>
				<p>Учени́ческаго ли́ка старе́йшаго учи́теля име́я, Боже́ственнаго Петра́,/ подо́бен сему́ яви́лся,/ все бо испра́вил еси́ церко́вное исполне́ние/ прехва́льнаго отце́в Бо́га и препросла́вленнаго.</p>
				<p>
					<style>Богоро́дичен: </style>Столп сам во Еги́пте поста́вил еси́, Ева́нгелия твоего́ писа́ние/ Ро́ждшемуся без се́мене от Богома́тере,/ рече́нием после́дуя Иса́ии, пресла́вне,/ прехва́льнаго возвеща́я Бо́га и препросла́вленнаго.
				</p>
				<p>
					<style>Пе́снь 8</style>
				</p>
				<p>
					<style>Ирмо́с: </style>
					<emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</emphasis>
				</p>
				<p>Ро́ждшееся Сло́во от Отца́ пре́жде всех век,/ в естество́ челове́ческое обле́кшася Христа́, пропове́дал еси́, сла́вне, и вопия́л:/ вся дела́ Госпо́дня, Го́спода по́йте и превозноси́те во вся ве́ки.</p>
				<p>Да́вшаго избавле́ние себе́ за на́ше согреше́ние/ и стра́сть па́дших, воздви́гшаго Христа́ просла́вил еси́, сла́вне, вопия́:/ вся дела́ Госпо́дня, Го́спода по́йте и превозноси́те во вся ве́ки.</p>
				<p>Петро́ву Марк повину́яся прему́дрому учи́тельству,/ прему́дре писа́нии вообрази́л еси́ ве́рным честно́е Ева́нгелие, вопию́щим:/ вся дела́ Госпо́дня, Го́спода по́йте и превозноси́те во вся ве́ки.</p>
				<p>
					<style>Богоро́дичен: </style>Де́ва, Емману́ила нося́щи я́ко Младе́нца, предста́ еги́птяном,/ и́мже, я́ко све́тлая звезда́, Марк посыла́ется, взыва́я:/ вся дела́ Госпо́дня, Го́спода по́йте и превозноси́те во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с: </style>
					<emphasis>О́браз чи́стаго рождества́ Твоего́/ огнепали́мая купина́ показа́ неопа́льная./ И ны́не, на нас напа́стей свире́пеющую угаси́ти, мо́лимся, пе́щь,/ да Тя, Богоро́дице,/ непреста́нно велича́ем.</emphasis>
				</p>
				<p>Дости́г исто́чника неизрече́нна, трисо́лнечнаго, Богоявле́ние, сия́ния,/ чисте́йша наслажда́ешися и яснейша обоже́ния, е́же па́че ума́,/ со А́нгелы лику́я непреста́нно, преблаже́нне.</p>
				<p>Петро́ва о́бщник быв уче́ния и Боже́ственнаго пропове́дания,/ в Небе́сных живе́ши селе́ниих,/ с ни́мже, Богоглаго́ливе преблаже́нне, и мо́лишися о нас, Ма́рко апо́столе.</p>
				<p>Свет, трисия́нно совокупля́емь,/ еди́нственно же па́ки стра́нно устроя́емь,/ пропове́дал еси́ благоче́стно, досточу́дне, просвеща́емь заре́ю благода́ти./ Те́мже тя мо́лим: о нас при́сно мо́лися.</p>
				<p>
					<style>Богоро́дичен: </style>Марк, честны́й апо́стол, еги́птяном святи́тель дарова́ся;/ к ни́мже, я́ко Младе́нец вопло́щся, прии́де,/ от Де́вы Чи́стыя Богома́тере, Госпо́дь сла́вы,/ Его́же досто́йно велича́ем.
				</p>
				<p>
					<style>Свети́лен.</style>
				</p>
				<p>
					<style>Подо́бен:</style> Жены́, услы́шите:
				</p>
				<p>Прему́дрости Небе́сныя научи́вся, апо́столе,/ плете́ния вити́йская и чи́сла звездосло́вцев разори́л еси́ язы́ком твои́м,/ о Ма́рко пресла́вне, и, учени́к быв Петро́в,/ ми́ру пропове́дал еси́ Ева́нгельская словеса́.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>На хвали́тех стихи́ры, пра́здника 3. И апо́стола 3, глас 1.</style>
				</p>
				<p>
					<style>Подо́бен: </style>Всехва́льнии му́ченицы:
				</p>
				<p>Ма́рко всеблаже́нне,/ от сла́достнаго пото́ка пил еси́,/ я́ко из Еде́ма устреми́вшаяся/ пресве́тло чи́стая река́ ми́ра,/ облива́яй вода́ми/ Ева́нгельския твоея про́поведи/ земли́ лице́,/ церко́вныя тве́рди напая́я/ Богодохнове́нными уче́нии.</p>
				<p>Ма́рко пресла́вне,/ Моисе́й у́бо пре́жде/ еги́птяны в мо́ри потопи́,/ но ты, прему́дре,/ от мо́ря пре́лести тех извле́кл еси́/ си́лою же к тем с пло́тию Прише́дшаго/ и тех рукотворе́нная низложи́вша/ мы́шцею высо́кою.</p>
				<p>О Ма́рко всесвяще́нне,/ во све́те Ду́ха живы́й,/ духо́вен ве́сь был еси́,/ и ны́не, всебога́те,/ и́же ко Влады́це неоску́дными зре́нии/ и блаже́ннейшими осия́нии,/ положе́ньми обожа́емь/ та́инства глави́зну,/ и кончи́ну обре́л еси́ многовожделе́нну.</p>
				<p>
					<style>Сла́ва, глас 6. Самогла́сен:</style>
				</p>
				<p>Прему́дрый ло́вче, святы́й учениче́,/ де́лателю Спа́сов и сказа́телю Того́ страсте́й,/ и́же тва́рь ве́рою обте́к,/ и прельще́нныя язы́ки собра́в,/ и Бо́гу приве́д,/ я́ко кади́ло до́брое, на Небеса́ возведе́ся./ Те́мже, предстоя́ Судии́,/ моли́ изба́витися нам от беззако́ний на́ших/ и в Де́нь Су́дный изба́витися муче́ния.</p>
				<p>
					<style>И ны́не, пра́здника. </style>
				</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на пра́здника, пе́снь рядова́я и свята́го пе́снь 3-я. Проки́мен, глас 8: </style>Во всю зе́млю:
					<style> Стих: </style>Небеса́ пове́дают сла́ву Бо́жию:
					<style> Апо́стол, зача́ло 63. </style>Аллилу́ия,
					<style> глас 1: </style>Испове́дят Небеса́ чудеса́ Твоя́:
					<style> Ева́нгелие от Ма́рка, зача́ло 23. Прича́стен: </style>Во всю зе́млю:
				</p>
			</section>
			<section>
				<title>
					<p>Свято́й апо́стол и евангели́ст Марк</p>
				</title>
				<p>Святой апостол и евангелист Марк, называемый также Иоанн Марк (<a xlink:href="https://azbyka.ru/biblia/?Act.12:12&amp;c~r&amp;rus">Деян. 12:12</a>), апостол от 70-ти, племянник апостола Варнавы (память 11 июня), родился в Иерусалиме. Дом его матери Марии примыкал к Гефсиманскому саду. Как говорит церковное предание, в ночь Крестных страданий Христа он следовал за Ним, завернувшись в плащ, и убежал от схвативших его воинов (<a xlink:href="https://azbyka.ru/biblia/?Mk.14:51-52&amp;c~r&amp;rus">Мк. 14:51–52</a>). После Вознесения Господня дом матери святого Марка стал местом молитвенных собраний христиан и пристанищем для некоторых из апостолов (<a xlink:href="https://azbyka.ru/biblia/?Act.12:12&amp;c~r&amp;rus">Деян. 12:12</a>). Святой Марк был ближайшим сподвижником апостолов Петра, Павла (общая память 29 июня) и Варнавы. Вместе с апостолами Павлом и Варнавой святой Марк был в Селевкии, оттуда отправился на остров Кипр и прошел его весь с востока на запад. В городе Пафе святой Марк был свидетелем того, как апостол Павел поразил слепотой волхва Елима (<a xlink:href="https://azbyka.ru/biblia/?Act.13:6-12&amp;c~r&amp;rus">Деян. 13:6–12</a>). После трудов с апостолом Павлом святой Марк вернулся в Иерусалим, а затем вместе с апостолом Петром побывал в Риме, откуда по его повелению отправился в Египет, где основал Церковь. Во время второго благовестнического путешествия апостола Павла святой Марк встретился с ним в Антиохии. Оттуда он отправился на проповедь с аапостлом Варнавой на Кипр, а затем опять ушел в Египет, где вместе с апостолом Петром основал много Церквей, в том числе в Вавилоне. Из этого города апостол Петр направил послание малоазийским христианам, в котором с любовью отзывался о святом Марке, своем духовном сыне (<a xlink:href="https://azbyka.ru/biblia/?1Pet.5:13&amp;c~r&amp;rus">1Пет. 5:13</a>). Когда апостол Павел находился в узах в Риме, апостол Марк был в Ефесе, где кафедру занимал святитель Тимофей (память 4 января). Вместе с ним апостол Марк прибыл в Рим. Там он и написал святое Евангелие (ок. 62–63). Из Рима святой Марк снова удалился в Египет и в Александрии положил начало христианскому училищу, из которого впоследствии вышли такие знаменитые отцы и учители Церкви, как Климент Александрийский, святитель Дионисий (память 5 октября), свт. Григорий Чудотворец (память 17 ноября) и другие. Ревнуя о устроении церковного Богослужения, святой апостол Марк составил чин Литургии для александрийских христиан. Затем святой Марк с проповедью Евангелия посетил внутренние области Африки, был в Ливии, Нектополе. Во время этих путешествий святой Марк получил повеление от Духа Святого вновь идти в Александрию для проповеди и противодействия язычникам. Там он поселился в доме сапожника Анании, которому исцелил больную руку. Сапожник с радостью принял святого апостола, с верой внимал его повествованиям о Христе и принял Крещение. Вслед за Ананией крестились многие жители той части города, где он жил. Это возбудило ненависть язычников, и они собирались убить святого Марка. Узнав об этом, святой апостол поставил Ананию епископом, а трех христиан: Малка, Савина и Кердина— пресвитерами. Язычники напали на святого Марка, когда апостол совершал богослужение. Его избили, волокли по улицам города и бросили в темницу. Там святой Марк удостоился видения Господа Иисуса Христа, Который укрепил его перед страданиями. На следующий день разъяренная толпа снова повлекла святого апостола по улицам города на судилище, но по дороге святой Марк скончался со словами: «В руки Твои, Господи, предаю дух мой». Язычники хотели сжечь тело святого апостола, но, когда развели костер, все померкло, раздался гром и произошло землетрясение. Язычники в страхе разбежались, а христиане взяли тело святого апостола и погребли его в каменной гробнице. Это было 4 апреля 63 года. Память его Церковь празднует 25 апреля. В 310 году над мощами святого апостола Марка была построена церковь. В 820 году, когда в Египте установилась власть арабов-магометан и Христианскую Церковь теснили иноверные, мощи святого перенесли в Венецию и поставили в храме его имени. В древней иконографической традиции, усвоившей святым Евангелистам символы, заимствованные из видения святого Иоанна Богослова (<a xlink:href="https://azbyka.ru/biblia/?Apok.4:7&amp;c~r&amp;rus">Откр. 4:7</a>), святой Евангелист Марк изображается со львом — в ознаменование могущества и царственного достоинства Христа (<a xlink:href="https://azbyka.ru/biblia/?Apok.5:5&amp;c~r&amp;rus">Откр. 5:5</a>). Святой Марк писал свое Евангелие для христиан из язычников, поэтому он останавливается преимущественно на речах и делах Спасителя, в которых особенно проявляется Его Божественное всемогущество. Многие особенности его повествования можно объяснить близостью его к апостолу Петру. Все древние писатели свидетельствуют, что Евангелие от Марка является краткой записью проповеди и рассказов первоверховного апостола. Одной из центральных богословских тем в Евангелии святого Марка является тема силы Божией, совершающейся в немощи человеческой, ибо Господь делает возможным то, что у людей невозможно. При действии Христа (<a xlink:href="https://azbyka.ru/biblia/?Mk.16:20&amp;c~r&amp;rus">Мк. 16:20</a>) и Духа Святого (<a xlink:href="https://azbyka.ru/biblia/?Mk.13:11&amp;c~r&amp;rus">Мк.13:11</a>) ученики его идут и проповедуют Евангелие всей твари (<a xlink:href="https://azbyka.ru/biblia/?Mk.13:10,16:15&amp;c~r&amp;rus">Мк.13:10; 16:15</a>).</p>
			</section>
			<section>
				<title>
					<p>Преподо́бнаго Сильве́стра, игу́мена Обно́рскаго</p>
				</title>
				<p>
					<style>ВЕ́ЧЕР</style>
				</p>
				<p>Блаже́н муж:
					<style> 1-й антифо́н. На </style>Го́споди, воззва́х:
					<style> стихи́ры, глас 5:</style>
				</p>
				<p>Преподо́бне о́тче Сильве́стре,/ измла́да Христа́ возлюби́в,/ мир многомяте́жный оста́вил еси́/ и в пусты́ню всели́лся еси́,/ иде́же Го́споду во дни и в нощи́ порабо́тав,/ вене́ц сла́вы Небе́сныя стяжа́л еси́./ Те́мже, я́ко име́я дерзнове́ние ко Го́споду,/ моли́ спасти́ся душа́м на́шим.</p>
				<p>Ди́внаго во отце́х Се́ргия благослове́ние восприи́м,/ я́ко опло́том огражде́н,/ в край полу́нощный прите́кл еси́,/ и ту бде́нием, поще́нием и моли́твою те́ло свое́ изнури́вый,/ я́ко звезда́ пресве́тлая, яви́лся еси́, преподо́бне,/ те́мже све́том благода́ти, я́же в тебе́,/ озари́ нас, моля́щихтися.</p>
				<p>Я́коже во дни до́бляго жития́ твоего́/ ве́рнии в оби́тель честну́ю твою́,/ благогове́юще, притека́ху,/ си́це и ны́не мно́зи от край да́льних/ притека́ют поклони́тися моще́м твои́м,/ о́тче преподо́бне,/ мы, та́кожде о́чи серде́ц на́ших/ к тебе́ обраща́юще, те́пле мо́лимся:/ исцели́ неду́ги на́ша душе́вныя,/ вку́пе же и теле́сныя.</p>
				<p>
					<style>И́ны стихи́ры, глас 8:</style>
				</p>
				<p>Прииди́те, лю́дие,/ восхва́лим преподо́бнаго отца́,/ просла́вившаго чудесы́ мно́гими пусты́ню Обно́рскую/ и све́том дел свои́х озари́вшаго сердца́ ве́рных,/ его́же моли́твами ны́не та́кожде мно́зи,/ от тьмы́ грехо́вныя избавля́еми су́ще,/ приво́дятся к све́ту Богове́дения.</p>
				<p>Поноше́ния и озлобле́ния, ра́дуяся, прия́л еси́/ в суетном и многомяте́жном ми́ре сем,/ ны́не же водворя́ешися в Небе́сных черто́зех/ и с ли́ки святы́х, ра́дуяся,/ предстои́ши Творцу́ веко́в, Бо́гу на́шему,/ Того́ моли́ о душа́х на́ших.</p>
				<p>Сло́во благода́ти, со́лию растворе́но,/ слы́шавше лю́дие,/ притека́вший к тебе́ в пусты́ни умудре́ния ра́ди,/ умудри́ у́бо и нас, мо́лимся ти, преподо́бне,/ моли́твами твои́ми и де́йствием благода́ти, я́же в тебе́.</p>
				<p>Вся тле́нная и су́етная ве́ка сего́ бла́га/ отри́нув в житии́,/ сподо́бился еси́ вене́ц нетле́ния прия́ти/ от руки́ Госпо́дни,/ его́же и нас да сподо́бит Госпо́дь/ моли́твы ра́ди твоея́, о́тче преподо́бне.</p>
				<p>
					<style>Сла́ва, глас 6:</style>
				</p>
				<p>Прииди́те, ве́рнии,/ восхва́лим просия́вшаго в пусты́ни Обно́рстей свети́льника/ и, припа́дше к многоцеле́бным моще́м его́, возопии́м:/ ра́дуйся, по́стников похвало́;/ ра́дуйся, неду́гующих врачу́;/ ра́дуйся, де́монския си́лы прогони́телю;/ ра́дуйся, всем ве́рующим ве́рное в беда́х/ приста́нище и заступле́ние.</p>
				<p>
					<style>И ны́не, Богоро́дичен: </style>Кто Тебе́ не ублажи́т:
				</p>
				<p>
					<style>Вход, проки́мен дне и чте́ния 3 преподо́бническая 
						<emphasis>(зри 17 апреля).</emphasis>
					</style>
				</p>
				<p>
					<style>На лити́и стихи́ры, глас 3:</style>
				</p>
				<p>По́двигом до́брым подвиза́лся еси́, блаже́нне,/ и житие́м благоче́стным о́браз был еси́ ста́ду твоему́,/ е́же му́дре упа́сл еси́,/ и, от пусты́ни исходя́ к лю́дем, и́щущим зре́ти тя,/ духо́вне бесе́довал еси́,/ да́руя коему́ждо мир и утеше́ние,/ Сильве́стре преподо́бне.</p>
				<p>Сосу́д избра́н Ду́ху Свято́му/ от ю́ности яви́лся еси́, преподо́бне,/ егда́ бо житие́ по́стное провожда́л еси́,/ открове́ние свы́ше прия́л еси́,/ я́ко процвете́т пусты́ня твоя́/ и ста́до и́ноков прии́дет в ню;/ и свет неизрече́нный осиява́ше сокрове́нное селе́ние твое́,/ сла́ву доброде́телей твои́х возвеща́я,/ Сильве́стре блаже́нне.</p>
				<p>Поще́нием и житие́м многотру́дным/ пло́ть твою́ умерщвля́я, преподо́бне,/ кла́дязь в пусты́ни ископа́л еси́,/ и́же, до дне́сь оби́льно источа́я струи́ водны́я,/ вку́пе источа́ет моли́твами твои́ми цельбу́ притека́ющим с ве́рою и упова́нием/ на по́мощь и заступле́ние твое́,/ Сильве́стре Богоно́сне.</p>
				<p>
					<style>Сла́ва, глас 2:</style>
				</p>
				<p>Ки́ими похва́льными венцы́/ увязе́м Сильве́стра вседо́бляго,/ и́же я́ко А́нгел земны́й/ и челове́к Небе́сный в пусты́ни поживе́?/ Ки́ими пе́сньми восхва́лим блаже́ннаго,/ и́же и в житии́ свое́м/ милосе́рдие лю́дем по́мощь благода́тную подая́ше,/ и по успе́нии свое́м, со А́нгелы ликовству́я,/ исцеле́ния к ра́це его́ притека́ющим неоску́дно да́рует?/ Припаде́м у́бо к нему́, бра́тие, моля́щеся,/ да испро́сит нам у Бо́га мир и ве́лию ми́лость.</p>
				<p>
					<style>И ны́не, Богоро́дичен. </style>
				</p>
				<p>
					<style>На стихо́вне стихи́ры, глас 8:</style>
				</p>
				<p>Ве́ру те́плую имы́й/ в си́лу живоно́сну из ме́ртвых воста́вша Христа́,/ храм Воскресе́ния в пусты́ни Обно́рстей воздви́гл еси́,/ тем и си́лою Христа́, воскре́сшаго и ад попра́вшаго,/ бе́сы мно́гажды изгоня́л еси́,/ и от нас у́бо, мо́лим тя, преблаже́нне,/ отжени́ стра́сти душевре́дныя,/ от лука́ваго в ны вселя́емыя.</p>
				<p>
					<style>Стих: </style>Честна́ пред Го́сподем/ сме́рть преподо́бных Его́.
				</p>
				<p>Посто́м презе́льным/ вся́кое пло́ти мудрова́ние умерщвля́я/ и то́чию бы́лие тра́вное в сне́дь име́я,/ егда́, я́ко челове́к, изнемо́гл еси́, о́тче свяще́нне,/ по́мощь от Го́спода прии́де к тебе́:/ А́нгел бо Бо́жий, во о́бразе чу́днаго му́жа, явле́йся,/ укрепи́ тя и показа́,/ ка́ко си́ла Бо́жия в не́мощи соверша́ется./ Мы же, вы́ну не́мощни су́ще, мо́лим тя, преподо́бне:/ моли́ся ко Го́споду,/ да пода́ст мир и утвержде́ние душа́м на́шим.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Ко Го́споду отходя́,/ глаго́лал еси́ бра́тии твое́й, преподо́бне:/ внемли́те, о бра́тия моя́ возлю́бленная,/ Бо́га бо́йтеся, и страх Его́ в се́рдцы свое́м име́йте,/ и за́поведи Госпо́дни сохраня́йте,/ Святы́я же Це́ркве не отлуча́йтеся,/ и в ны́нешнем ве́це потерпи́те ма́ло,/ да прича́стницы бу́дете Ца́рствию Бо́жию./ Мо́лим у́бо тя, преподо́бне:/ испроси́ нам от Го́спода по́мощь,/ заве́т твой святы́й соблюда́ти.</p>
				<p>
					<style>Сла́ва, глас то́йже:</style>
				</p>
				<p>Мона́хов мно́жества,/ наста́вника тя почита́ем, о́тче наш Сильве́стре,/ твое́ю бо стезе́ю вои́стинну пра́во ходи́ти позна́хом./ Блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче и преподо́бных соприча́стниче и пра́ведных./ С ни́ми же моли́ся Го́сподеви/ поми́ловатися душа́м на́шим.</p>
				<p>
					<style>И ны́не, Богоро́дичен: </style>Безневе́стная Де́во:
				</p>
				<p>
					<style>Тропа́рь, глас 6:</style>
				</p>
				<p>И́же измла́да Христа́ возлюби́в/ и ве́рою к Нему́ прибли́жся,/ изнури́л еси́, в пусты́ни живы́й, многострада́льное те́ло твое́./ Тем, блаже́нне Сильве́стре, со А́нгелы ликовству́я,/ моли́ Христа́ Бо́га мир ми́рови дарова́ти/ и бу́ди помо́щник ве́рою призыва́ющим тя на по́мощь/ и чту́щим святу́ю па́мять твою́.</p>
				<p>
					<style>Ин тропа́рь, глас 4:</style>
				</p>
				<p>Я́ко добр блаже́ннаго Се́ргия учени́к,/ ве́ре и благоче́стию его́ подража́я,/ стяжа́л еси́ даро́в Ду́ха Свята́го сокро́вище/ и си́лы мно́ги соде́лал еси́ о Го́споде/ во спасе́ние и утеше́ние ве́рных./ Не оста́ви у́бо и нас, с ве́рою притека́ющих к тебе́,/ Сильве́стре преподо́бне.</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии седа́лен, глас 4:</style>
				</p>
				<p>Вменя́я вся тщету́ бы́ти за превосходя́щее разуме́ние Христа́ Иису́са, Го́спода на́шего,/ Его́ еди́наго вожделе́л еси́,/ Его́ еди́наго, я́ко би́сера многоце́ннаго, взыска́л еси́,/ с Ни́мже водворя́яся дне́сь в Небе́сных черто́зех,/ моли́ся, уго́дниче Бо́жий, да сподо́бимся бы́ти ве́чных благ прича́стницы.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Пречи́стая Де́во Богоро́дице,/ приими́ моли́тву раб Твои́х/ и от бед привре́менных и от мук ве́чных изба́ви нас, воспева́ющих Тебе́:/ Благода́тная, ра́дуйся.</p>
				<p>
					<style>По 2-м стихосло́вии седа́лен, глас 2:</style>
				</p>
				<p>Пречи́стому Твоему́ о́бразу покланя́емся, Всеми́лостиве,/ к нему́ же Сильве́стр блаже́нный воздева́ше ру́це, моля́йся./ Пощади́ нас, Спа́се, моли́твами отца́ Богоно́снаго.</p>
				<p>
					<style>Сла́ва, и ны́не, Богоро́дичен:</style>
				</p>
				<p>В бе́здну зол впа́дшии, глас моле́бный возно́сим к Тебе́, Влады́чице:/ изведи́ ны милосе́рдою десни́цею Твое́ю из глубины́ грехо́вныя/ и возведи́ на го́ру доброде́телей, Пречи́стая.</p>
				<p>
					<style>По полиеле́и седа́лен, глас 8:</style>
				</p>
				<p>Обогати́л еси́ ве́рныя сокро́вищем чуде́с твои́х, преподо́бне Сильве́стре,/ мо́лим у́бо тя:/ да не оскуде́ют ми́лости твоя́ к гре́шным рабо́м твои́м,/ лобыза́ющим честны́я мо́щи твоя́ и чту́щим святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Заступле́ние еси́, Де́во Чи́стая, и прибе́жище/ всем, обурева́емым волна́ми жите́йскими,/ не́сть бо ины́я, ра́зве Тебе́, наде́жды нам, гре́шным,/ в бе́здну грехо́вную впа́дшим.</p>
				<p>
					<style>Степе́нна, 1-й антифо́н 4-го гла́са. Проки́мен, глас 4: </style>Честна́ пред Го́сподем/ сме́рть преподо́бных Его́.
					<style> Стих: </style>Что возда́м Го́сподеви о всех, я́же воздаде́ ми?
					<style> Ева́нгелие от Матфе́я, зача́ло 43.</style>
				</p>
				<p>
					<style>По 50-м псалме́ стихи́ра, глас 2:</style>
				</p>
				<p>Сла́вны и прехва́льны труды́ твоя́, преподо́бне Сильве́стре:/ ко Го́споду бо еди́ному горя́ любо́вию/ и в Нем еди́ном ве́рою и наде́ждою утвержда́яся,/ вся подъя́л еси́ Его́ ра́ди;/ ны́не же, от руку́ Его́ вене́ц сла́вы восприя́в,/ моли́ся, преподо́бне, да сподо́бимся Небе́снаго насле́дия соприча́стницы бы́ти.</p>
				<p>
					<style>Кано́н, глас 6.</style>
				</p>
				<p>
					<style>Пе́снь 1</style>
				</p>
				<p>
					<style>Ирмо́с: </style>
					<emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную пе́снь/ пои́м, вопия́ше.</emphasis>
				</p>
				<p>Пода́ждь ми си́лу, Многоми́лостиве Го́споди,/ пе́сньми восхвали́ти просла́вленного Тобо́ю Богоно́снаго отца́ Сильве́стра,/ да бу́дет ми предста́тель пред непристу́пным вели́чеством Сла́вы Твоея́.</p>
				<p>Мона́шествующих Богодухнове́нное удобре́ние яви́лся еси́, преподо́бне,/ бра́тию сло́вом, со́лию растворе́нным,/ и де́лы благи́ми во благоче́стии утвержда́я.</p>
				<p>Глаго́лал еси́, о́тче Сильве́стре, бра́тии твое́й,/ я́ко а́ще стя́жеши по сме́рти дерзнове́ние ко Го́споду,/ хода́тай бу́деши о оби́тели твое́й./ Те́мже, вене́ц сла́вы прии́м, моли́ся о недосто́йных рабе́х твои́х.</p>
				<p>
					<style>Богоро́дичен: </style>Его́же родила́ еси́ неизрече́нно, Сы́на и Бо́га,/ моли́, Де́во Всесвята́я, сохрани́тися достоя́нию Твоему́/ от бед малове́рия и злых помысло́в шата́ния.
				</p>
				<p>
					<style>Ин кано́н, глас то́йже.</style>
				</p>
				<p>
					<style>Пе́снь 1. Ирмо́с то́йже</style>
				</p>
				<p>Уподо́бился еси́ купцу́, и́щущему би́сера многоце́ннаго,/ оста́вль бо кров о́тчий, и вменя́я вся тщету́ бы́ти, да Христа́ приобря́щеши,/ Тому́ после́довал еси́,/ Его́ ра́ди стра́сти и озлобле́ния претерпе́л еси́,/ с Ни́мже и прославля́ешиея дне́сь, о́тче Богому́дре.</p>
				<p>В терпе́нии мно́зе стяжева́я ду́шу свою́, преподо́бне,/ слеза́ми же ороша́я посте́лю свою́,/ обре́л еси́ невозмуща́емое поко́ище,/ его́же и нас сподо́бит Госпо́дь.</p>
				<p>Предзря́ Го́спода пред собо́ю вы́ну/ и от пути́ за́поведей Его́ николи́же уклоня́яся,/ обеща́лся еси́ во исхо́де живота́ твоего́ бы́ти моли́твенником о бра́тии;/ сицево́е обетова́ние при́сно па́мятуем, су́ще многогре́шнии.</p>
				<p>
					<style>Богоро́дичен: </style>Бо́га пло́тию неизрече́нно ро́ждшая, Всесвята́я Ма́ти Де́во,/ приими́ моли́тву на́шу/ и изба́ви нас от вся́кия ну́жды и печа́ли.
				</p>
				<p>
					<style>Катава́сия по уста́ву.</style>
				</p>
				<p>
					<style>Пе́снь 3</style>
				</p>
				<p>
					<style>Ирмо́с: </style>
					<emphasis>Не́сть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
				</p>
				<p>За́поведь твою́ блюсти́ повелева́я, преподо́бне,/ наказа́л еси́ за́поведь преступи́вшаго,/ но, прии́м сего́ покая́ние,/ благосе́рде исцели́л еси́ слепо́тствовавшаго.</p>
				<p>Богоно́снаго Се́ргия благослове́ние прии́м, блаже́нне,/ взыска́л еси́ пусты́ни и о́браз был еси́ дво́ице учени́к его́,/ и́же, стопа́м твои́м после́довавшее близ тебе́ водвори́шася и святоле́пныя оби́тели устро́иша.</p>
				<p>Ско́рбию испо́лнил еси́ сердца́ бра́тии,/ жи́знь вре́менную оставля́я, Сильве́стре,/ ны́не же ра́достию исполня́еши взира́ющих на нетле́нныя мо́щи твоя́.</p>
				<p>
					<style>Богоро́дичен: </style>Милосе́рдия исто́чниче, Влады́чице Пресвята́я,/ бу́ди покро́в всем, прибега́ющим к Тебе́ с ве́рою тве́рдою,/ наде́ждою несумне́нною и любо́вию чи́стою.
				</p>
				<p>
					<style>Ин. Ирмо́с то́йже</style>
				</p>
				<p>Ревну́я, я́ко добр во́ин Христо́в, о зако́не Госпо́днем,/ в зако́не поуча́л еси́ бра́тию твою́, о́тче преподо́бне;/ мы та́кожде поуча́емся словесы́ и дея́ньми твои́ми во спасе́ние душ на́ших.</p>
				<p>Преподо́бному Се́ргию после́дствуя и того́ житию́ подража́я,/ пусты́ню возлюби́л еси́/ и та́мо, на ка́мени ве́ры утвержда́яся по́мыслы твои́ми,/ основа́л еси́ Богоблагослове́нную оби́тель во спасе́ние притека́ющих к ней.</p>
				<p>Зе́ло мно́гими напа́стьми и тружде́нием/ отяготи́лся еси́ в су́етном ве́це сем,/ мно́жайше восприе́млеши блага́я по отше́ствии твое́м во оби́тель Отца́ Небе́снаго.</p>
				<p>
					<style>Богоро́дичен: </style>Милосе́рдия две́ри отве́рзи нам, Благослове́нная Богоро́дице,/ наде́ющиися на Тя, да не поги́бнем,/ но да изба́вимся Тобо́ю от бед:/ Ты бо еси́ спасе́ние ро́да христиа́нскаго.
				</p>
				<p>
					<style>Ин конда́к, глас 6:</style>
				</p>
				<p>По́двигом до́брым подвиза́лся еси́, преподо́бне,/ и ду́шу твою́, я́ко же́ртву чи́сту и непоро́чну, Бо́гу прине́сл еси́,/ по успе́нии твое́м явля́ешися те́плый наш пред Бо́гом моли́твенник,/ сего́ ра́ди, ве́рою притека́юще к тебе́, взыва́ем:/ ра́дуйся, преподо́бне о́тче Сильве́стре.</p>
				<p>
					<style>Ин и́кос:</style>
				</p>
				<p>Свети́льник, нога́ма твои́ма положи́вый зако́н Госпо́день и свет стезя́м твои́м,/ се́рдце же утверди́вый на ка́мени ве́ры,/ в не́йже стоя́ и хваля́ся упова́нием сла́вы Бо́жия,/ избе́гл еси́ жите́йския тли, преподо́бне,/ и к све́ту Ца́рствия Бо́жия упра́влен сый, призира́еши на ны, моля́ся ко Го́споду,/ да обря́щемся сы́нми Све́та/ и Ца́рствие Бо́жие насле́дити сподо́бимся.</p>
				<p>
					<style>Седа́лен, глас 4:</style>
				</p>
				<p>Блаже́нства Го́рняго взыску́я,/ вся кра́сная ми́ра сего́ оста́вил еси́, преподо́бне,/ чад твои́х духо́вных наказу́я, я́ко вся мирска́я прехо́дят,/ еди́но же пребыва́ет вы́ну сокро́вище благоче́стия.</p>
				<p>
					<style>Сла́ва, и ны́не, Богоро́дичен:</style>
				</p>
				<p>На Престо́ле со Отце́м и Святы́м Ду́хом ве́чно ца́рствующего/ нескусому́жно родила́ еси́, Присноде́во, Сы́на Бо́жия,/ тем Тя, я́ко Богома́терь, пе́сньми немо́лчными ублажа́ем.</p>
				<p>
					<style>Пе́снь 4</style>
				</p>
				<p>
					<style>Ирмо́с: </style>
					<emphasis>Христо́с моя́ си́ла,/ Бог и Госпо́дь,/ честна́я Це́рковь/ боголе́пно пое́т, взыва́ющи,/ от смы́сла чи́ста о Го́споде пра́зднующи.</emphasis>
				</p>
				<p>Си́ла Христо́ва в тебе́ откры́ся, преподо́бне,/ бесо́в бо изгоня́еши,/ слепы́м зре́ние, глухи́м слы́шание, немощству́ющим исцеле́ние подае́ши.</p>
				<p>Ду́хом горя́, Го́сподеви рабо́тая и то́ки слез источа́я,/ мно́зи благоче́стия плоды́ в пусты́ни Обно́рстей возрасти́л еси́,/ и́миже до дне́сь пита́ются к тебе́ с ве́рою притека́ющии.</p>
				<p>Труды́, бде́ние и сухояде́ние изнури́ша те́ло твое́, Сильве́стре,/ оба́че, свы́ше укрепле́н, Спа́са просла́вил еси́, взыва́я;/ сла́ва си́ле Твое́й, Го́споди.</p>
				<p>
					<style>Богоро́дичен: </style>Помози́, Пресвята́я Богоотрокови́це, правосла́вным лю́дем,/ да сотру́т си́лы сопроти́вных,/ и страну́ на́шу ненаве́тну от злых и ми́ра испо́лнь соблюди́.
				</p>
				<p>
					<style>Ин. Ирмо́с то́йже</style>
				</p>
				<p>Благоуха́я ми́рами доброде́телей/ и не во еди́ном от благода́тных дарова́ний лиша́яся, всечестны́й Сильве́стре,/ ве́мы, я́ко с ли́ки пра́ведных предстои́ши ны́не/ пред Престо́лом Го́спода Вседержи́теля и мо́лишися за нас,/ да насле́дницы бу́дем жи́зни ве́чныя.</p>
				<p>Честву́юще святы́я мо́щи твоя́ и помина́юще гове́ние и поще́ние твое́, труды́ и бде́ние,/ хва́лим и превозно́сим просла́вившаго тя Го́спода,/ Ему́же предстои́ши дне́сь, моля́ся о душа́х на́ших.</p>
				<p>Сла́вим Отца́, Сы́на и Свята́го Ду́ха Бо́га,/ да́рующаго благода́ть святы́м Свои́м/ и тех моли́твами избавля́ющего нас от лю́тых обстоя́ний.</p>
				<p>
					<style>Богоро́дичен: </style>Всесвята́я Ма́ти Де́во,/ Спа́са и Просвети́теля душ на́ших ро́ждшая,/ моли́ся, да, изба́вльшеся от тьмы́ грехо́вныя,/ сподо́бимся с ли́ки святы́х водвори́тися в селе́ниих Небе́сных.
				</p>
				<p>
					<style>Пе́снь 5</style>
				</p>
				<p>
					<style>Ирмо́с: </style>
					<emphasis>Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
				</p>
				<p>Очесы́ у́мными во <style>вся</style> дни живота́ твоего́ на Го́спода воскре́сшаго взира́яй,/ в пусты́ни храм Воскресе́ния воздви́гл еси́,/ в не́мже святы́я мо́щи твоя́ почива́ющи,/ я́вственне преднапису́ют ме́ртвеннаго телесе́ на́шего во о́браз безсме́ртныя сла́вы облече́ние.</p>
				<p>Кня́зи, и боля́ре, и простцы́ прихожда́ху к ме́сту селе́ния твоего́, Сильве́стре,/ и от уст твои́х глаго́лы наказа́ния духо́внаго в сла́дость слу́шаху.</p>
				<p>Прише́льца иногда́, в пусты́ню прише́дша,/ зрак твой, смире́ния и поще́ния испо́лнь, удиви́,/ и сего́ стяжа́л еси́, я́ко пе́рваго от учени́к твои́х.</p>
				<p>
					<style>Богоро́дичен: </style>Пренепоро́чная Де́во,/ моли́твами Твои́ми пода́ждь нам из пусты́ни Сильве́стра досточу́днаго/ цве́ты доброде́телей благоуха́нныя вы́ну износи́ти.
				</p>
				<p>
					<style>Ин. Ирмо́с то́йже</style>
				</p>
				<p>Седя́щия иногда́ во тьме́ неве́дения и мра́чнаго неве́рия/ водворе́нием свои́м в пусты́ни Обно́рстей просвети́л еси́,/ умудря́я вы́ну словесы́ и дея́ньми, я́ко пропове́дник Бо́жия благода́ти./ Мы же мо́лимся, да моли́твами твои́ми испро́сиши у Христа́ Бо́га/ свет ве́ры и спасе́ние душа́м на́шим.</p>
				<p>Вожделева́юще слы́шати сла́достныя глаго́лы уст твои́х, преподо́бне о́тче Сильве́стре,/ мно́зи от стран да́льних притека́ху к тебе́,/ та́кожде и мы, чту́ще святу́ю па́мять твою́,/ к тебе́ с ве́рою притека́ем.</p>
				<p>Я́коже иногда́ неве́домаго прише́льца умудри́л и смири́л еси́, о́тче преподо́бне,/ та́кожде и нас, не умудре́нных во спасе́нии, ниже́ ве́дущих,/ ка́ко подоба́ет непра́вая и стро́потная оставля́ти,/ моли́твами твои́ми умудри́ и озари́.</p>
				<p>
					<style>Богоро́дичен: </style>Богода́нной души́ моея́ свети́льник угаси́х/ и све́та стезе́й Госпо́дних не уве́дех,/ оба́че, Ма́ти Све́та, из мра́ка грехо́внаго вопию́:/ озари́ мя, омраче́ннаго и заблу́ждшаго, и напра́ви к приста́нищу спасе́ния.
				</p>
				<p>
					<style>Пе́снь 6</style>
				</p>
				<p>
					<style>Ирмо́с: </style>
					<emphasis>Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой, Многоми́лостиве.</emphasis>
				</p>
				<p>Мо́ря жите́йскаго треволне́ний отбе́г, в пусты́ню прите́кл еси́/ и, ти́хое приста́нище обреты́й,/ в Бо́зе еди́ном живо́т твой полага́л еси́, преподо́бне.</p>
				<p>Деви́цу иногда́, бесо́м лю́те му́чиму, чу́дным явле́нием твои́м исцели́л еси́,/ егда́ спя́щей бы́лие тра́вное по́дал еси́./ Тем чу́до узре́вшии восхвали́ша тя, преподо́бне.</p>
				<p>Обе́т изрече́ еди́н от ве́рных ти храм созда́ти,/ иде́же мо́щи твоя́ святы́я почива́ху,/ его́же и созда́л е́сть./ Те́мже от бед и скорбе́й изба́вил еси́ его́, блаже́нне.</p>
				<p>
					<style>Богоро́дичен: </style>В храм Твой, Влады́чице, сходя́щеся, вопие́м Ти:/ Ты еси́ покро́в ме́сту сему́ свято́му,/ иде́же Сильве́стр Богоно́сный жи́тельствоваше./ Спаси́ у́бо ны, зде покланя́ющияся тебе́,/ и всем христиа́ном бу́ди Помо́щница.
				</p>
				<p>
					<style>Ин. Ирмо́с то́йже</style>
				</p>
				<p>Мо́ря жите́йскаго треволне́ний отбе́г и в пусты́ни всели́вся,/ та́мо на всяк час моля́ся и тружда́яся,/ я́ко до́бль во́ин Христо́в,/ вся сопроти́вныя си́лы дале́че отгна́л еси́.</p>
				<p>Мно́зи, притека́юще к ра́це твое́й, о́тче, прие́млют цельбу́;/ молю́ся, пода́ждь и мне,/ немоществу́ющему душе́ю и те́лом, врачева́ние.</p>
				<p>Я́коже иногда́ благочести́вый храмозда́тель/ изба́влен бы́сть моли́твами твои́ми от напа́стей,/ та́ко и нас, с ве́рою притека́ющих к ра́це твое́й,/ моли́твами твои́ми заступи́ от обдержа́щих нас зол.</p>
				<p>
					<style>Богоро́дичен: </style>Лю́тыя пло́ти моея́ стра́сти утоли́, Пресвята́я Де́во,/ и заблу́ждшаго мя к ти́хому приста́нищу напра́ви.
				</p>
				<p>
					<style>Конда́к, глас 6:</style>
				</p>
				<p>По́двигом до́брым подвиза́лся еси́, преподо́бне,/ и ду́шу твою́, я́ко же́ртву чи́сту и непоро́чну,/ Ду́ху Свято́му прине́сл еси́,/ и по сме́рти твое́й ста́до твое́ духо́вное соблюда́еши,/ и в боле́знех ско́ро посеща́еши./ Те́мже мо́лим тя, преблаже́нне:/ с ли́ки преподо́бных моли́ Христа́ Бо́га,/ да спасе́т правосла́вныя христиа́ны/ и пода́ст лю́дем в ми́ре глубо́це устро́итися, да зове́м ти:/ ра́дуйся, Сильве́стре, и́ноком духо́вный па́стырю и наста́вниче.</p>
				<p>
					<style>И́кос:</style>
				</p>
				<p>И́ноков вои́стинну началово́ждь яви́лся еси́, Богому́дре Сильве́стре,/ смире́нию бо Христо́ву после́дуя,/ крест Его́ на ра́мена подъя́л еси́,/ и терпе́нием, поще́нием и моли́твою ста́ду твоему́ о́браз был еси́./ Те́мже и бра́тия, я́ко отца́ и наста́вника тя почита́юще,/ зря́ще тя ко Го́споду отходя́ща, ско́рбию исполня́хуся;/ и́мже веща́л еси́ глаго́лы утеше́ния:/ потерпи́те, — глаго́ля, — ма́ло в ны́нешнем ве́це, бра́тия возлю́бленная,/ и венцы́ прии́мете от Христа́ Бо́га и Спа́са душ на́ших./ Его́же моли́, преподо́бне, мир ми́рови дарова́ти/ и душа́м на́шим ве́лию ми́лость.</p>
				<p>
					<style>Пе́снь 7</style>
				</p>
				<p>
					<style>Ирмо́с: </style>
					<emphasis>Росода́тельну у́бо пе́щь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
				</p>
				<p>Изря́ден подвигополо́жник был еси́, преподо́бне,/ во́ду на ра́менах твои́х нося́ и бы́лие еди́ное вкуша́я./ Тем просла́ви тя благослове́нный Бог оте́ц на́ших.</p>
				<p>Не отхожда́ху лю́дие от ке́ллии твоея́, преподо́бне,/ словесе́м твои́м духоно́сным внима́юще,/ и, восхваля́юще Го́спода, взыва́ху:/ благослове́н Бог твой и Бог оте́ц на́ших.</p>
				<p>Чудесы́ мно́гими просла́ви тя Христо́с Бог наш,/ и́миже удивля́еми, лю́дие всея́ страны́ Росси́йския восклица́ют:/ благослове́н Бог оте́ц на́ших.</p>
				<p>
					<style>Богоро́дичен: </style>Та́йну хра́мов, зде красу́ющихся, уразуме́им, ве́рнии, и возглаго́лем:/ покры́й нас, Богома́ти, честны́м Твои́м покро́вом,/ и помози́ моли́твами твои́ми, блаже́нне Сильве́стре,/ да дости́гнем сла́внаго из ме́ртвых воскресе́ния и сре́тения Госпо́дня на возду́се.
				</p>
				<p>
					<style>Ин. Ирмо́с то́йже</style>
				</p>
				<p>Богому́дрыя глаго́лы, я́ко благопло́дныя се́мена,/ восприя́в в се́рдце свое́ от до́бляго Се́ргия,/ возрасти́л еси́ я, о́тче Сильве́стре, в дре́во бла́госенноли́ственное;/ сего́ ра́ди мно́зи, прите́кше к тебе́, обрета́ют под се́нию благода́ти, я́же в тебе́,/ мир и спасе́ние душе́вное.</p>
				<p>А́ще и мно́гою зело́ тьмо́ю объя́та бы́сть пусты́ня Обно́рская,/ но свет благоче́стия твоего́ озари́ ю и показа́ тя свети́льника су́ща,/ испо́лнена еле́ем Бо́жия благода́ти.</p>
				<p>Ликовству́я, принесе́м дне́сь, ве́рнии, хвалу́ и благодаре́ние Бо́гови:/ нетле́нием бо просла́ви уго́дника Своего́/ и дарова́ ему́ благода́ть исцеле́ний.</p>
				<p>
					<style>Богоро́дичен: </style>Вы́шняго освяще́нное Боже́ственное селе́ние, ра́дуйся,/ Тобо́ю бо даде́ся ра́дость, Богоро́дице, зову́щим:/ благослове́нна Ты в жена́х еси́, Всенепоро́чная Влады́чице.
				</p>
				<p>
					<style>Пе́снь 8</style>
				</p>
				<p>
					<style>Ирмо́с: </style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́:/вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
				</p>
				<p>В ве́ре Боже́ственней вы́ну утвержда́яся,/ ве́рою, я́ко столп непоколеби́мый, стоя́,/ храм во сла́ву Воскре́сшаго Го́спода в пусты́ни Обно́рстей воздви́гл еси́,/ в не́мже де́йствием благода́ти Бо́жией си́лы мно́зи соде́яшася/ и процвете́ святы́ня Госпо́дня, показу́я,/ я́ко ты, о́тче преподо́бне Сильве́стре,/ вои́стинну был еси́ избра́нный сосу́д благода́ти и храм Бо́жий.</p>
				<p>Святы́я Це́ркве не отлуча́йтеся, — глаго́лал еси́ бра́тии твое́й, преподо́бне,/ наказу́я, я́ко да во хра́ме воспева́ют ве́рнии Го́спода/ и превозно́сят Его́ во ве́ки.</p>
				<p>О́троцы блаже́ннии во огни́, я́ко зла́то в горни́ле, искуша́еми, Го́спода воспева́ху;/ си́це Сильве́стр Богому́дрый, огне́м терпе́ния искуша́емь и очища́емь, взыва́ше:/ Го́спода по́йте и превозноси́те во вся ве́ки.</p>
				<p>
					<style>Богоро́дичен: </style>Проле́й мольбы́ к Сы́ну Твоему́, неизрече́нно милосе́рдому,/ да спасе́т ны от вся́каго зла́го обстоя́ния,/ Присноде́во Богоблагода́тная.
				</p>
				<p>
					<style>Ин. Ирмо́с то́йже</style>
				</p>
				<p>Во едине́ние ве́ры, в сою́з же любви́/ поуче́ньми твои́ми приводи́л еси́ бра́тию;/ сицевы́х благ, я́ко би́сера, и́щуще, притека́ем к предста́тельству твоему́,/ преподо́бне о́тче Сильве́стре.</p>
				<p>Я́ко ве́рный в дому́ Бо́жий раб, благоугожда́я Бо́гови,/ си́лою и де́йствием благода́ти Его́ мно́гая соверши́л еси́ зна́мения,/ озаря́я словесы́ и де́лы твои́ми сердца́ ве́рных./ Моли́ся у́бо, о́тче,/ да зна́менается и на нас, гре́шных, свет лица́ Бо́жия.</p>
				<p>Си́лою и де́йством Победи́теля сме́рти и а́да/ до́блестно побежда́л еси́ вся сопроти́вныя си́лы,/ вы́ну сла́вя и превознося́ Го́спода.</p>
				<p>
					<style>Богоро́дичен: </style>Засту́пнице ро́да христиа́нскаго,/ к Тебе́ притека́юще, мо́лимся:/ бу́ди нам, обурева́емым волно́ю жите́йских попече́ний, покро́в и заступле́ние,/ да благослови́м и превозно́сим Тя во вся ве́ки.
				</p>
				<p>
					<style>Пе́снь 9</style>
				</p>
				<p>
					<style>Ирмо́с: </style>
					<emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти;/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и Тя ублажа́ем.</emphasis>
				</p>
				<p>Незри́мый лю́дем в пусты́ни пребыва́л еси́,/ с Бо́гом неви́димым духо́вне бесе́дуя, Сильве́стре блаже́нне,/ тем и ангелоподо́бен был еси́./ Сего́ ра́ди тя ублажа́ем.</p>
				<p>Сла́вы от челове́к не ища́,/ от челове́к сокрове́н был еси́, сокрове́нне в Бо́зе пребыва́я,/ но, я́ко сла́вою Бо́жиею просла́вленна, ты ублажа́ем.</p>
				<p>Благосе́рдно приими́, Богому́дре Сильве́стре, пе́сни сия́,/ во сла́ву и́мене твоего́ сложе́нныя,/ и помоли́ся о мне, гре́шнем рабе́ твое́м.</p>
				<p>
					<style>Богоро́дичен: </style>Богоро́дице Де́во, упова́ние христиа́ном,/ бу́ди стена́ кре́пкая и огражде́ние всем ве́рующим,/ да Тя, я́ко Ма́терь Бо́га Сло́ва Премилосе́рдую, велича́ем.
				</p>
				<p>
					<style>Ин. Ирмо́с то́йже</style>
				</p>
				<p>Я́ко пустыннолюби́вая го́рлица, в пусты́ни Обно́рстей всели́вся,/ стяжа́л еси́ неоску́дная сокро́вища благода́ти;/ тоя́ моли́твами твои́ми, преподо́бне Сильве́стре, да сподо́бити нас Всеблаги́й Бог.</p>
				<p>Вся уме́ты вмени́в Христа́ ра́ди/ и Ему́ после́довав небоя́зненно, в пусты́ни водворя́яся,/ с Ни́мже и воцари́лся еси́ дне́сь, преподо́бне,/ во оби́телех Отца́ Небе́снаго.</p>
				<p>Предстоя́ же пред Го́сподем и дерзнове́ние к Нему́ име́я,/ моли́ся, да и мы, одержи́ми лю́тыми грехи́ и напа́стьми мно́гими,/ услы́шим сладча́йший глас Его́:/ до́брый ра́бе, благи́й и ве́рный,/ вни́ди в ра́дость Го́спода твоего́.</p>
				<p>
					<style>Богоро́дичен: </style>Богоро́дице, христиа́ном Помо́щнице,/ Твое́ предста́тельство стяжа́вше, раби́ Твои́,/ благода́рно Тебе́ вопие́м:/ ра́дуйся, Пречи́стая Богоро́дице Де́во,/ и от всех нас бед моли́твами Твои́ми изба́ви,/ еди́на, вско́ре предста́тельствующая.
				</p>
				<p>
					<style>Свети́лен:</style>
				</p>
				<p>В черто́г Го́спода сла́вы возше́д/ и оде́жду имы́й, убеле́нну све́том доброде́телей,/ моли́ Христа́ Бо́га, преподо́бне,/ да да́рует всем правосла́вным в ве́ре сконча́ти живо́т свой/ и облещи́ся в оде́жду нетле́ния.</p>
				<p>
					<style>Богоро́дичен:</style>
				</p>
				<p>Ри́зу пода́ждь нам све́тлу, Богома́ти,/ зла́том благи́х дел преиспещре́нну,/ да прославля́ем вы́ну Твое́ благоутро́бие.</p>
				<p>
					<style>На хвали́тех стихи́ры на 4, глас 8:</style>
				</p>
				<p>Прииди́те, лю́дие,/ ублажи́м Сильве́стра досточу́днаго,/ в де́брех пусты́нных а́нгельски жи́тельствовавша/ и ле́ствицею доброде́телей Небесе́ дости́гши,/ и со слеза́ми возопии́м ему́, глаго́люще:/ моли́ Бо́га о нас, преподо́бне о́тче наш.</p>
				<p>Ру́бищем иногда́ облече́н был еси́, преподо́бне,/ ны́не же оде́ждою сла́вы боготка́нною укра́шен еси́:/ гла́дом иногда́ пло́ть твою́ изможда́л еси́,/ ны́не же хле́ба живо́тнаго насыща́ешися./ Тем, Престо́лу Сла́вы предстоя́,/ помяни́ нас, гре́шных, преподо́бне,/ и моли́ спасти́ся всем нам.</p>
				<p>Я́коже исходи́л еси́ иногда́ из пусты́ни к лю́дем,/ приходя́щим к тебе́, преподо́бне,/ и любо́вне к ним бесе́довал еси́,/ сло́во спасе́ния возвеща́я,/ си́це и нас не отжени́,/ усе́рдно притека́ющих к тебе́,/ и уще́дри нас, моля́щихся тебе́.</p>
				<p>Дом Ду́ха Свята́го вои́стинну показа́лся еси́,/ о́тче Сильве́стре,/ мо́щи бо твоя́ источа́ют чуде́с мно́жество,/ и вси, те́пле ве́рующии, исцеле́ние безме́здное улуча́ют./ Мо́лим у́бо тя, блаже́нне,/ дарова́ти здра́вие телесе́м и душа́м на́шим.</p>
				<p>
					<style>Сла́ва, глас 6:</style>
				</p>
				<p>Что́ возда́мы, преподо́бне,/ за ми́лости твоя́ неизрече́нныя?/ Я́ко на прося́щих по́мощи твоея́ призира́еши/ и прибега́ющим к тебе́ с ве́рою/ засту́пник те́плый явля́ешися./ Приими́ же́ртву моле́ний на́ших/ и вознеси́ ю к Престо́лу Всевы́шняго,/ иде́же водворя́ешися, моля́ о душа́х на́ших.</p>
				<p>
					<style>И ны́не, Богоро́дичен:</style>
				</p>
				<p>
					<style>Богоро́дице, </style>Ты еси́ лоза́ и́стинная,/ возрасти́вшая нам Плод живота́,/ Тебе́ мо́лимся:/ моли́ся, Влады́чице, со святы́ми апо́столы,/ поми́ловати ду́ши на́ша.
				</p>
				<p>
					<style>Славосло́вие вели́кое и отпу́ст</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на, пе́сни 3-я и 6-я. Проки́мен, глас 4: </style>Честна́ пред Го́сподем/ сме́рть преподо́бных Его́.
					<style> Стих: </style>Что́ возда́м Го́сподеви о всех, я́же воздаде́ ми?
					<style> Апо́стол к Гала́том, зача́ло 213. </style>Аллилу́ия,
					<style> глас 6: </style>Блаже́н муж, боя́йся Го́спода, в за́поведех Его́ восхо́щет зело́.
					<style> Стих: </style>Си́льно на земли́ бу́дет се́мя Его́.
					<style> Ева́нгелие от Матфе́я, зача́ло 10. Прича́стен: </style>В па́мять ве́чную:
				</p>
				<p>
					<style>Моли́тва</style>
				</p>
				<p>О честна́я главо́! Ду́ха Свята́го обита́лище и А́нгелов собесе́дниче, преблаже́нне о́тче Сильве́стре! Житие́м богоуго́дным вене́ц сла́вы Небе́сныя стяжа́вый и у Го́спода дерзнове́ние ве́лие имы́й, моли́ся о рабе́х твои́х, с ве́рою твоея́ по́мощи тре́бующих и с упова́нием на милосе́рдие твое́ к тебе́ прибега́ющих. Испроси́ у Го́спода Человеколю́бца всем лю́дем, коему́ждо для блага́го жи́тельствования и спасе́ния потре́бная: Це́ркви — мир и тишину́, правосла́вным христиа́ном — на враги́ побе́ду и одоле́ние, неду́жным — исцеле́ние, си́рым — вспоможе́ние, немощству́ющим ве́рою — в ве́ре утвержде́ние, ю́ным — в благоче́стии воспита́ние, всем лю́дем — безмяте́жие и от всех бед и скорбе́й избавле́ние, воззыва́емым от жи́зни сея́ вре́менныя — свято́е напу́тствие, преста́вльшимся — блаже́нное в Го́споде упокое́ние. Услы́ши, Богоно́сне, усе́рдное моле́ние гре́шных и недосто́йных раб твои́х и ми́лости твоя́ бога́тыя изле́й на ны, да, щедро́тами твои́ми обогаща́еми, сла́вим всечестно́е и великоле́пое И́мя Отца́ и Сы́на и Свята́го Ду́ха, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Преподо́бный Сильвестр Обнорский </p>
				</title>
				<p>Преподо́бный Сильвестр Обнорский жил в XIV веке и был современником святителя Алексия, Митрополита Московского, и одним из учеников Преподобного Сергия Радонежского. Пространного жизнеописания преподобного Сильвестра не сохранилось. Известно, что любовь к молитвенному уединению жила в нем с юных лет. Получив благословение своего наставника — игумена Троицкой обители Преподобного Сергия Радонежского, инок Сильвестр отправился искать пустынное место для пребывания в безмолвии. На покрытом дремучим лесом берегу реки Обноры, примерно в 20-ти километрах от прежнего города Любима в Ярославской земле, в глухой, безлюдной пустыньке преподобный водрузил крест. Построив небольшую келлию, святой отшельник стал дни и ночи проводить в неустанной молитве и строгом посте. Сохранилось предание, что однажды, идя за водой на реку, преподобный получил откровение о том, что пустынь, избранная им для подвижнических трудов, станет известной и соберет немало иноков.</p>
				<p>Через некоторое время уединение преподобного Сильвестра было открыто жителями окрестных селений и к отшельнику стали приходить люди за советом и благословением, ища духовного руководства. Преподобный Сильвестр всех встречал с любовью и каждого желавшего подвизаться в совместных трудах благословлял на устройство отдельной келлии. Когда количество пустынножителей заметно возросло, преподобный Сильвестр решил основать в этом месте храм и принем монастырь. Благословение на это, а также антиминс для храма он получил у святителя Алексия, Митрополита Московского († 1378). Преподобный Сильвестр стал первым игуменом этого монастыря на реке Обноре, который впоследствии прославили своими духовными подвигами преподобные Павел Обнорский и Сергий Нуромский. Деревянный храм в обители был освящен в честь Воскресения Христова, поэтому и сам монастырь стал именоваться Воскресенским. Как игумен, преподобный Сильвестр являл братии постоянный пример молитвенного подвига и неустанного труда. Любовь к безмолвию по-прежнему жила в сердце подвижника. Время от времени он оставлял монастырь и уходил вглубь леса для уединенной молитвы. Здесь преподобный Сильвестр собственноручно выкопал четыре колодца (один из которых еще в прошлом столетии был известен и чтим).</p>
				<p>Стремление поучаться наставле ниями мудрого старца заставляло народ приходить и к месту его отшельничества. Преподобный Сильвестр, не отказывая никому, выходил из своего лесного убежища, благословлял богомольцев и вел с ними долгие беседы. Место, где уединялся преподобный, еще при его жизни получило название «заповедной» рощи, к которой местные жители относились благоговейно, из поколения в поколение передавая наказ святого старца не рубить в ней деревья. Предчувствуя приближение кончины, преподобный Сильвестр созвал к себе братию и огласил духовное завещание. Преставился святой подвижник 25 апреля 1379 года и был погребен в созданном им монастыре. Известна икона ХVII века, на которой преподобный Сильвестр изображен держащим в руке свиток; на свитке помещена часть текста его завещания, дошедшая таким образом до нас.</p>
				<p>Вскоре после кончины преподобного на месте его духовных бесед была сооружена часовня, вокруг которой ежегодно в день памяти святого подвижника совершались крестные ходы. Особо почиталось место погребения преподобного, так как от гроба его происходили чудесные исцеления. Как и другие северные монастыри, Воскресенская обитель неоднократно подвергалась разорению: в 1538 году во время нашествия казанских татар, в 1612 году польскими захватчиками. К 1647 году разрушенный монастырь был восстановлен. В 1656 году, по благословению Патриарха Никона, вместо деревянной часовни над гробницей преподобного Сильвестра сооружен храм в честь Покрова Пресвятой Богородицы. В 1764 году монастырь был упразднен, а его соборный храм превращен в приходскую церковь. В 1821 году архиепископ Ярославский Филарет (впоследствии Митрополит Московский) дал благословенную грамоту на строительство вместо деревянной Покровской церкви каменного Воскресенского храма, которое было закончено в 1825 году. В одном из приделов Воскресенского храма в бронзовой посеребренной гробнице установили обретенные нетленные мощи преподобного Сильвестра. В 1860 году преподобный Сильвестр вновь напомнил о себе несколькими чудесными знамениями, описание которых было помещено в Ярославских и Вологодских епархиальных ведомостях за 1860–1870 годы. (О преподобном Сильвестре: «Богослов ский вестник», 1915, №10–12, с. 545–562.)</p>
			</section>
			<section>
				<title>
					<p>Пра́зднование Пресвяте́й Богоро́дице ра́ди ико́ны Ея́, имену́емыя «Царегра́дская»</p>
				</title>
				<p>
					<style>Тропа́рь, глас 1:</style>
				</p>
				<p>Возсия́ нам, я́ко со́лнце светоза́рное от восто́ка в велеле́пии,/ Твоя́, Влады́чице, ико́на,/ озаря́ющи чуде́с сия́нием пресла́вно всех, приходя́щих к ней с ве́рою и любо́вию/ и моля́щихся усе́рдно к Твоему́, е́же о Сы́не Твое́м и Бо́зе, вели́чию./ Сла́ва Бо́гу, Евфроси́ном сию́ да́вшему нам!/ Сла́ва Приве́дшему <style>ю</style> от Царьгра́да!/ Сла́ва Даю́щему то́ю всем исцеле́ния.</p>
				<p>
					<style>Конда́к, глас 8:</style>
				</p>
				<p>Препросла́вленная Вы́шняго Ма́терь/ созыва́ет к песнопе́нию нас Своего́ о́браза прише́ствием от Царьгра́да/ и возбужда́ет зре́нием того́ на по́двиг,/ побежда́ти сопроти́вных си́лу,/ и к Ней, я́ко на́шея ра́дости вино́вней, пе́ти:/ ра́дуйся, Неве́сто Неневе́стная.</p>
				<p>
					<style>Моли́тва</style>
				</p>
				<p>К Тебе́, Пресвяте́й Госпоже́ Богоро́дице, недосто́йнии раби́ Твои́ прибега́ем: Ты бо, Преблага́я, еди́на незло́бивая и велемо́щная к Сы́ну Твоему́, Христу́ Бо́гу на́шему, за ны, гре́шныя, Хода́таица и Непосты́дная Предста́тельница. Ве́си, я́ко зело́ преогорчи́хом бла́гость Его́ преступле́нием Боже́ственных Его́ за́поведей. Не́сть бо греха́, его́же мы, непотре́бнии, не сотвори́хом, всяк страх отве́ргши, того́ ра́ди и Ду́ха благода́ти и да́ра преесте́ственнаго сыноположе́ния отверго́хомся и вся́каго отвраще́ния и ка́зни досто́йни сотвори́хомся. Ве́си, Преблага́я Засту́пнице, я́ко и Твоя́ ми́лости и дарова́ния мы, безу́мнии, забве́нию преда́хом и Твоего́ милосе́рдия недосто́йни соде́яхомся. Коли́ко бо Тя, Госпоже́ Богороди́тельнице, на умоле́ние Сы́на Твоего́ и Бо́га на́шего подвиза́хом, обеща́вше Ти, Пречи́стая, от злых исправле́ние, толи́ко Твое́ ма́тернее к Нему́ за ны, гре́шныя, предста́тельство и заступле́ние нивочто́же вмени́хом, неблагода́рни и злонра́вии су́ще. Ны́не стыд нося́ще и ниже́ досто́йни воззре́ти на пречи́стый о́браз Твой, пред ни́мже предста́хом. Но, о све́те душ на́ших, све́тлое зерца́ло бла́гости Бо́жия! И мы ве́мы, коли́ко мо́жет Твое́ ма́тернее ко Христу́ Бо́гу на́шему дерзнове́ние, ве́мы, я́ко никто́же, прибега́яй к Тебе́, Благосе́рдая, с покая́нием и умиле́нием, посра́млен от <style>Тебе</style>́ бы́сть, или́ призыва́яй Тебе́, Пречи́стая, не услы́шан от <style>Тебе</style>́ изы́де: чтит бо Сын Твой Тя, Богоневе́сто, я́ко Ма́терь Свою́, ми́лостивно прие́мля моле́ния Твоя́. Сего́ ра́ди и ужаса́емся воззре́ти к Све́ту Твоея́ стра́шныя и Богоподо́бныя сла́вы, оскверне́ны иму́ще о́чи душе́вныя, оба́че коле́на душ и теле́с на́ших преклоня́юще, мо́лим Тя, Боголе́пная Мари́е, я́ко Ма́терь и Цари́цу на́шу: умилосе́рдися на ны, непотре́бныя рабы́ Твоя́, и, и́миже ве́си судьба́ми, взыщи́ ны, поги́бшия, просвети́ наш ум све́том Твоего́ Богове́дения, да, им озаре́ни су́ще, вся́кое зло́е помышле́ние и всяк безсту́дных дея́ний о́браз до конца́ отсече́м, всем же се́рдцем за́поведи Госпо́дни возлю́бим и в них непоро́чно ходи́ти начне́м. Ерети́ческая возста́ния прекрати́, разсе́янныя же собери́, заблу́ждшия возврати́ во еди́но ста́до Сы́на Твоего́, Христа́ Бо́га на́шего, ста́рость поддержи́, ю́ныя вразуми́, вдови́ц и сиро́т защити́, боля́щия исцели́, страну́ же на́шу ми́ром огради́ и во ве́ки незы́блему соблюди́, всем же нам преспе́яние в ве́ре и де́лех благи́х в долготу́ дней да́руй. Пре́жде отше́дшия отцы́ и бра́тию на́шу во све́тлостех ра́йских и селе́ниих пра́ведных упоко́й, с ни́ми и нас всех в покая́нии и испове́дании приими́ и сопричти́, да и мы, Преблага́я на́ша Засту́пнице, Богома́ти и Влады́чице, спасе́ни су́ще Твои́м хода́тайством, восхваля́я Тя, просла́вим со все́ми святы́ми пречестно́е и пресвято́е И́мя Отца́ и Сы́на и Свята́го Ду́ха, Еди́наго в Тро́ице сла́вимаго Бо́га, ны́не, и при́сно, и во ве́ки. Ами́нь.</p>
			</section>
			<section>
				<title>
					<p>Царегра́дская ико́на Бо́жией Ма́тери (Пско́вская) </p>
				</title>
				<p>Цареградская икона Божией Матери (Псковская) является точным списком с известной Цареградской иконы, явившейся в 1071 году. Этот список в 1458 году был подарен Константинопольским Патриархом Геннадием преподобному Евфросину Псковскому (память 15 мая) как благословение в новоустроенный им Спасо-Елеазаровский монастырь. Согласно древнему преданию святой Евфросин с братией встречали Цареградскую икону в версте от монастыря невдалеке от источника, у которого во время встречи был отслужен молебен Божией Матери с водосвятием. С тех пор воды источника стали целебными.</p>
				<p>Цареградская икона Божией Матери со времени пребывания в Елеазаровом монастыре прославилась чудесными знамениями благодати Божией. Множество скорбящих от разорений, голода, пожаров, от раздоров и междоусобиц, от душевных и телесных болезней — получали утешение, здравие и благовременную помощь. Обитель, находившаяся на границе с польскими и шведскими землями, неоднократно оберегалась покровительством Божией Матери от разорений и неприятельских набегов. Так было в 1480 году, еще при жизни преподобного Евфросина, во время нападения немецких войск на Псков, так было через сто лет во время нашествия польских войск Стефана Батория, так было во время тяжкой войны России со шведами в начале XVIII века.</p>
			</section>
		</section>
		<section>
			<title>
				<p>В 26-й день</p>
			</title>
			<section>
				<title>
					<p>И́же во святы́х отца́ на́шего Стефа́на, епи́скопа Пе́рмскаго</p>
				</title>
				<p>
					<style>На </style>Го́споди, воззва́х:
					<style> стихи́ры, глас 4.</style>
				</p>
				<p>
					<style>Подо́бен: </style>Зва́нный свы́ше:
				</p>
				<p>Егда́ Боже́ственное раче́ние/ прии́де на тя, прему́дре Стефа́не,/ тогда́ вся, я́же во пло́ти, мудрова́ния оста́вив,/ невозвра́тно Христу́ после́довал еси́,/ и, апо́столом подо́бяся,/ в да́льних страна́х неве́дущим Бо́га пропове́дал еси́,/ и от тьмы тех к свету Богоразу́мия/ вся наста́вил еси́./ Те́мже и венцы́ Небе́сными Христо́с,/ Ему́же порабо́тал еси́, венча́ тя,/ Его́же моли́/ спасти́ и просвети́ти ду́ши на́ша.</p>
				<p>Егда́ Боже́ственное жела́ние/ на́йде на тя, святи́телю,/ тогда́ вся преле́стная,/ я́же в ми́ре, мудрова́ния оста́вль,/ и, к Вы́шним жела́я, Вы́шних взыска́л еси́;/ отону́дуже и прему́дрость не от челове́к, ни челове́ком,/ но от Вы́шняго Про́мысла прие́мь/ писа́ния но́вая ко Христо́ву позна́нию изложи́л еси́,/ и неве́дущим лю́дем Бог тобо́ю позна́н бысть./ Его́же моли́, Стефа́не прему́дре,/ спасти́ и просвети́ти ду́ши на́ша.</p>
				<p>Егда́ Боже́ственное зва́ние/ прии́де на тя, святи́телю Стефа́не,/ тогда́, Святы́м Ду́хом дви́жим/ прише́л еси́ просвети́ти/ дре́вле во тьме лю́ди неве́рия лежа́щия/ к све́ту Богоразу́мия,/ просвети́в, воздви́гл еси́/ и всех научи́л еси́/ ве́ровати в Тро́ицу Единосу́щную/ во Еди́ном Божестве́./ Ю́же о нас моли́, святи́телю пречу́дне,/ спасти́ и просвети́ти ду́ши на́ша.</p>
				<p>
					<style>Ины стихи́ры, глас 1.</style>
				</p>
				<p>
					<style>Подо́бен: </style>Небесных чино́в:
				</p>
				<p>И́же дре́вле олядене́вшая неве́рных люде́й сердца́,/ уче́нием твои́м, блаже́нне Стефа́не, возде́лал еси́,/ се́мя ве́ры в них насади́в./ Те́мже тя я́ко учи́теля/ и наста́вника благоче́стия/ попремно́гу, вси ве́рнии, ублажа́ем.</p>
				<p>Бысть язы́к твой, святи́телю, трость живопи́сца,/ Бо́жия вели́чия всем изъясни́в,/ в позна́ние Бо́жие приве́л еси́/ и зло́бы мудреца́, пансо́тника, смехо́м наруга́ема, яви́л еси́./ Те́мже твое́ успе́ние,/ духо́вне соше́дшеся, почита́ем.</p>
				<p>Хра́мы и́дольския, святи́телю прему́дре, низложи́в,/ всеконе́чней поги́бели пре́дал еси́/ и це́ркви во Христо́во позна́ние освяти́л еси./ Те́мже, духо́вная твоя́ ча́да,/ я́ко наста́вника тя благоче́стия/ любо́вию воспева́ем и мо́лимся:/ моли́ спасти́ся душа́м на́шим.</p>
				<p>
					<style>Сла́ва, глас 6:</style>
				</p>
				<p>Прему́дрости твое́й и сло́ву разу́мному,/ вси и́дольстии служи́тели удиви́шася,/ и свою́ су́етную ве́ру я́ко безбо́жну оплева́ша,/ и тобо́ю пропове́даемому Христу́ от души́ ве́роваша:/ Его́же моли́, прему́дре Стефа́не,/ спасти́ся всем, свяще́нное твое́ торжество́ соверша́ющим,/ и ве́рою чту́щим всечестну́ю па́мять твою́.</p>
				<p>
					<style>И ны́не, пра́здника. </style>
				</p>
				<p>
					<style>Вход. Проки́мен дне, чте́ния три.</style>
				</p>
				<p>При́тчей чте́ние
					<style> (гла́вы 10, 3 и 8):</style>
				</p>
				<p>Па́мять пра́веднаго с похвала́ми,/ и благослове́ние Госпо́дне на главе́ его́./ Блаже́н челове́к, и́же обре́те прему́дрость,/ и сме́ртен, и́же уве́де ра́зум./ Лу́чше бо сию́ купова́ти,/ не́жели зла́та и сребра́ сокро́вища./ Честне́йшая же есть ка́мений многоце́нных,/ все же честно́е недосто́йно ея́ есть./ Долгота́ бо дней и ле́та живота́ в десни́це ея́,/ в шу́йце же ея́ бога́тство и сла́ва;/ от уст ея́ исхо́дит пра́вда, зако́н же и ми́лость на язы́це но́сит./ Послу́шайте у́бо мене́, о ча́да!/ честна́я бо реку́,/ и блаже́н челове́к, и́же пути́ моя́ сохрани́т,/ исхо́ди бо мои́ — исхо́ди живота́,/ и уготовля́ется хоте́ние от Го́спода./ Сего́ ра́ди молю́ вас/ и предлага́ю мой глас сыново́м челове́ческим,/ я́ко аз, прему́дрость, устро́их сове́т/ и ра́зум и смысл аз призва́х./ Мой сове́т и утвержде́ние,/ мой ра́зум, моя́ же кре́пость./ Аз мене́ лю́бящия люблю́,/ и́щущий же мене́ обря́щут благода́ть./ Разуме́йте у́бо, незло́бивии, кова́рство,/ ненака́заннии же, прилага́йте сердца́./ Послу́шайте мене́ и па́ки, честна́я бо реку́,/ и отве́рзу от усте́н пра́вая,/ я́ко и́стине поучи́тся горта́нь мой,/ ме́рзски же предо мно́ю устны́ лжи́выя./ С пра́вдою в си глаго́лы уст мои́х,/ ничто́же в них стро́потно, ниже́ развраще́нно./ Вся пра́ва суть разумева́ющим,/ и про́ста обрета́ющим ра́зум./ Науча́ю бо вас и́стине,/ да бу́дет о Го́споде наде́жда ва́ша,/ и испо́лнитеся Ду́ха.</p>
				<p>Прему́дрости Соломо́новы чте́ние 
					<style>(главы 10, 6, 8, и 9):</style>
				</p>
				<p>Уста́ пра́веднаго ка́плют прему́дрость,/ устне́ же муже́й му́дрых ве́дят благода́ть./ Уста́ му́дрых поуча́тся прему́дрости,/ пра́вда же избавля́ет их от сме́рти./ Сконча́вшуся му́жу пра́ведну, не поги́бнет наде́жда./ Сын бо пра́веден ражда́ется в живо́т/ и во благи́х свои́х плод пра́вды обы́мет./ Свет пра́ведным всегда́/ и от Го́спода обря́щут благода́ть и сла́ву./ Язы́к му́дрых до́брая свесть,/ и в се́рдце их почи́ет му́дрость./ Лю́бит Госпо́дь преподо́бная сердца́,/ прия́тии же Ему́ вси непоро́чнии в пути́./ Му́дрость Госпо́дня просвеща́ет лице́ разу́мнаго./
					<style name="color-red"/>Постига́ет бо жела́ющия ю,/ пре́жде да́же разуме́ти ю,/ и удо́бь у́зрится от лю́бящих ю./ У́треневавый к ней не утру́дится,/ и бдяй ея́ ра́ди вско́ре без печа́ли бу́дет./ Я́ко досто́йных ея́ сама́ обхо́дит, и́щущи,/ и во стезя́х ея́ явля́ется им благоприе́мне./ Му́дрости никогда́же одоле́ет зло́ба./ Сих ра́ди и рачи́тель бых добро́ты
					<style name="color-red"/>ея́,/ и возлюби́х ю, и поиска́х от ю́ности моея́./ И взыска́х неве́сту привести́ себе́,/ я́ко всех Влады́ка возлюби́ ю,/ таи́бница бо есть Бо́жия хи́трости/ и обрета́тельница дел Его́./ Труды́ ея́
					<style>рех</style> от всего́ се́рдца моего́:/ Бо́же отце́в и Го́споди ми́лости,/ сотвори́вый вся сло́вом Твои́м/ и му́дростию Твое́ю устро́ивый челове́ка,/ да владе́ет бы́вшими от <style>Тебе</style>́ тварьми́/ и да управля́ет мир в преподо́бии и пра́вде./ Даждь ми Твои́х престо́лов приседя́щую прему́дрость/ и не отлучи́ мене́ от о́трок Твои́х,/ я́ко аз раб Твой и сын рабы́ни Твоея́./ Посли́ ю с Небе́с от свята́го жили́ща Твоего́/ и от престо́ла сла́вы Твоея́,/ да, су́щи со мно́ю, научат мя,/ что́ благоуго́дно есть пред Тобо́ю./ И наставит мя в ра́зум,/ и сохрани́т мя в сла́ве свое́й./ Помышле́ния бо сме́ртных вся боязли́ва/ и погреши́тельна умышле́ния их.
				</p>
				<p>Прему́дрости Соломо́новы чте́ние 
					<style>(гла́вы 4, 6, 7 и 2):</style>
				</p>
				<p>Похваля́ему пра́веднику возвеселя́тся лю́дие:/ безсме́ртие бо есть па́мять его́,/ я́ко от Го́спода познава́ется и от челове́к,/ и уго́дна Го́сподеви душа́ его́./ Возлюби́те у́бо, о му́жие, му́дрость и поживете́,/ восхощи́те ея́ и нака́зани бу́дете./ Нача́ло бо ея́ любы́ и соблюде́ние зако́на,/ почти́те прему́дрость, да во ве́ки ца́рствуете./ Возве́щу вам и не скры́ю от вас та́ин Бо́жиих,/ я́ко Той му́дрости Наста́вник есть,/ и му́дрых Испра́витель,/ и вся́кому смы́слу и де́лу Хитре́ц./ И всем смы́слом научи́т му́дрость,/ есть бо в ней Дух Разу́мен и Свят,/ и сия́ние Све́та Присносу́щнаго,/ и о́браз бла́гости Бо́жия./ Та дру́ги Бо́жия и проро́ки устроя́ет,/ благоле́пнейши же есть со́лнца/ и па́че вся́каго сотворе́ния звезд,/ све́ту сосужда́ема, обрета́ется пе́рвейши./ Та угожда́ющих ей от боле́зней изба́ви/ и наста́ви на стези́ пра́выя./ Даде́ им
					<style name="color-red"/>ра́зум име́ти свят,/ и сохрани́ я от ловя́щих,/ и по́двиг кре́пок подаде́ им./ Да разуме́ют вси, я́ко си́льнейши всего́ есть благоче́стие,/ и никогда́же премо́жет зло́ба му́дрости,/ ни́же пре́йдет злы́я, облича́ющи суд./ Реко́ша же в себе́, помы́сливше непра́ведно:/ наси́льствуем пра́ведному,/ не пощади́м преподо́бства его́,/ ни усрами́мся седи́н ста́рости многоле́тны./ Бу́дет бо нам кре́пость зако́н,/ и улови́м пра́веднаго,/ я́ко неуго́ден нам есть,/ и проти́вится дело́м на́шим,/ и поно́сит нам отпаде́ние зако́на,/ и облича́ет нам согреше́ния наказа́ния на́шего./ Возвеща́ет нам ра́зум име́ти Бо́жий/ и о́трока Госпо́дня себе́ имену́ет./ Бысть нам на обличе́ние помышле́нием на́шим,/ и тя́жек нам есть,/ и ви́дим, я́ко неподо́бно ины́м житие́ его́/ и измене́ны стези́ его́./ В поруга́ние вмени́хомся ему́,/ и удаля́ется от путе́й на́ших,/ я́ко от нечисто́т, и блажи́т после́дняя пра́ведных./ Ви́дим у́бо, а́ще словеса́ его́ и́стинна суть,/ иску́сим, я́же сбыва́ются ему́./ Руга́нием и му́кою истя́жем его́,/ да разуме́ем кро́тость его́ и иску́сим беззло́бство его́,/ сме́ртию безобра́зною осу́дим его́,/ бу́дет бо посеще́ние от слове́с его́./ Сия́ помы́слиша и прельсти́шася,/ ослепи́ бо я зло́ба их,/ и не разуме́ша та́ин Бо́жиих,/ и не разсуди́ша, я́ко Ты еси́ Бог Еди́н,/ живота́ име́яй и сме́рти власть,/ и спаса́яй во вре́мя ско́рби,/ и избавля́яй от вся́каго зла./ Щедр, и ми́лостив,/ и дая́й преподо́бным Свои́м благода́ть,/ и Свое́ю мы́шцею го́рдым противля́яйся.
				</p>
				<p>
					<style>На лити́и стихи́ра хра́ма. Сла́ва, глас 2: </style>
				</p>
				<p>Апо́стольски вся научи́л еси́/ ве́ровати в Тро́ицу Единосу́щную во Еди́ном Божестве́./ Те́мже тя вси, я́ко духо́внаго отца́,/ и ревни́теля апо́столом, и святи́телем единокро́вна,/ по до́лгу почита́юще, ублажа́ем и мо́лимся:/ моли́ спасти́ся всем,/ свяще́нную па́мять твою́ почита́ющим.</p>
				<p>
					<style>И ны́не, пра́здника. </style>
				</p>
				<p>
					<style>На стихо́вне стихи́ры, глас 2.</style>
				</p>
				<p>
					<style>Подо́бен: </style>До́ме Евфра́фов:
				</p>
				<p>Дом и жили́ще/ Ду́ха Пресвята́го,/ прему́дре Стефа́не, был еси́:/ те́мже и нас дом Тому́ соде́лай,/ свяще́нную твою́ па́мять почита́ющих.
				</p>
				<p>
					<style>Стих: </style>Свяще́нницы Твои́ облеку́тся в пра́вду,/ и преподо́бнии Твои́ возра́дуются.
				</p>
				<p>Житие́ твое́, я́ко со́лнце,/ в сердца́ неве́рных возсия́,/ зарю́ уче́ния испуща́я;/ те́мже и нас све́том невече́рним озари́,/ свяще́нную твою́ па́мять почита́ющих.
				</p>
				<p>
					<style>Стих: </style>Восхва́лятся преподо́бнии во сла́ве/ и возра́дуются на ло́жах свои́х.
				</p>
				<p>Не преста́й, Стефа́не, моля́ся/ о духо́вных твои́х ча́дех,/ и́хже креще́нием породи́л еси́,/ да вси честно́е твое́/ успе́ние почита́ем.
				</p>
				<p>
					<style>Сла́ва, глас 4:</style>
				</p>
				<p>Прему́дрости сокро́вище быв, святи́телю Стефа́не,/ сердца́ неве́рных люде́й уче́нием твои́м просвети́л еси́,/ благоче́стия се́мена насади́в./ Те́мже тя вси, я́ко учи́теля прему́дра,/ достодо́лжно по досто́инству ублажа́ем и мо́лимся:/ моли́ся Христу́, Ему́же от ю́ности порабо́тал еси́,/ изба́вити нас наве́т вра́жиих/ и спасти́ся душа́м на́шим.</p>
				<p>
					<style>И ны́не, пра́здника.</style>
				</p>
				<p>
					<style>Тропа́рь, глас 4:</style>
				</p>
				<p>Божественным жела́нием,/ от ю́наго во́зраста, Стефа́не прему́дре, разже́гся,/ яре́м Христо́в взял еси́/ и люде́й олядене́вшая дре́вле неве́рием сердца́,/ Боже́ственное се́мя в них се́яв,/ ева́нгельски духо́вне породи́л еси́./ Те́мже пресла́вную твою́ па́мять почита́юще, мо́лим тя:/ моли́, Его́же пропове́дал еси́,/ да спасе́т ду́ши на́ша.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь:
					<style> тропа́рь то́йже.</style>
				</p>
				<p>
					<style>По 1-й стихоло́гии седа́лен, глас 1.</style>
				</p>
				<p>
					<style>Подо́бен: </style>Ка́мени запеча́тану:
				</p>
				<p>Я́ко врача́ тя преизря́дна душе́вных страсте́й,/ святи́телю Стефа́не, ве́дуще, мо́лим:/ моли́ся утоли́ти от нас томи́тельныя стра́сти,/ да тебе́ вси, я́ко вину́ всех благи́х обре́тше, возопие́м:/ сла́ва Да́вшему ти прему́дрость,/ сла́ва Венча́вшему тя,/ сла́ва Даю́щему тобо́ю всем просвеще́ние.</p>
				<p>
					<style>Сла́ва, и ны́не, пра́здника. </style>
				</p>
				<p>
					<style>По 2-й стихоло́гии седа́лен, глас 4.</style>
				</p>
				<p>
					<style>Подо́бен: </style>Вознесы́йся:
				</p>
				<p>От младе́нства доброде́тели прилежа́в,/ сосу́д Духа Свята́го, святи́телю Стефа́не, был еси́,/ от Него́же и прему́дрости навы́к,/ научи́л еси́ челове́ки и́долы преобидети и Христу́ ве́ровати:/ Его́же моли́ спасти́ всех, любо́вию тя почита́ющих.
				</p>
				<p>
					<style>Сла́ва и ны́не, пра́здника, или Богоро́дичен:</style>
				</p>
				<p>Грехолюби́в сый, молю́ Тя, безгре́шнаго Бо́га ро́ждшую,/ взе́млющаго грехи́ ми́ра, Пречи́стая,/ многогре́шную ду́шу мою́ уще́дрити/ и грехи́ моя́ мно́гия очи́стити:/ гре́шных бо Ты еси́ очище́ние,/ и спасе́ние ве́рных, и заступле́ние.</p>
				<p>
					<style>По полиеле́и седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Прему́дрости свы́ше науче́н был еси́,/ Бо́гу соедини́вся, ева́нгельски мир оста́вил еси́/ и в да́льних ме́стех, прише́д, креще́нием ко Христо́ву позна́нию всех приве́л еси́./ Те́мже и всем вопия́л еси́:/ позна́йте Бо́га и обря́щете благода́ть./ Святи́телю прему́дре Стефа́не, моли́ Христа́ Бо́га, грехо́в оставле́ние дарова́ти/ почита́ющим любо́вию всечестну́ю па́мять твою́.</p>
				<p>
					<style>Сла́ва, и ны́не, пра́здника, или́ Богоро́дичен:</style>
				</p>
				<p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии,/ Огнь бо всели́ся в Тя Божества́,/ и я́ко Младе́нца млеко́м пита́еши Зижди́теля и Го́спода./ Тем, А́нгельский и человече́ский род, досто́йно сла́вим пресвято́е рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му рождеству́ Твоему́.</p>
				<p>
					<style>Та́же, степе́нна, 1-й антифо́н 4-го гла́са. Проки́мен: </style>Уста́ моя́ возглаго́лют прему́дрость,/ и поуче́ние се́рдца моего́ ра́зум.
					<style> Стих: </style>Услы́шите сия́, вси язы́цы, внуши́те, вси, живу́щий по вселе́нней. Вся́кое дыха́ние:
					<style> Ева́нгелие от Иоа́нна, зача́ло 35 от полу́. По 50-м псалме́ стихи́ра, глас 6: </style>Прему́дрости Твое́й: 
					<style>пи́сана на вече́рни 
						<emphasis>(зри выше).</emphasis>
					</style>
				</p>
				<p>
					<style>Кано́н пра́здника со ирмосо́м на 6, и свята́го два, на 8. Кано́н свята́го, глас 4.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Свяще́ннаго ты Писа́ния от младе́нства научи́вся, Богоно́се Стефа́не,/ в да́льняя места́ прише́л еси́,/ и неве́дущим Бог тобо́ю позна́ся.</p>
				<p>Иде́же пре́лесть почита́ема бя́ше,/ та́мо же ны́не тобо́ю Бог неве́дущим, святи́телю Стефа́не, позна́ся./ Те́мже свяще́нную Твою́ па́мять достодо́лжно ублажа́ем.</p>
				<p>Богодохнове́нным твои́м уче́нием научи́л еси́ лю́ди ве́ровати во Христа́/ и от и́дольския пре́лести уклоня́тися./ Сего́ ра́ди тя вси, я́ко единоревни́теля апо́столом, пе́сньми почита́ем.</p>
				<p>
					<style>Богородичен: </style>Ты Еди́наго, Богоневе́сто, в Вы́шних седя́щаго,/ на руку́ носи́ла еси́, плоть бы́вша:/ Ты бо была́ еси́ избра́нна от всех век,/ прия́телище досто́йно Вседержи́теля.
				</p>
				<p>
					<style>Други́й кано́н, глас 8. </style>
				</p>
				<p>
					<style>Песнь 1</style>
				</p>
				<p>
					<style>Ирмо</style>
					<style>́с
						<strong>: </strong>
					</style>
					<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
				</p>
				<p>Пермь я́ко дости́гл еси́, святи́телю,/ и та́мо возвы́шенную пре́лесть, прему́дре Стефа́не, смири́л еси́,/ и лю́таго чароде́я прему́дрыми твои́ми уче́нии посрами́л еси́.</p>
				<p>Бесо́вская ору́жия кре́пко, святи́телю, притупи́л еси́, и, тех победи́в Бо́жиею си́лою,/ всем Хри́ста, и́стиннаго Бо́га, Того́ испове́дал еси́,/ те́мже и вене́ц от Него́ прия́л еси́, Стефа́не.</p>
				<p>Боже́ственною любо́вию, о́тче, распала́емь,/ не убоя́лся еси́ долготы́ пу́тныя, ниже́ та́мо нечести́вых челове́к сопротивле́ния,/ но вся претерпе́л еси́ и всех Бо́гу приве́л еси́.</p>
				<p>
					<style>Богоро́дичен: Из
						<strong/>
					</style>ко́рене ца́рскаго прозябла́ еси́, Царя́ Христа́, Бо́жие Сло́во,/ па́че ума́ и смы́сла родила́ еси́ из чи́стых крове́й Твои́х,/ сугу́ба естество́м явля́ема и еди́нствующа Ипоста́сию. 
				</p>
				<p>
					<style>Катава́сия пра́здника.</style>
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
					<emphasis/>
				</p>
				<p>Не убоя́лся еси́, святи́телю, люде́й тогда́ нече́ствующих,/ но тех дерзнове́нно куми́рницу со и́долы огню́ пре́дал еси́/ и всех научи́л еси́ вопи́ти:/ несть свят, па́че Тебе́, Го́споди.</p>
				<p>Тезоимени́тым му́жеством и смире́ния нра́вом/ на о́вчу кро́тость уби́йц преложи́л еси́,/ сего́ ра́ди и венцы́ венча́лся еси́, святи́телю Стефа́не.</p>
				<p>
					<style>Богоро́дичен: </style>Тя, заступле́ние небла́зненно, Богома́ти, стяжа́вше/ и упова́ние на Тя возлага́юще, спаса́емся/ и, к Тебе́ прибега́юще, сохраня́емся вси.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ еди́не Человеколю́бче.</emphasis>
				</p>
				<p>Я́ко мудр и смы́слен споспе́шник,/ душе́вное благоро́дие па́че плотски́х сласте́й предпоче́т,/ я́ко пре́мудрая уче́ния всем явля́еши/ и в Бо́жие позна́ние но́выя лю́ди, о́тче, приве́л еси́.</p>
				<p>Очи́стив твой ум от страстна́го треволне́ния,/ Христу́ подо́бяся, взыска́ти заблу́ждших прише́л еси́,/ и́хже обре́т, с ни́ми Тому́ пое́ши:/ несть свят, па́че Тебе́, Го́споди.</p>
				<p>Богоглаго́ливый язы́к я́ко стяжа́в, святи́телю,/ та́инством Богосло́вия научи́л еси́ лю́ди ве́ровати в Тро́ицу, Еди́но Божество́,/ Е́йже о нас, Стефа́не, моли́ся.</p>
				<p>
					<style>Богородичен: </style>Жезл, прозя́бший Христа́, цвет нетле́нный,/ злату́ю кади́льницу, вси Тя ве́мы, Чи́стая,/ Боже́ственнаго Существа́ нося́щи на руку́ угль, Богоблаже́нная.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Ско́ро предвари́:
				</p>
				<p>Ума́ пречу́днаго и бо́дреннаго учи́теля, священноде́йствы Це́рковь украси́вша,/ и му́тным уче́нием волхва́, я́ко возбесне́вша во́лка, от Христо́вых ове́ц словесы́ свои́ми отгна́вша,/ и невре́дно духо́вная своя́ ча́да сохра́нша,/ восхва́лим, ве́рнии, Стефа́на прехва́льнаго, глаго́люще:/ моли́ Христа́ Бо́га спасти́ся душа́м на́шим.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>Песнь 4</style>
				</p>
				<p>
					<style>Ирмос: </style>
					<emphasis>Седя́й в сла́ве на престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спасе́ зову́щия:/ сла́ва, Христе́, си́ле Твое́й.</emphasis>
				</p>
				<p>Я́ко со́лнце, чи́стое житие́ твое́ возсия́, святи́телю,/ тьму идолобе́сия от люде́й твои́х отгна́в, всех научи́л еси́ взыва́ти:/ сла́ва си́ле Твое́й, Го́споди.</p>
				<p>Волше́бная буесло́вия, я́ко прему́др, посрами́л еси́,/ и сих от Христо́ва ста́да словесы́ твои́ми, я́ко пра́щею, отгна́л еси́,/ и зва́ти всех научи́л еси́:/ сла́ва си́ле Твое́й, Го́споди.</p>
				<p>Я́ко и́стинный святи́тель тих и кро́ток, о́тче, был еси́/ и столп благоче́стия Це́ркве яви́лся еси́,/ лю́ди твоя́ благоче́стию научи́в вопи́ти Христу́:/ сла́ва си́ле Твое́й, Го́споди.</p>
				<p>
					<style>Богоро́дичен: </style>Тя ору́жие на враги́ предлага́ем,/ ско́рби вся́кия лю́тых обстоя́ний отрева́ем,/ и возмуще́ния ерети́ческаго, Ма́ти Бо́жия, избега́ем.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Спасти́ся моли́ лю́дем,/ и́хже уче́нием твои́м просвети́л еси́ и научи́л еси́ вопи́ти:/ сла́ва си́ле Твое́й, Человеколю́бче.</p>
				<p>От Бо́га прие́м свяще́нства избра́ние, Боже́ственною си́лою свы́ше оде́ян,/ апо́стольски лю́ди от тьмы и́дольския просвети́л еси́ и научи́л еси́ вопи́ти:/ си́ле Твое́й сла́ва, Человеколю́бче.</p>
				<p>
					<style>Богоро́дичен: </style>Ковче́г Тя издале́ча прообразова́ прие́мший зако́н Богонапи́санный,/ во чре́ве Сло́во Бо́жие заче́ншую несказа́нно, Всенепоро́чная,/ пита́ющее бога́тно ду́ши вопию́щих:/ сла́ва си́ле Твое́й, Го́споди.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>Воздви́гл еси́
					<style name="color-red"/>уче́нием твои́м дре́вле во тьме неве́дения лю́ди лежа́щия,/ ча́да Бо́жия и све́та показа́л еси́ насле́дники,/ отону́дуже тя, святи́телю, вси любому́дренно почита́ем.
				</p>
				<p>Прему́дрость Ду́ха Свята́го благода́тию во устна́х твои́х излия́вшися самотвори́тельно/ и ко Христо́ву позна́нию приведе́ лю́ди, святи́телю.</p>
				<p>Све́ту вели́кому я́ко вене́чник ны́не, святи́телю, предстои́ши,/ помина́й изря́дное твое́ достоя́ние, е́же мно́гими труды́, о́тче, стяжа́л еси́,/ да вси тя ублажа́ем.</p>
				<p>
					<style>Богородичен: </style>Возсия́ из Тебе́ мы́сленное Со́лнце/ и све́тлыя лучи́ Своего́ Божества́ всем простре́, Богоро́дице Влады́чице,/ тем Тя вси сла́вим.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Человеколю́бче.</emphasis>
				</p>
				<p>Боже́ственною ре́вностию, святи́телю, разжиза́емь,/ су́етныя и́долы па́губы коне́чныя огню́ пре́дал еси́/ и, неве́рныя в ве́ру приве́д,/ всех научи́л еси́ в Трех Ли́цех Еди́но Божество́ ве́ровати.</p>
				<p>Постыде́ся окая́нный волхв,/ хотя́ Христо́вы лю́ди отврати́ти от ве́ры,/ Бо́гу, тя прославля́ющу, свяще́ннейший Стефа́не прему́дре.</p>
				<p>
					<style>Богородичен:
						<strong/>
					</style>Украси́лася еси́ де́вства добро́тами,/ Е́вин покры́ла еси́ студ злообра́зный, Христа́ ро́ждшая,/ одея́ние безсме́ртия да́рующаго Тебе́ чту́щим.
				</p>
				<p>
					<style>Песнь 6</style>
				</p>
				<p>
					<style>Ирмос: </style>
					<emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
				</p>
				<p>Ра́лом слове́с твои́х олядене́вшая люде́й сердца́ возде́лал еси́,/ Боже́ственное се́мя в них все́яв,/ плод кра́сный Христу́, святи́телю, приве́л еси́.</p>
				<p>Быстрина́ми твои́х уче́ний и́дольская разжже́ния, прему́дре Стефа́не, угаси́в,/ Боже́ственными твои́ми словесы́ ве́рных сердца́ утверди́л еси́.</p>
				<p>Во Единосу́щную Тро́ицу ве́ровати лю́ди научи́в, прему́дре Стефа́не,/ от скве́рны и́дольския к Живо́му Бо́гу приве́л еси́.</p>
				<p>
					<style>Богоро́дичен: </style>Расто́ргни мои́х согреше́ний рукописа́ние,/ одержа́щих мы печа́лей и страсте́й разреше́ние да́руя,/ и соблюди́ мя поврежде́нна, Влады́чице.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
				</p>
				<p>Па́стырский жезл прие́м, святи́телю,/ но́вым лю́дем учи́тель был еси́, пресла́вне Стефа́не,/ по апо́столу, всем всяк быв, да всех ко Христу́ приведе́ши, пресла́вне.</p>
				<p>Меч обою́ду остр язы́к твой на лука́ваго волхва́ бысть, святи́телю,/ пресека́я того́ му́тное уче́ние;/ те́мже тя свяще́нными пе́сньми прославля́ем.</p>
				<p>
					<style>Богоро́дичен: </style>На́йде Вседе́тельный Дух на Тя, Всенепоро́чная,/ и Сло́во Бо́жие в Тя всели́ся,/ и плоть бысть неизрече́нно, и пребы́сть неизме́нен.
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен: </style>Взбра́нной:
				</p>
				<p>Самозва́нен не и́щущим тебе́, святи́телю, обре́лся еси́,/ лю́ди, от и́дольския ле́сти свободи́в, ко Христо́ве ве́ре приве́л еси́/ и волхва́ пансо́тника посрами́л еси́,/ те́мже и пе́рвый епи́скоп и учи́тель Пе́рми был еси́./ Сего́ ра́ди духо́вная твоя́ ча́да,/ я́ко тобо́ю изба́вльшся от и́дол, благода́рная тебе́ возопие́м:/ ра́дуйся, Стефа́не, учи́телю прему́дрый.</p>
				<p>
					<style>И́кос:</style>
				</p>
				<p>Вся́каго мирска́го пристра́стия кроме́, о́тче, быв,/ от ю́ности прилежа́л еси́ прему́дрости и де́тельное худо́жество дости́гл еси́ Богосло́вия./ И в да́льние страны́ прише́д,/ иде́же весьма́ Бог не погнава́шеся, но пре́лесть бесо́вская почита́шеся,/ та́мо апо́стольски лю́ди научи́л еси́ ве́ровати во Христа́,/ и́долы сокруши́в и волхва́ посрами́в, святи́тель тем был еси́,/ Те́мже духо́вная твоя́ ча́да,/ я́ко тобо́ю изба́вльшеся от и́дол, благода́рная тебе́ зове́м:/ ра́дуйся, Стефа́не, учи́телю прему́дрый.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Не послужи́ша тва́ри Богому́дрии/ па́че Созда́вшаго,/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
				</p>
				<p>Злочести́вый он чароде́й, и́же на благоче́стие хулу́ глаго́лавый,/ тобо́ю, прему́дре, я́ко беззако́нен, от Христо́ва ста́да но́вых люде́й отгони́м быва́ет./ Мы же Христу́ зове́м:/ благослове́н Бог оте́ц на́ших.</p>
				<p>Пресла́вно я́ко преше́д от ми́ра к преми́рным, святи́телю, жили́щем/ и прича́стием Бо́гу прибли́жився, воспева́еши:/ благослове́н Бог оте́ц на́ших.</p>
				<p>
					<style>Богородичен: </style>Изба́вльшеся Тобо́ю пе́рвыя кля́твы, к присносу́щней Жи́зни преше́дще,/ ра́дуйся, зове́м Ти, пресла́вная Влады́чице,/ Я́же Бо́га нам ро́ждшая.
				</p>
				<p>
					<style>Ин </style>
				</p>
				<p>
					<style>Ирмо́с: </style>
					<emphasis>От Иуде́и, доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
				</p>
				<p>Бе́гает у́бо, побежде́н быв тобо́ю, преблаже́нне Стефа́не, злочести́вый волхв,/ его́же мудрова́ния и зло́бы вси избавля́емся, Христу́ вопию́ще:/ благослове́н Бог оте́ц на́ших.</p>
				<p>И́же тобо́ю дре́вле просвеще́ннии лю́дие,/ пречу́дне святи́телю Стефа́не, я́ко к жи́ву, глаго́лем:/ не оста́ви нас, твои́х чад, я́коже обеща́лся еси́,/ да вси с тобо́ю Христу́ зове́м:/ благослове́н Бог оте́ц на́ших.</p>
				<p>Еле́ем Боже́ственнаго ра́дования я́ко святи́тель пома́зан быв,/ но́выя лю́ди ко Христо́ву позна́нию приве́л еси́/ и всех научи́л еси́ Христу́ взыва́ти:/ благослове́н Бог оте́ц на́ших.</p>
				<p>
					<style>Богоро́дичен: </style>Ны́не вся испо́лнишася све́та Боже́ственнаго Тобо́ю, Пречи́стая,/ Ты бо дверь яви́лася еси́,/ е́юже ми́ру Бог бесе́дова, просвеща́я ве́рою зову́щия:/ благослове́н, Пречи́стая, Плод чре́ва Твоего́.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>О́троки</emphasis>
					<emphasis>благочести́выя в пещи́/ Рождество́ Богоро́дичо спасло́ есть./ Тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся веки.</emphasis>
				</p>
				<p>Словесы́ твои́ми наставля́ема ча́да твоя́, святи́телю,/ от тьмы и́дольския к све́ту Богоразу́мия преше́дше,/ единогла́сно Христу́ вопие́м:/ благослови́те, вся дела́ Госпо́дня, Го́спода и превозноси́те Его́ во ве́ки.</p>
				<p>Свет трисо́лнечныя Тро́ицы, всели́вся в Боже́ственное твое́ се́рдце,/ лю́ди вся просвети́ святы́м креще́нием и научи́ Творцу́ Изба́вителю вопи́ти:/ благослови́те, вся дела́ Госпо́дня,
					<emphasis/>Го́спода и превозноси́те Его́ во ве́ки.
				</p>
				<p>
					<style>Богоро́дичен: </style>Усты́ и ра́зумом Богоро́дицу Тя му́дрствующе, песносло́вим Тя, Пренепоро́чная:/ родила́ бо еси́, Пречи́стая, пло́тию обложе́на Бо́га и Го́спода./ Тем Тя, Де́во, пое́м и превозно́сим во ве́ки.
				</p>
				<p>
					<style>Ин</style>
				</p>
				<p>
					<style>Ирмос: </style>
					<emphasis>Царя́ Небе́снаго,/ Его́же пою́т во́и А́нгельстии,/ хвали́те и превозноси́те во вся ве́ки.</emphasis>
				</p>
				<p>Я́коже не́кий хра́брый воево́да яви́лся еси́, преблаже́нне, и́дольския хра́мы искореня́я,/ и, лю́ди от тех пре́лести изба́вив,/ научи́л еси́ от ду́ши Христу́ вопи́ти: благослови́те, вся дела́, Го́спода и превозноси́те Его́ во ве́ки.</p>
				<p>Во глубину́ Ду́ха Свята́го прини́кнув, ра́зум Боже́ственный отту́ду поче́рпл еси́./ Те́мже и Це́рковь правосла́вием обогати́л еси́/ Творцу́ Изба́вителю вопи́ти:/ благослови́те, вся дела́, Го́спода и превозноси́те Его́ во ве́ки.</p>
				<p>Во Христо́во посо́бие обо́лкся, лука́выя бе́сы от челове́к отгна́л еси́./ Тем и Небе́сное насле́дие, о́тче, со святи́тели прия́л еси́/ и с ни́ми Христу́ вопие́ши:/ благослови́те, вся дела́, Го́спода и превозноси́те Его́ во ве́ки.</p>
				<p>
					<style>Богоро́дичен: </style>Е́ва у́бо дре́ва живо́тнаго изгна́на бысть, возбраня́ема причаще́ния;/ Ты же, Де́во Богоро́дице, Живо́т ве́чный источи́ла еси́ ми́ру,/ живоно́сное де́йство да́рующий ве́рным.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Всяк земноро́дный/ да взыгра́ется, Ду́хом просвеща́емь</emphasis>,/ 
					<emphasis>да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
				</p>
				<p>Твои́ми труды́, святи́телю, я́же на земли́, Небе́сный поко́й прия́т,/ иде́же святы́х ли́кове и пра́ведных всесве́тлое торжество́./ Отону́дуже и нас помина́й, па́мять твою́ при́сно сла́вящих.</p>
				<p>Ве́чных и нетле́нных улучи́ти жела́я, святи́телю,/ и я́же в ми́ре мня́щихся сла́дких оста́вив, Христу́ после́довал еси́./ Те́мже и ли́ку архиере́йскому сочета́лся еси́, пресла́вне.</p>
				<p>Догма́том благоче́стия научи́вася, прему́дре святи́телю,/ апо́столом ревни́тель был еси́ и и́дольскую пре́лесть низложи́л еси́./ Те́мже твою́ па́мять досто́йно ублажа́ем.</p>
				<p>
					<style>Богоро́дичен: </style>Плоть прия́ти восхоте́в, в Тя всели́ся,/ еди́ну святе́йшу всех обре́т Богоро́дицу, вои́стинну яви́ Ма́терь Де́ву.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
				</p>
				<p>Боже́ственным жела́нием всегда́ подвиза́емь,/ му́дрости и ра́зума извы́к, по апо́столу, люде́й от пре́лести отврати́л еси́,/ и Бо́гу Жи́ву ве́ровати научи́л еси́, святи́телю прехва́льне.</p>
				<p>Всем благи́м о́браз дово́лен был еси́,/ к Вы́шнему житию́ веду́щ, смире́нием и кро́тостию./ Те́мже отсю́ду Христо́с па́стыря тя люде́й Свои́х устроя́ет,/ Его́же моли́ спасти́ всех, пою́щих тя.</p>
				<p>И́же к Бо́гу жела́нием страсте́й успи́л еси́ воста́ние,/ всено́щным стоя́нием дарова́ния восприя́л еси́/ ви́дети су́щия та́мо неизрече́нныя добро́ты, Стефа́не.</p>
				<p>
					<style>Богоро́дичен: </style>Яви́лася еси́, Де́во, Ма́ти Бо́жия, па́че естества́ ро́ждшая Бо́жие Сло́во,/ Его́же Оте́ц отры́гну пре́жде всех век, я́ко Благ;/ Его́же ны́не и теле́с вы́шше разумева́ем,/ а́ще и в те́ло оде́яся.
				</p>
				<p>
					<style>Свети́лен свята́го:</style>
				</p>
				<p>Ни челове́ком, ни от челове́к, но от Бо́га избра́ние святи́тельства прии́м,/ и́же пре́жде тьмы сы́ны, ны́не же ча́да и насле́дники Све́та,/ твои́м уче́нием сотвори́л еси́, прему́дре Стефа́не.</p>
				<p>
					<style>Сла́ва, и ны́не, пра́здника. </style>
				</p>
				<p>
					<style>На хвали́тех стихи́ры, глас 1.</style>
				</p>
				<p>
					<style>Подо́бен: </style>Небе́сных чино́в:
				</p>
				<p>Лю́таго и зла́го пансо́тника су́етное буесло́вие,/ я́ко прему́др, отрази́л еси́,/ и того́, я́ко во́лка, от Христо́ва ста́да отгна́л еси́,/ и лю́ди Бо́жия апо́стольски научи́л еси́./ Те́мже <style>Днесь</style>, любому́дренно соше́дшеся,/ честну́ю па́мять твою́ пресла́вно почита́ем, святи́телю.</p>
				<p>И́же свы́ше дарова́нным твои́м ра́зумом/ до́бре разсуди́в настоя́щих,/ и к Бо́гу веду́щих жела́ние прие́м,/ и, я́ко еле́нь, на и́сточники водны́я поте́кл еси́:/ и́же дре́вле неве́рием во тьме лежа́щия лю́ди/ креще́нием сы́ны Све́та и насле́дники сотвори́л еси́,/ о ни́хже ны́не, Стефа́не, непреста́нно моли́ся.</p>
				<p>Ни сла́вы, ни бога́тства, святи́телю, возжела́в,/ но духо́вное худо́жество взыска́л еси́/ жела́нием, е́же мно́гих собо́ю испра́вити и ко Христу́ привести́,/ е́же и получи́л еси́./ Те́мже до конца́, не оскудева́я, моли́ся Христу́ Бо́гу,/ спасти́ всех, честну́ю па́мять твою́ почита́ющих.</p>
				<p>
					<style>Сла́ва, глас 2:</style>
				</p>
				<p>Прииди́те, ны́не благоче́стно соше́дшеся,/ новопросвеще́ннии свяще́нных собо́ри,/ псалмы́ и хвала́ми досто́йную честь/ я́ко отцу́ и благоде́телю воздаю́ще,/ духо́вне нас креще́нием в пакибытие́ породи́вшему/ и от тьмы на свет произве́дшему,/ возопие́м, глаго́люще:/ Го́споди, моли́твами Твоего́ уго́дника Стефа́на/ спаси́ и уще́дри всех,/ благоче́стно от души́ пою́щих Тя.</p>
				<p>
					<style>И ны́не, пра́здника.</style>
				</p>
				<p>
					<style>Славосло́вие вели́кое. И час 1-й. И отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны 1-го кано́на песнь 3-я, на 4, и 2-го кано́на песнь 6-я, на 4. Проки́мен, глас 1: </style>Уста́ моя́ возглаго́лют прему́дрость,/ и поуче́ние се́рдца моего́ ра́зум.
					<style> Стих: </style>Услы́шите сия́, вси язы́цы, внуши́те, вси, живу́щии по вселе́нней.
					<style> Апо́стол ко Евре́ем, зача́ло 318. </style>Аллилу́ия, 
					<style>глас 2: </style>Уста́ пра́веднаго поуча́тся прему́дрости, и язы́к его́ возглаго́лет суд.
					<style> Ева́нгелие от Луки́, зача́ло 24. Прича́стен: </style>В па́мять ве́чную бу́дет пра́ведник:
				</p>
				<p>
					<style>Моли́тва</style>
				</p>
				<p>О Богоосвяще́нный и равноапо́стольный Стефа́не, но́вый Богове́дения пропове́дниче и просвети́телю Креще́нием святы́м великопе́рмских, во идолопокло́нстве живу́щих люди́й, ко и́стинному Ева́нгельскому све́ту путеводи́телю, па́стырю до́брый и учи́телю прему́дрый, Ду́ха Свята́го сосу́де избра́нный, Христоподража́тельный в Небе́сный Сио́н наста́вниче и руководи́телю, о́браз благонра́вия всем, благоче́стно жи́ти жела́ющим, благоиску́сный мы́сленнаго корабля́, чрез мо́ре ми́ра сего́ к Небе́сному приста́нищу пла́вающего, прави́телю, ди́вный во иера́рсех, уве́нчанный Боже́ственною благода́тию, всеросси́йский свети́льниче, вели́кий чудотво́рче и моли́твенниче те́плый! К тебе́ во умиле́нии се́рдца моего́, аз, окая́нный и гре́шный, благонаде́жно притека́ю и вопию́, прося́, смире́нный, по́мощи твоея́ и те́плаго ко Преблаго́му Бо́гу хода́тайства, да твои́ми Богоприя́тными моли́твами испро́сиши ми от Него́ человеколю́бную ми́лость, оставле́ние мно́гих мои́х согре́шений, души́ и телеси́ здра́вие со спасе́нием, и я́ко Благ и Человеколю́бец да благоволи́т безбе́дно в ми́ре сем ходи́ти ми до сконча́ния живота́ моего́, во вре́мя же разлуче́ния моего́ от жи́зни сея́, дух мой в покая́нии и ми́ре А́нгелом Свои́м святы́м ми́лостивно прия́ти, да даст ми мимо мра́чных, и злокова́рных, и лю́тых духо́в де́монских на возду́се проити́ невозбра́нно, и к Нему́ непосты́дно предста́ти поклони́тися, и безсме́ртныя и блаже́нныя жи́зни сподо́битися со всеми святы́ми во ве́ки. Ами́нь.</p>
			</section>
			<section>
				<title>
					<p>Святитель Стефан, епископ Великопермский</p>
				</title>
				<p>Святитель Стефан, епископ Великопермский родился около 1346 года в Великом Устюге. Его отец Симеон служил причетчиком соборной церкви. О матери святого известно предание, согласно которому ее, трехлетнюю девочку, однажды встретил на церковной паперти святой старец Прокопий Устюжский. Поклонившись ей до земли, он сказал: «Вот идет мать Стефана, епископа Пермского, который будет великим между слугами Божьими». В детские годы святой Стефан был научен молитве и послушанию. Отданный в «научение книжное», он удивлял своими способностями. Свободное от занятий время мальчик любил посвящать чтению Священного Писания. Через год он стал чтецом в соборной церкви. Как и многие северные русские города, Великий Устюг был в то время богатым торговым городом.</p>
				<p>Вокруг него в густых лесах были расположены поселения, в которых жили языческие племена зырян или западных пермяков. «Пермская страна», обширная территория между реками Печорою и Двиною, в верховьях Камы и Вычегды, находилась в зависимости от Новгорода Великого, а по мере усиления Московского княжества — от Москвы. Занимаясь охотой, зыряне жили довольно обособленно, но вели оживленную торговлю с русскими городами, в особенности с Великим Устюгом. Общаясь с зырянами, юный Стефан в совершенстве овладел их языком. К этому времени юноша окончательно решил оставить мирскую жизнь и посвятить себя служению Богу. Родители со слезами радости отпустили сына. По благословению Ростовского епископа Парфения, в монастыре во имя святителя Григория Богослова, славившемся своими образованными монахами, в 1365 году был совершен монашеский постриг молодого послушника с наречением ему имени Стефан.</p>
				<p>С усердием углубился инок в изучение Священного Писания. Частые беседы с кем-либо из духовно опытных, умудренных книжной ученостью монахов, занятия греческим языком, который он вскоре достаточно хорошо усвоил, помогли святому Стефану в его духовном возрастании и богословском образовании. Преподобный Епифаний Премудрый, будущий жизнеописатель святого Стефана, а в то время его собрат по монастырю, повествует о постоянных совместных беседах, посвященных толкованию Священного Писания и изъяснению творений святых отцов. В монастыре святой Стефан написал несколько произведений, свидетельствовавших о любви к богомыслию и глубоких знаниях автора (до наших дней не сохранились). Первым приходил святой Стефан к богослужению в храм и позже всех покидал его, подолгу молился, все более и более восходил в подвигах иноческого жития, преуспевая в добродетелях, смирении и любви.</p>
				<p>Стремление просветить светом Христовой истины язычников-зырян, с детства жившее в его сердце, воодушевило святого Стефана на особый подвиг. Он создал для зырян письменность, которой они не имели, в качестве алфавита используя зырянские знаки на дереве, посредством которых охотники вели свою торговлю. С помощью созданной азбуки (состоявшей из 24 букв) святой Стефан перевел на зырянский язык богослужебные книги и частично Священное Писание. К концу своего десятилетнего пребывания в монастыре (около 1375 года), чувствуя себя уже достаточно подготовленным к делу Евангельской проповеди, святой Стефан отправился в Москву за благословением. К тому времени святителя Алексия, Митрополита Московского, особенно заботившегося о распространении Христовой веры среди народов отдаленных окраин Руси, уже не было в живых. Управителем митрополии был архимандрит Симонова монастыря Михаил (Митяй). Поняв важность задуманного молодым иеродиаконом просветительского дела, он испросил у великого князя охранные грамоты для святого Стефана и направил его к епископу Коломенскому Герасиму. После долгих бесед со Стефаном Преосвященный Герасим рукоположил его во иеромонаха и благословил на миссионерское служение. Снабженный антиминсами, миром, частицами святых мощей, а также необходимой для богослужения церковной утварью, святой Стефан отправился на родину, чтобы проститься с родителями. Осенью 1379 года святой Стефан отправился в Пермскую землю. Язычники-зыряне поклонялись стихиям (воде и огню), зверям и деревьям; главным их божеством была «Золотая баба» — каменный идол, которому приносилась в жертву лучшая часть добычи. Особым влиянием у зырян пользовались жрецы или волхвы, державшие в страхе и подчинении народ. Смерть ожидала каждого, кто осмелился бы коснуться их языческих верований. Положение для проповедника осложнялось еще и тем, что алчные великокняжеские сборщики дани озлобили зырян, поэтому все, что исходило из Москвы, казалось зырянам враждебным. Пырас (ныне город Котлас) стал первым селением, в котором святой Стефан начал свою проповедь. Жители его чаще бывали в Устюге и общались с русскими. Когда они услышали, что инородец прекрасно говорит на их родном языке, то оказали ему гостеприимство.</p>
				<p>Поначалу миссионерство святого Стефана не имело успеха. Непривычно и страшно было слышать зырянам, что их боги — ложные и бесполезные истуканы, созданные людьми, и что есть лишь один истинный Бог — Творец всего сущего, воплотившийся на земле, Имя Которому — Христос. Жители селения всячески старались помешать святому Стефану, а однажды, по наущению волхвов, предприняли даже попытку сжечь его. Но кротость, терпение и любовь, а также всецелая преданность воле Божией, с которыми выносил святой Стефан все испытания, тронула наконец их сердца. Покоренные его личностью, убедительностью и простотой доводов в пользу новой веры, почти все жители Пыраса, кроме нескольких наиболее упорных язычников, приняли Святое Крещение.</p>
				<p>Святой Стефан выбрал себе из новокрещенных зырян нескольких спутников и отправился с ними далее вверх по течению Вычегды. В дом из селений, где останавливался и проповедовал святой Стефан, он приводил язычников к вере Христовой, За короткое время святой Стефан крестил жителей селений от Пыраса до Усть-Гама и везде ставил кресты и часовни, как самые понятные для новообращенных символы. В Усть-Гаме, большом зырянском селении, где находилась главная кумирница с особо почитавшимися идолами и где преимущественно жили жрецы, святой Стефан подвергся наибольшей опасности. Испуганные успехами его проповеди, в которой усматривали угрозу своему могуществу, жрецы возбудили в народе вражду к святому. Как только святой Стефан появился в селении, навстречу ему бросилась разъяренная толпа. Но кроткое лицо и дружелюбная речь на их родном языке обезоружили нападавших, и они невольно стали слушать, что говорил им пришелец. Святой Стефан знал, что, поклоняясь идолам, зыряне верили в существование некоего могущественного духа, который все сотворил, но которому они недостойны поклоняться. Это неясное верование использовал святой Стефан, чтобы как можно доходчивее объяснить зырянам основы Христовой веры. Считая, что лучшим доказательством бессилия языческих богов будет уничтожение идолов и кумирниц, он поджег кумирню, где стояла так называемая «Золотая баба».</p>
				<p>Когда жители Усть-Гама с топорами и кольями бросились на святого Стефана, он, подняв руки к небу, со слезами молился о прозрении заблудших. Никто из зырян не решился напасть на него. Природная кротость этих людей отмечена иноком Епифанием Премудрым: «Обычай лих имать не творить начало бою». Так, сопровождаемый трудностями и опасностями, продвигался святой Стефан в глубь Пермской земли, убеждая словом, сокрушая идолов и кумирни, все новых и новых язычников обращая в христианство. Решающим моментом его миссионерской деятельности явилось столкновение с Памой, главным зырянским жрецом. Пытаясь поколебать у своих подопечных уважение к святому Стефану, Пама предложил ему пройти сквозь огонь и тем доказать на деле существование проповедуемого им Бога. Когда же смиренный инок, помолившись, решился подвергнуть себя жестокому испытанию и предложил Паме последовать за ним, то Пама проявил малодушие и в страхе отступил. После этого началось обращение многочисленных зырян ко Христу: реки Вымь и Вычегда ежедневно становились купелью для множества крещаемых.</p>
				<p>Неоценимы заслуги святого Стефана в строительстве Божиих храмов на Пермской земле. Первой построенной им церковью стал храм в честь Благовещения Пресвятой Богородицы в устье реки Выми. Затем в селе Усть-Выми были построены еще два храма во имя Святителя Николая Чудотворца и во имя Архангела Михаила. Храмы обыкновенно возводились святым Стефаном на тех местах, где ранее стояли языческие идолы и кумирни. Придавая большое значение благолепию храмов, святой Стефан украшал их иконами, часть которых была написана им самим. Во всех построенных им храмах богослужение совершалось на зырянском языке. Святой Стефан учил крещеных созданной им грамоте, с помощью которой они читали Евангелие, Псалтирь, Часослов и другие переведенные на зырянский язык книги. При храме Благовещения было учреждено училище, где занимались будущие пастыри — зыряне. Таким образом, вместе со светом Христова учения местные жители приобщались к культуре и просвещению. Жители Великого Устюга, узнав об успехах апостольской проповеди их земляка, вкладывали пожертвования на строительство храмов, а некоторые священнослужители становились помощниками пермского просветителя. По истечении четырех лет миссионерской деятельности иеромонах Стефан отправился в Москву, чтобы решить вопрос о епископе для зырян.</p>
				<p>Собор русских архипастырей и великий князь Димитрий Иоаннович Донской († 1389) постановили, что первым архиереем новообращенной Пермской земли должен стать сам святой Стефан. Зимой 1383 года во Владимире-на-Клязьме митрополитом Пименом была совершена епископская хиротония святого Стефана. Возвратившись в Усть-Вымь, святитель Стефан учредил при соборном храме Благовещения архиерейскую кафедру и первый в тех краях монастырь, получивший название Архангельского. Впоследствии им были построены еще три монастыря и несколько странноприимных домов. Своей епископской властью святитель Стефан защищал местное население от частых нашествии новгородских «ушкуйников». В 1386 году он предпринял поездку в Новгород, где содействовал прекращению нападений на зырян. Спустя четыре года святитель Стефан вновь отправился в Москву, где получил у великого князя Василия Димитриевича льготы для Пермской земли, пострадавшей от неурожая.</p>
				<p>Святителя Стефана связывала духовная дружба с Преподобным Сергием Радонежским. Святитель Стефан с благоговением относился к Радонежскому подвижнику и очень желал повидаться с ним на пути из Пермской земли, но не смог исполнить своего желания из-за недостатка времени. Находясь в 10-ти верстах от монастыря Преподобного Сергия, святитель Стефан обратился в сторону обители и с молитвой и поклоном произнес: «Мир тебе, духовный брате!» Преподобный Сергий, сидевший вместе с братией за трапезой, встал, помолился и, поклонившись в ту сторону, где проезжал святитель, ответил: «Радуйся и ты, пастырю стада Христова, и мир Божий да пребывает с тобой!» Об этой глубокой духовной связи святителя Стефана Пермского и Преподобного Сергия Радонежского свидетельствует совершаемая и ныне особая повседневная молитва к ним на братской трапезе в Троице-Сергиевой Лавре. Богословская образованность Пермского епископа и его выдающиеся личные качества создали ему высокий авторитет в Русской Православной Церкви. Несмотря на отдаленность его епархии, великие князья и митрополиты часто вызывали его в Москву для совета или участия в церковных Соборах. В начале 1396 года, по приглашению святого митрополита Московского Киприана, святитель Стефан вновь отправился в Москву. Здесь он заболел: здоровье его было подломлено 18-летними изнурительными трудами и подвигами, и хотя ему было всего пятьдесят лет, выглядел он значительно старше своего возраста. 26 апреля 1396 года святитель Стефан мирно скончался. Он был погребен в кремлевской великокняжеской обители, в соборе Спаса на Бору. В XVI столетии Русская Православная Церковь причислила епископа Пермского Стефана к лику святых.</p>
			</section>
			<section>
				<title>
					<p>Свята́го священному́ченика Васи́лия, епи́скопа Амаси́йскаго</p>
				</title>
				<p>
					<style>На </style>Го́споди, воззва́х:
					<style> стихи́ры, глас 4.</style>
				</p>
				<p>
					<style>Подо́бен: </style>Я́ко до́бля:
				</p>
				<p>Над все́ми, блаже́нне, страстьми́/ ца́рствовал еси́,/ зако́ном Боже́ственным, сла́вне, утвержда́емь/ и, по́мысл я́сно самоде́ржца сотво́рь/ и быв Бо́жий предста́тель,/ по достоя́нию пома́зание свя́то прия́л еси́/ и ста́ду вождь был еси́ слове́сному,/ святи́телем и страда́льцем удобре́ние.</p>
				<p>Я́ко овна́ от ста́да, тя,/ Васи́лие преблаже́нне,/ царь беззако́нный отлучи́/ и, Царя́ пропове́дающа, Христа́ Бо́га на́шего,/ пожре́наго я́ко А́гня,/ закала́ет тя непра́ведно/ и повелева́ет тя в мо́ре воврещи́,/ хода́тайствуя тебе́ Небе́сное Ца́рство/ и ве́чнующую сла́ву.</p>
				<p>В вода́х стези́ твоя́ пресла́вно сотвори́л еси́,/ Васи́лие сла́вне,/ по кончи́не бо вве́ржен быв,/ я́коже предре́кл еси́,/ кре́пко преплы́в/ и гра́ду твоему́ себе́ Амаси́йскому/ отда́в бре́мя че́стно/ непосты́дна моли́твенника,/ исцеле́ний реку́/ и неду́гов разли́чных очисти́лище.</p>
				<p>
					<style>Сла́ва, и ны́не, пра́здника, или́ Богоро́дичен:</style>
				</p>
				<p>Я́же Бо́га Невмести́маго/ во чре́ве Твое́м вмести́вшая,/ человеколю́бно Челове́ка бы́вша,/ и на́ше смеше́ние из Тебе́ прии́мша,/ и обожи́вша я́ве,/ не пре́зри мене́, Всечи́стая, ны́не скорбя́ща,/ но уще́дри ско́ро/ и разли́чныя вражды́ же/ и вре́да лука́ваго свободи́.</p>
				<p>
					<style>Крестобогоро́дичен:</style>
				</p>
				<p>А́гнца и Па́стыря, Тя/ на Дре́ве я́ко ви́де,/ А́гница ро́ждшая рыда́ше/ и ма́терски Ти веща́ше:/ Сы́не возжеле́нне,/ ка́ко на дре́ве Кре́стнем пове́шен еси́, Долготерпели́ве?/ Ка́ко ру́це и но́зе Твои́, Сло́ве,/ пригвозди́шася от беззако́нных,/ и кровь Твою́ излия́л еси́, Влады́ко?</p>
				<p>
					<style>Кано́н, глас 4.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
				</p>
				<p>Пе́ти тя, сла́вне, усе́рдствующу,/ прему́дрость ми пода́ждь и ра́зума сло́во/ моли́твами твои́ми Боже́ственныя по́двиги твоя́ восхвали́ти/ Христо́вы ра́ди любве́, ю́же показа́л еси́ кре́пко.</p>
				<p>Ми́ром благода́ти святи́тель яви́лся еси́, пома́зався, свяще́нне,/ Христу́ досто́йно сам ся, я́ко же́ртва, муче́нием чиста́,/ и безкро́вныя же́ртвы принося́.</p>
				<p>Побе́дною укра́шен багряни́цею страда́ний твои́х/ и кро́ви венце́м удобре́н, царь страсте́й показа́лся еси́, святи́телю,/ разгна́в же пре́лесть, ца́рствуеши со Христо́м.</p>
				<p>
					<style>Богоро́дичен: </style>Созда́вый челове́ка пе́рвее от земли́/ во чре́ве Твое́м воплоща́ется/ и Челове́к соверше́н быва́ет./ Те́мже во двою́ существу́, Богоро́дице, соверше́нна зна́ем Его́, Пренепоро́чная.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Не му́дростию, и си́лою,/ и бога́тством хва́лимся,/ но Тобо́ю, О́тчею Ипоста́сною Му́дростию, Христе́:/ несть бо свят, па́че Тебе́,/ Человеколю́бче.</emphasis>
				</p>
				<p>Же́ртва ты Христу́ сам приве́лся еси́ я́коже непоро́чна,/ огне́м твоея́, му́дре, со́вести страда́нием всесожже́н.</p>
				<p>Прему́дрости сло́вом, основа́нием Христо́с утверди́ на ка́мени,/ непрекло́нно возведе́ тя, Васи́лие сла́вне,/ я́коже па́стыря му́дра.</p>
				<p>
					<style>Богоро́дичен: </style>Род земны́й рождество́м Твои́м, Пречи́стая, разреши́ся дре́вния вои́стинну кля́твы,/ те́мже Боже́ственнаго Твоего́ зра́ка подо́бие почита́ем, Влады́чице.
				</p>
				<p>
					<style>Седа́лен, глас 3:</style>
				</p>
				<p>
					<style>Подо́бен: </style>Бо́жественный ве́ры:
				</p>
				<p>Боже́ственным Ду́хом просвеще́н,/ горды́ню мучи́теля со дерзнове́нием па́стырским велему́дренно посрами́л еси́/ и, преше́д пре́лести пучи́ну, ко приста́нищу Боже́ственному дости́гл еси́./ О́тче преподо́бне, Христа́ Бо́га моли́ дарова́ти нам ве́лию ми́лость.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Боже́ственная ски́ния была́ еси́, Сло́ва, еди́на Пречи́стая Ма́ти Де́во,/ чистото́ю А́нгелы превозше́дшая,/ па́че всех мене́, персть бы́вша, оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница Сло́ва, нетле́нная Де́ва Ма́ти,/ на Кресте́ зря́щи пове́шена из Нея́ без боле́зни прозя́бшаго,/ ма́терски подо́бно рыда́ющи, вопия́ше:/ у́вы Мне, Ча́до Мое́, како стра́ждеши во́лею,/ хотя́ изба́вити от страсте́й безче́стия челове́ка?</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Неизсле́дный Бо́жий сове́т,/ е́же от Де́вы воплоще́ния, Тебе́, Вы́шняго,/ проро́к Авваку́м усмотря́я, зовя́ше:/ сла́ва си́ле Твое́й, Го́споди.</emphasis>
				</p>
				<p>На жи́зненней воде́ Боже́ственных исто́чник, о́тче,/ на траве́ же
					<emphasis/>ве́ры па́лицею уче́ний твои́х, му́дре,/ Христо́во наста́вил еси́ ста́до, Васи́лие преблаже́нне.
				</p>
				<p>Глаго́лы Богому́дрыми, му́чениче Христо́в, беззако́ннаго обличи́л еси́/ и злоимени́таго Ликини́я благодерзнове́ние богоме́рзское безу́мие,/ побе́дою же по́чести венча́лся еси́.</p>
				<p>Неразседа́емое основа́ние водрузи́л еси́, му́дре, ты на ка́мени ве́ры,/ треволне́ния, священному́чениче, кре́пко ле́сти и́дольския претерпе́л еси́,/ сию разоря́я си́лою Христо́вою.</p>
				<p>
					<style>Богоро́дичен: </style>Исцели́ сокруше́ние, Ма́ти Бо́жия, естества́ челове́ческаго,/ Безнача́льное Сло́во во двою́ ро́ждши существу́ неразде́льно, Всенепоро́чная,/ пло́ти почита́ем подо́бие.
				</p>
				<p>
					<style>Песнь 5</style>
				</p>
				<p>
					<style>Ирмо́с:
						<strong/>
					</style>
					<emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ имела еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
				</p>
				<p>Укрепля́емь, сла́вне, от Христа́ обличи́л еси́ лесть и́дольскую, святи́телю,/ нача́льнику же
					<emphasis/>сея́, я́коже худе́й пти́це, наруга́лся еси́,/ кре́пко, му́чениче, ве́ры тече́ние преше́д, му́дре.
				</p>
				<p>Я́коже други́й Моисе́й, мо́ре нече́стия я́ве ве́ры жезло́м раздели́л еси́,/ но́ваго, преблаже́нне Васи́лие, Изра́иля, я́ко во обетова́нную зе́млю,/ прове́л еси́ к све́ту Богоразу́мия.</p>
				<p>
					<style>Богоро́дичен: </style>Боже́ственное подо́бие зра́ка Твоего́, Богоро́дице Чи́стая,/ вси о́бразно в поклоне́ние иму́ще, собо́р ерети́чествующих при́сно слове́сно отгоня́ем,/ и́же Твои́ми богатя́щиися мольба́ми и по́мощию, Пренепоро́чная.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Возопи́, прообразу́я погребе́ние тридне́вное,/ проро́к Ио́на, в ки́те моля́ся:/ от тли изба́ви мя, Иису́се Царю́ сил.</emphasis>
				</p>
				<p>Не терпя́ше лю́тый и беззако́нный мучи́тель/ е́же в словесе́х дерзнове́ния твоего́, му́чениче,/ и диа́вол лю́то вооружа́ет на тя Ликини́я, сла́вне.</p>
				<p>Мнев твою́ тве́рдость и де́рзость, свя́те, умягчи́ти ласка́ньми,/ злоде́й томи́тель наде́жды, му́чениче, погреши́,/ нога́ми твои́ми сокруши́вся держа́вно.</p>
				<p>
					<style>Богоро́дичен</style>: Твои́м рождество́м боле́зней Е́ва изба́вися, Богоро́дице,/ Изба́вителя бо ро́ду родила́ еси́ челове́ческому,/ еди́на удобре́ние, Пречи́стая Влады́чице.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен: </style>Яви́лся еси́ <style>Днесь</style>:
				</p>
				<p>Царе́во повеле́ние преоби́дев,/ Ца́рство Небе́сное получи́л еси́, Васи́лие,/ в не́мже лику́я,/ помина́й нас, чту́щих па́мять твою́,/ священному́чениче.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Спасы́й во огни́ Авраа́мския Твоя́ о́троки/ и халде́и уби́в,/ я́же пра́вда пра́ведно</emphasis>
					<emphasis>уловля́ше,/ препе́тый Го́споди, Бо́же оте́ц на́ших,/ благослове́н еси́.</emphasis>
				</p>
				<p>Го́рдый враг и вельми́ хваля́йся, я́ко птенца́, разори́ти зе́млю,/ сопротивле́нием твои́м победи́ся держа́вно/ и я́ве ни́зу паде́ся под но́зе твои́ свяще́ннеи, священному́чениче.</p>
				<p>Све́том ве́ры я́ве и́дольское омраче́ние ты отгна́л еси́, му́дре,/ Христу́ хвала́ми, блаже́нне,/ поя́, я́коже о́троцы пе́рвее:/ Бо́же оте́ц на́ших, благослове́н еси́.</p>
				<p>Ни ласка́нии тве́рдость, ни проще́нии, святи́телю, мучи́телей, Васи́лие,/ не осла́бил еси́ отню́д, сла́вне, душе́вную кре́пость,/ но не уя́звен, я́коже цве́ты, искуше́ния ты претерпе́л еси́.</p>
				<p>
					<style>Богоро́дичен: </style>Зако́ны, Чи́стая, рождества́ превозшла́ еси́,/ Зижди́теля ро́ждши я́ве всея́ тва́ри./ Те́мже и́стинную Тя Богоро́дицу, Всепе́тая, ве́рнии,/ преблагоче́стно ны́не испове́дуем.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>О́троки благочести́выя в пещи́/ Рождество́ Богоро́дичо спасло́ есть./ Тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те Его́ во вся ве́ки.</emphasis>
				</p>
				<p>Стрела́ми прему́дрости, святи́телю, низло́ж под но́зе лесть, преблаже́нне,/ венцы́ венча́лся еси́ побе́дными я́ко побо́рник пресла́вен ве́ры Боже́ственным Ду́хом,/ Го́спода, — зовы́й, — воспева́йте, дела́, и превозноси́те Его́ во вся ве́ки.</p>
				<p>Вы́ю пре́лести, святи́телю, мече́м ве́ры посе́кл еси́,/ усе́чен быв во главу́ твою́, сла́вне,/ и от Христа́ вене́ц побе́ды прия́л еси́, вопия́:/ благослови́те, вся дела́, Го́спода и превозноси́те Его́ во вся ве́ки.</p>
				<p>Совокупи́ся телеси́ твоему́, блаже́нне, глава́ по отсече́нии,/ е́же пресла́вно и безме́рная пучи́на принесе́ окормле́нием, свя́те, Боже́ственнаго Ду́ха./ И ны́не, со А́нгелы лику́я, со Отце́м сла́виши Сы́на и Боже́ственнаго Ду́ха.</p>
				<p>
					<style>Богоро́дичен: </style>Яд змии́н, Де́во, Е́вин отсе́кла еси́ рождество́м Твои́м,/ Сло́во я́ко ро́ждши пло́тию Ипоста́сное,/ во утро́бе, Пречи́стая, Твое́й совокупле́на стра́шно Отцу́ Ипоста́сное Сло́во,/ Его́же плотско́е подо́бие почита́ем.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Е́ва у́бо неду́гом преслуша́ния кля́тву всели́ла есть;/ Ты же, Де́во Богоро́дице,/ прозябе́нием чревоноше́ния/ ми́рови благослове́ние процвела́ еси́./ Тем Тя вси велича́ем.</emphasis>
				</p>
				<p>В приста́нище я́ве устреми́вся, пресла́вне,/ треволне́ния бу́ри и́дольския преше́л еси́ Боже́ственным окормле́нием Ду́ха,/ с Вы́шними лику́я си́лами./ Помяни́, блаже́нне, чту́щия тя.</p>
				<p>Боже́ственне лику́я, Васи́лие сла́вне, со А́нгелы/ побе́дная у Престо́ла всех Бо́га же и Влады́ки,/ ра́дуяся, ми́лостивно назира́еши нас/ я́ко па́стырь и святи́тель, пою́щия тя.</p>
				<p>
					<style>Богоро́дичен: </style>Безсе́менно Безнача́льнаго Сы́на ро́ждши, Бо́га Сло́ва, Ма́ти Де́во,/ все обнови́ла еси́ естество́ на́ше, обетша́вшее прегреше́нием преступле́ния./ Те́мже Тя, Влады́чице, непреста́нно велича́ем.
				</p>
			</section>
			<section>
				<title>
					<p>Священномученик Василий, епископ Амасийский </p>
				</title>
				<p>Священномученик Василий, епископ Амасийский  (город на севере Малой Азии, столица провинции Понт; ныне г. Амасья на территории Турции), пострадал около 323 года в период гонений, воздвигнутых на христиан императором Ликинием (320–323). Святитель Василий был весьма деятельным иерархом — заботился о построении новых храмов, об устроении христианских школ, о благотворном влиянии Святой Церкви на общественную жизнь. Одновременно он содействовал духовному устроению Церкви, очищению ее от арианской ереси, участвовал в двух Поместных Соборах, где твердо отстаивал православие (труды святителя Василия Амасийского не сохранились, но его православные воззрения излагает святитель Афанасий Великий в своей Первой речи против ариан).</p>
				<p>Церковное предание сохранило в подробностях историю мученичества святителя Василия Амасийского. Император Лициний, обратившийся к идолопоклонству, стал на путь нравственной разнузданности и разврата.</p>
				<p>Он отнимал жен у богатых и знатных людей и брал их себе в наложницы или отдавал на поругание своим рабам. В числе придворных его жены императрицы Констанции (единокровной сестры императора Константина Великого) была знатная и благочестивая девушка-христианка, родом из Италии, по имени Глафира. Когда Лициний хотел посягнуть на ее невинность, она рассказала об этом императрице, которая также была христианкой. Констанция отнеслась к ней с участием и, снабдив деньгами, отослала в Амасию. Здесь Глафира познакомилась с епископом Василием, а свои деньги пожертвовала на построение нового храма. Вскоре она послала письмо императрице, уведомляя о себе, и просила средств на строительство храма. Письмо было перехвачено и представлено Лицинию, который распорядился схватить и привести к себе Глафиру и епископа Василия. По воле Божией, блаженная дева Глафира скончалась в Амасии еще раньше, чем было получено императорское повеление. Святитель Василий был приведен стражей к императору, за ним следовали два его ученика, диаконы Парфений и Феотим. Он был обвинен в помощи Глафире, а главное преступление святителя Василия, по мнению Лициния, заключалось в служении Христу Богу. Святого заключили в темницу, а его диаконы нашли приют у благочестивого никомидийского христианина Елпидифора. Стражники за деньги позволяли им посещать, вместе с Елпидифором, своего епископа и проводить с ним длительное время. Святитель Василий знал, что его ожидает мученическая смерть, и последнее попечение его было о Церкви; он назначил себе преемника на Амасийской кафедре, преподал последние наставления своим ученикам и завещал Елпидифору быть с ними и поддерживать их. Он предсказал, что тело его вернется в родной город Амасиго; предсказал он и род своей смерти, ибо, когда пел псалмы, то слова: «<style>Аще</style> вселюся в последних моря, и тамо рука Твоя наставит мя, и удержит мя десница Твоя» (<a xlink:href="https://azbyka.ru/biblia/?Ps.138:9-10&amp;c~r&amp;rus">Пс. 138:9–10</a>), — он повторил трижды со слезами. Действительно впоследствии Лициний приказал разрезать их тела на куски и бросить в море на съедение рыбам (Евсевий Памфил, епископ Кесарийский. «Церковная история»). Через некоторое время святителя Василия привели на допрос к императору. По делу девицы Глафиры он легко мог оправдаться — все его преступление состояло в том, что он не донес на нее. Но Лициний велел вновь заключить его в темницу, пытался уговорить его отречься от Христа. С этой целью он послал к нему одного из своих военачальников, предлагая в награду за отречение закрыть дело о Глафире и сделать его верховным жрецом Никомидии. Святитель Василий отверг посулы Лициния и советовал императору, пока не поздно, покаяться и возвратиться ко Христу. Когда Лицинию был передан ответ святителя, он сразу стал угрожать смертью, однако святитель с радостью избрал этот скорбный путь. Священномученика Василия повели на казнь, за ним шли Елпидифор с двумя диаконами и еще несколько христиан. Перед казнью Елпидифор дал денег воинам, которые позволили епископу в последний раз побеседовать с ближними. Святитель Василий преклонил колена и молился Господу о сохранении и умножении стада церковного, а также о единодушии в Церкви. Наконец, с любовью простился с Елпидифором и учениками своими. Затем обратился к спекулятору (надзирателю за казнью) со словами: «Друг, делай, что тебе приказано», спокойно стал под удар меча и принял венец жизни вечной.</p>
				<p>Когда казнь совершилась, Елпидифор просил тело святого, но получил отказ. Тело святого и его усеченную главу положили в рыбачью лодку, отплыли от берега и бросили в море. Среди христиан, бывших свидетелями подвига мученика, был и никомидийский пресвитер Иоанн, впоследствии написавший его житие. В ту же ночь Елпидифору во сне явился Ангел и сказал: «Епископ Василий пришел в Синоп и там вас ожидает». Это сновидение повторилось в течение одной ночи трижды. Пробудившийся Елпидифор расспросил, где находится Синоп (город в Малой Азии, на берегу Черного моря, мыс Инджебурун). Вместе с диаконами Парфением и Феотимом он нанял корабль и приплыл в Синоп, здесь Елпидифору вновь явился во сне Ангел и указал: «Справа от города закиньте сети, и обретете искомую вами жемчужину». Так была найдена глава святителя, чудесным образом сросшаяся с телом, о чем свидетельствовал оставшийся шрам. Мощи святителя Василия были перевезены в Амасию и погребены в построенном им храме.</p>
				<p>
					<strong>Литература:</strong>
				</p>
				<p id="p1">
					<strong>1</strong>. Евсевий Памфил, епископ Кесарийский. Сочинения. 2-е изд., т. 1, СПб., 1858.
				</p>
				<p id="p2">
					<strong>2</strong>. Лактанций. Творения. Пер. Е. Карнеева, Т. 2. СПб., 1848.
				</p>
				<p id="p3">
					<strong>3</strong>. Федорова Е. В. Императорский Рим в лицах. М., МГУ, 1979.
				</p>
			</section>
			<section>
				<title>
					<p>Преподо́бнаго Иоанни́кия Деви́ченскаго</p>
				</title>
				<p>
					<emphasis>
						<style>(Службу зри 2 декабря)</style>
					</emphasis>
				</p>
				<p>
					<style>Тропа́рь, глас 1:</style>
				</p>
				<p>Поще́нием, моли́твами и благода́тию Боже́ственною просвети́вся,/ земны́я концы́ све́тло озаря́еши благоче́стно,/ чуде́с благода́ть от Бо́га прие́м,/ исцеля́еши неду́ги, ду́хи же лука́выя от челове́ков отгоня́еши,/ и́же с ве́рою притека́ют к ра́це моще́й твои́х святы́х,/ преподо́бне о́тче наш Иоанни́кие./ Сла́ва Да́вшему ти благода́ть,/ сла́ва Укрепи́вшему тя,/ сла́ва Де́йствующему тобо́ю всем исцеле́ния.</p>
				<p>
					<style>Конда́к, глас 8.</style>
				</p>
				<p>
					<style>Подо́бен: </style>Взбра́нной Воево́де:
				</p>
				<p>От ю́ности, Богому́дре, возлюби́в а́нгельское житие́,/ вся кра́сная оста́вил еси́,/ за́йде бо, я́коже звезда́ от ми́ра,/ восте́к к разу́мному и пра́ведному со́лнцу, Христу́,/ от Него́ же прие́мь благода́ть исцеле́ния,/ разли́чныя неду́ги врачу́еши притека́ющих к свяще́нней ра́це твое́й./ Те́мже и мы, соверша́юще любо́вию всечестну́ю твою́ па́мять, вопие́м ти:/ ра́дуйся, о́тче Иоанни́кие.</p>
			</section>
			<section>
				<title>
					<p>Преподобный Иоанникий Девиченский</p>
				</title>
				<p>Преподобный Иоанникий Девиченский (или Девичский) родился в Диоклетии Фотинской (Черногорское Приморье, Сербия). С юных лет он удалился в пустынное место на реке Ибре, где начал свои монашеские подвиги. Здесь он вместе с другими монахами-подвижниками вел суровую иноческую жизнь в пустынных горах. В строгости своей жизни святой Иоанникий подражал и следовал преподобному Антонию Великому, не давая сна своим очам, пока не освободил душу и тело от страстей. К преподобному Иоанникию стекались многие подвижники, им был создан монастырь на Черной Горе, но сам он удалился в одну из пещер Девичской пустыни (в области Дреницы, западное Косово) для совершенного безмолвия. Сербский деспот (правитель) Юрий Бранкович (1427–1456), узнав о подвигах преподобного, вместе с ним создал в пустыни церковь в честь Введения во храм Пресвятой Богородицы. В тяжелые для Сербии и всего православного Востока времена, когда турки захватили Константинополь и независимое Сербское государство пало, святой Иоанникий явил собой образец христианского подвижничества, стал «украшением постников, светилом светильников и Церкви своей утверждением непоколебимым». Скончался преподобный в глубокой старости, вероятно, в 1440 году и был погребен в созданном им монастыре. Здесь сохранилась фреска, изображающая его блаженную кончину. Вскоре после преставления преподобного были составлены служба ему и краткое житие. В середине XVIII века служба преподобному Иоанникию была переложена на церковнославянский язык.</p>
				<p>Литература</p>
				<p id="p1">
					<strong>1</strong>.
					<strong/>Служба (на сербск. яз.). — В кн.: «Србльак. Службы. Канони. Акатисти. Т. 2. Београд, 1970, с. 365–407.
				</p>
				<p id="p2">
					<strong>2</strong>. Милошевиħ Д. Срби светительи у старом сликарству. — В кн.: «О Србльаку». Студиjе. Београд, 1970, с. 222.
				</p>
				<p id="p3">
					<strong>3</strong>. Радоjичиħ Б. Сп. Jаниħиjе Девички. — «Гласник Етнографского института САНУ», 1, 1–2, 1952, с. 173–178.
				</p>
				<p id="p4">
					<strong>4</strong>. Голубинский Е. Е. Краткий очерк истории Православных Церквей. М., 1871, с. 671.
				</p>
				<p id="p5">
					<strong>5</strong>. Филарет (Гумилевский), архиепископ. Святые южных славян. Чернигов, 1865, с. 66–68.
				</p>
			</section>
		</section>
		<section>
			<title>
				<p>27-й день</p>
			</title>
			<section>
				<title>
					<p>Свята́го священному́ченика Симео́на, сро́дника Госпо́дня</p>
				</title>
				<p>
					<style>На </style>Го́споди, воззва́х:
					<style> стихи́ры пра́здника 3, и апо́стола 3, глас 4.</style>
				</p>
				<p>
					<style>Подо́бен: </style>Я́ко до́бля:
				</p>
				<p>Свяще́нник свяще́ннейший,/ страда́лец зако́нен,/ сро́дник Зижди́теля и́стинный,/ чудотво́рец досточу́ден,/ свети́льник пресве́тел,/ заблу́ждших вождь, Симео́не, показа́лся еси́,/ столп непоколе́блен честны́я Це́ркве,/ и Вы́шняго насле́дник Ца́рствия,/ и А́нгелом равноче́стный.</p>
				<p>По боле́знех теле́сных,/ святи́телю пресла́вне,/ по вся́цей му́це многоболе́зненней,/ по премно́гих боре́ниих/ Кресту́ прибли́жился еси́,/ подо́бяся Христу́, распе́ншемуся во́лею./ Те́мже, ра́дующеся, святу́ю твою́ па́мять соверша́юще, Симео́не,/ моли́твами твои́ми/ разреше́ние согреше́ний прие́млем.</p>
				<p>В Це́рковь Небе́сную/ свяще́нно вшел еси́,/ свяще́нно облива́емь, блаже́нне, кро́вию,/ и Тро́ице предстои́ши,/ бога́тно сия́я отту́ду/ блиста́нии истека́ющими, пребога́те./ Те́мже <style>Днесь</style>, Симео́не,/ твою́ па́мять светоно́сную соверша́юще,/ чу́вствия души́ просвеща́ем.</p>
				<p>
					<style>Сла́ва, и ны́не, пра́здника, или́ Богоро́дичен:</style>
				</p>
				<p>Ту́чами Ду́ха Пресвята́го,/ мою́ мысль ороси́,/ Я́же ка́плю ро́ждшая, Христа́,/ неизче́тно безме́рная беззако́ния челове́ков/ щедро́тами измы́вшую;/ изсуши́ исто́чник страсте́й мои́х/ и пото́ка мя сподо́би/ пи́щи живы́я при́сно/ моли́твами Твои́ми.</p>
				<p>
					<style>Крестобогоро́дичен:</style>
				</p>
				<p>На Кресте́ Тя я́ко узре́/ пригвожде́на, Го́споди,/ А́гница и Ма́ти Твоя́ дивля́шеся,/ и, что́ виде́ние сие́, — взыва́ше, —/ Сы́не вожделе́ние?/ Сия́ Ти неве́рный собо́р воздаде́ беззако́нный,/ и́же мно́гих Твои́х чуде́с наслади́выйся./ Но сла́ва неизглаго́ланному соше́ствию Твоему́, Влады́ко.</p>
				<p>
					<style>Тропа́рь, глас 1:</style>
				</p>
				<p>Христо́ва тя сро́дника, Симео́не священнонача́льниче,/ и му́ченика тве́рда свяще́нно восхваля́ем,/ пре́лесть потреби́вшаго/ и ве́ру соблю́дшаго./ Те́мже, <style>Днесь</style> всесвяту́ю твою́ па́мять пра́зднующе,/ грехо́в разреше́ние моли́твами твои́ми прие́млем.</p>
				<p>
					<style>Ин тропа́рь, глас 4:</style>
				</p>
				<p>В ми́ре ра́дуешися, Симео́не Иерусали́мский,/ любе́зно Христу́ Бо́гу,/ те́ло душе́вное чи́сто сохрани́в,/ претерпе́вый страсть теле́сную, долготерпели́ве, кре́пко,/ и в коне́ц на кресте́ ра́спят бысть./ Ты бо, И́стинному Рачи́телю подо́бяся,/ и от ми́ра ско́ро отлучи́ся,/ лю́тыя я́звы на себе́ понесе́/ и мо́лишися о душа́х на́ших.</p>
				<p>
					<style>Кано́н пра́здника со ирмосо́м на 6 и свята́го на 6. Творе́ние Ио́сифово. Глас 4.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Воспою́ Тебе́, Го́споди Бо́же мой,/ я́ко изве́л еси́ лю́ди из рабо́ты еги́петския,/ покры́л же еси́ колесни́цы фарао́новы и си́лу.</emphasis>
				</p>
				<p>Симео́не свяще́нне, Влады́це, венцено́сец, предстоя́,/ любо́вию па́мять твою́ творя́щим всесвяще́нную/ согреше́ний разреше́ние проси́.</p>
				<p>Ве́трилом окриля́емь, святи́телю, кре́стным,/ я́ко вои́стинну хла́дом ду́ха,/ бу́ри ми́мо текл еси́ пре́лести, всесла́вне.</p>
				<p>Ми́ром Боже́ственным пома́за свяще́нника тя лю́дем/ И́же от коле́на Иу́дова прозябы́й Христо́с,/ Симео́не свяще́нне и А́нгелом собесе́дниче.</p>
				<p>
					<style>Богоро́дичен: </style>Я́ко су́щи тва́рей вы́шши,/ всех Творца́ и Бо́га во чре́ве зачала́ еси́, Де́во,/ и родила́ еси́ челове́ком на избавле́ние.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Лук си́льных изнемо́же,/ и немощству́ющий препоя́сашася си́лою./ Сего́ ра́ди утверди́ся в Го́споде се́рдце мое́.</emphasis>
				</p>
				<p>Манове́нием к Бо́гу обожа́емь, весь, Симео́не, светови́ден был еси́,/ муче́ния облиста́я сия́нием, свяще́нне.</p>
				<p>У́тро су́щим во тьме возсия́л еси́,/ Пра́вды показу́я Со́лнце,/ из о́блака, Де́вы Отрокови́цы, челове́ком возсия́вшее.</p>
				<p>Мирски́я сла́сти возненави́дел еси́,/ святи́телей красота́ ле́потна был еси́/ и страда́нием Небе́сныя сла́вы, о́тче, сподо́бился еси́.</p>
				<p>
					<style>Богоро́дичен: </style>Весь похвале́ний побежда́ется зако́н о Тебе́, Богороди́тельнице Всенепоро́чная:/ Бог бо из Тебе́, я́коже весть, нас ра́ди Челове́к бысть.
				</p>
				<p>
					<style>Седа́лен, глас 4.</style>
				</p>
				<p>
					<style>Подо́бен: </style>Яви́лся еси́ <style>Днесь</style>:
				</p>
				<p>Я́ко звезду́ вели́ку,/ Це́рковь, стяжа́вши <style>Днесь</style> Богогла́снаго Симео́на, просвеща́ется, зову́щи:/ ра́дуйся, му́чеников честны́й нача́льниче.</p>
				<p>
					<style>Сла́ва, и ны́не, пра́здника, или́ Богоро́дичен:</style>
				</p>
				<p>Пречи́стеи ру́це Твои́, Де́во Ма́ти, просте́рши,/ покры́й упова́ющия на Тя и Сы́ну Твоему́ зову́щия:/ всем пода́ждь, Христе́, ми́лости Твоя́.</p>
				<p>
					<style>Крестобогоро́дичен:</style>
				</p>
				<p>На Дре́ве ви́дящи воздви́жена Сы́на Твоего́, Пречи́стая,/ утро́бою ма́тернею растерза́ема, жа́лостно взыва́ла еси́:/ увы́ Мне, ка́ко заше́л еси́, Све́те Мой Безле́тный?</p>
				<p>
					<style>Песнь 4</style>
				</p>
				<p>
					<style>Ирмо</style>
					<style>́с: </style>
					<emphasis>Любве́ ра́ди, Ще́дре, Твоего́ о́браза/ на Кресте́ Твое́м стал еси́,/ и раста́яшася язы́цы:/ Ты бо еси́, Человеколю́бче,/ кре́пость моя́ и хвале́ние.</emphasis>
				</p>
				<p>Священноде́йствовав же́ртвы безкро́вныя за тя пожре́нному,/ и сам поже́рлся еси́, я́ко а́гнец,/ и Тому́ прине́слся еси́, Богому́дре пребога́те.</p>
				<p>Сотро́шася пред лице́м твои́м, святи́телю, нече́стия го́ры,/ и хо́лми де́монов вси растая́шася,/ Христу́ укрепля́ющу тя.</p>
				<p>Высоча́йшее житие́ имы́й, преблаже́нне,/ хотя́й, возне́слся еси́ на дре́во,/ Боже́ственней стра́сти подо́бяся мир возне́сшаго.</p>
				<p>
					<style>Богородичен: </style>Прови́дя рождество́ Твое́, Пречи́стая,/ Тя Авваку́м пропису́ет, я́ко присе́нную го́ру,/ из нея́же еди́н Бог наш проше́л есть.
				</p>
				<p>
					<style>Песнь 5</style>
				</p>
				<p>
					<style>Ирмос: </style>
					<emphasis>Просвеще́ние Твое́, Го́споди, низпосли́ нам/ и от мглы прегреше́ний разреши́ ны, Бла́же,/ Твой мир да́руяй.</emphasis>
				</p>
				<p>Во́лею, блаже́нне, пре́дал еси́ себе́/ весь сожещи́ся огне́м муче́ния, блаже́нне Симео́не,/ во благово́ние та́йно соблюда́емь.</p>
				<p>Я́ко овча́ непоро́чное, пре́дал еси́ себе́ пострада́ти усе́рдно, подо́бяся Христу́,/ нас ра́ди пло́тию пострада́вшему и стра́сти отгна́вшему.</p>
				<p>Храм Боже́ственнаго Ду́ха быв, прему́дре,/ хра́мы и́дольския низложи́л еси́ си́лою твои́х моли́тв/ и заблужде́нныя к све́ту наста́вил еси́.</p>
				<p>
					<style>Богородичен: </style>О нас моли́ Христа́, от Твои́х чи́стых крове́й, Пречи́стая Отрокови́це,/ в плоть веще́ственную обле́кшася и челове́ки обно́вльша.
				</p>
				<p>
					<style>Песнь 6</style>
				</p>
				<p>
					<style>Ирмос: </style>
					<emphasis>Возопи́, прообразу́я погребе́ние тридне́вное,/ проро́к Ио́на, в ки́те моля́ся:/ от тли изба́ви мя, Иису́се, Царю́ сил.</emphasis>
				</p>
				<p>Научи́лся еси́ пресла́вно от Боже́ственнаго сия́ния,/ я́же к Боже́ственному тя наставля́юща животу́, пребога́те,/ и неизрече́ннаго яви́лся еси́, святи́телю, испо́лнен ра́зума.</p>
				<p>Вод тя живото́чных испо́лнена духо́вных,/ я́коже и́ну реку́, из Еде́ма исходя́щую, Симео́не,/ Боже́ственная Це́рковь ра́дуется, иму́щи.</p>
				<p>Сел еси́ на высо́це престо́ле,/ наме́стник быв Иа́кова и нра́вом прича́стник,/ святи́тельство же муче́нием просвети́в, блаже́нне.</p>
				<p>
					<style>Богоро́дичен: </style>Исцели́ неисце́льныя стра́сти, Богоневе́сто, души́ моея́,/ врача́ Христа́ ро́ждши челове́ком,/ страстьми́ Свои́ми исцели́вша стра́сти.
				</p>
				<p>
					<style>Конда́к, глас 4.</style>
				</p>
				<p>
					<style>Подо́бен: </style>Яви́лся еси́ <style>Днесь</style>:
				</p>
				<p>Я́ко звезду́ преве́лию, Це́рковь, иму́щи <style>Днесь</style> Богоглаго́ливаго Симео́на,/ светово́дится, зову́щи:/ ра́дуйся, му́чеников честны́й ве́нче.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Авраа́мстии иногда́ в Вавило́не о́троцы/ пе́щный пла́мень попра́ша,/ пе́сньми взыва́юще:/ оте́ц на́ших Бо́же, благослове́н еси́.</emphasis>
				</p>
				<p>Те́ло му́кам преда́в по Христе́ усе́рдно,/ не измени́лся еси́, ни ослабе́л, взыва́я, чу́дне:/ благослове́н Бог оте́ц на́ших.</p>
				<p>Боже́ственною, преблаже́нне, любо́вию разже́гся,/ мы́слию огня́ веще́ственна сильне́йши, вопия́, был еси́:/ благослове́н Бог оте́ц на́ших.</p>
				<p>Я́ко Влады́ка, о́тче, на Крест воздви́глся еси́,/ изравне́нием стра́сти украша́яся, и пое́ши, веселя́ся:/ оте́ц на́ших Бо́же, благослове́н еси́.</p>
				<p>
					<style>Богоро́дичен: </style>Де́во Богома́ти Отрокови́це, де́монов стру́пе/ и А́нгелов благоукраше́ние, челове́ков спасе́ние,/ смире́нную ду́шу мою́ вра́жия ле́сти изба́ви.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>На Кресте́ пло́тию пригвожде́ннаго/ и показа́вшаго нам ору́жие во спасе́ние,/ о́троцы, превозноси́те Христа́ Бо́га на́шего во ве́ки,</emphasis>
				</p>
				<p>Всю зарю́ Уте́шителеву чи́стым твои́м, Симео́не, прие́м се́рдцем,/ тьму де́монов несве́тлую потреби́л еси́, ве́рныя просвети́в.</p>
				<p>Мо́ре лю́таго злове́рия изсуши́в,/ струя́ми Боже́ственных уче́ний твои́х вся́ку напои́л еси́ ду́шу,/ клас ве́ры плодонося́щую.</p>
				<p>Яви́лся еси́ свяще́нник, твое́ю кро́вию, му́чениче, вшед в Це́рковь Боже́ственну,/ иде́же всегда́ зри́ши/ тебе́ ра́ди, я́ко непоро́чно а́гня, Поже́ршагося.</p>
				<p>
					<style>Богоро́дичен: </style>Да Тя гла́сы благода́рственными, возвесели́вшую наш род, воспое́м:/ покры́й и сохрани́ нас, Богоневе́сто, от вся́каго вре́да.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Рождество́ Твое́ нетле́нно яви́ся:/ Бог из бо́ку Твое́ю про́йде,/ я́ко плотоно́сец яви́ся на земли́/ и с челове́ки поживе́./ Тя, Богоро́дице, тем вси велича́ем.</emphasis>
				</p>
				<p>Я́коже столп о́гнен, преблаже́нне, яви́лся еси́, лю́ди предводя́ но́выя из еги́петския ле́сти,/ и к земли́ обетова́ния Боже́ственнаго, му́чениче, священнотаи́нниче всечестне, преве́л еси́.</p>
				<p>Си́мон Симео́н сугу́бо зва́ние име́л еси́,/ сугу́бо естество́м су́щее Сло́во пред безбо́жными богосло́вив и Кресту́ прибли́жився:/ те́мже тя вси, соше́дшеся, ублажа́ем.</p>
				<p>День пра́здника па́мять твою́ соверша́ет Це́рковь,/ с Боже́ственным тя почита́ющи Иа́ковом, Симео́не, моле́бно:/ его́же седа́лище прия́л еси́, свяще́нне.</p>
				<p>
					<style>Богоро́дичен: </style>Све́том мя озари́ Боже́ственным, Све́та жили́ще, Де́во,/ страсте́й мои́х тьму и сласте́й глубо́кую нощь,/ Богороди́тельнице Пречи́стая, отгоня́щи.
				</p>
				<p>
					<style>НА ЛИТУРГИ</style>
					<style>́И</style>
				</p>
				<p>
					<style>Проки́мен, глас 8: </style>Во всю зе́млю изы́де веща́ние их,/ и в концы́ вселе́нныя глаго́лы их. 
					<style>Стих: </style>Небеса́ пове́дают сла́ву Бо́жию:
					<style> Апо́стол к Кори́нфяном, зача́ло 131. </style>Аллилу́ия,
					<style> глас 1: </style>Испове́дят Небеса́ чудеса́ Твоя́, Го́споди.
					<style> Ева́нгелие от Матфе́я, зача́ло 56. Прича́стен: </style>Во всю зе́млю:
				</p>
			</section>
			<section>
				<title>
					<p>Святой апостол и священномученик Симеон, сродник Господень</p>
				</title>
				<p>Святой апостол и священномученик Симеон, сродник Господень был сыном Клеопы, младшего брата святого Иосифа Обручника. В зрелом возрасте он увидел чудеса Господа Иисуса Христа, уверовал в Него и стал одним из 70-ти апостолов.</p>
				<p>Святой Симеон проповедовал учение Христово, наставлял в истинах святой веры и обличал идолослужение. После убиения святого апостола Иакова († 63; память 23 октября), первого епископа Иерусалимского, на его место христиане избрали святого апостола Симеона. В правление императора Траяна (98–117) римскому правителю Аттику донесли, что святой Симеон происходил из рода царя Давида (римляне уничтожали всех потомков царя Давида) и исповедует христианскую веру. Язычники схватили святого Симеона, который в то время был уже столетним старцем, и после долгих мучений распяли на кресте.</p>
			</section>
			<section>
				<title>
					<p>Преподо́бнаго Стефа́на, игу́мена Пече́рскаго, епи́скопа Влади́мира Волы́нскаго</p>
				</title>
				<p>
					<style>Тропа́рь, глас 8:</style>
				</p>
				<p>Уче́нию повину́яся Богоно́снаго Феодо́сия,/ поста́влен бысть от него́ вождь бы́ти свято́му его́ ста́ду,/ е́же до́бре пасы́й,/ це́рковь Богоро́дицы, во́лею Тоя́ осно́ванную чу́дне,/ соверши́л еси́ благоле́пно,/ приснопа́мятне Стефа́не,/ в не́йже нам, моля́щимся, испроси́ от Христа́ Бо́га ве́лию ми́лость.</p>
				<p>
					<style>Ин тропа́рь, глас 2:</style>
				</p>
				<p>Я́ко сый Богоно́снаго Феодо́сия учени́к/ и и́стинный жития́ его́ подража́тель,/ пе́рвый по нем бре́мя настоя́тельства понесы́й,/ те́мже и моще́й его́ честны́х самови́дец бы́ти сподо́бился еси́,/ я́же с про́чими святоле́пно прине́с,/ насле́дил еси́ с те́мже Ца́рство Небе́сное,/ Е́же получи́ти и нам, чту́щим тя, Стефа́не,/ Го́сподеви моли́ся.</p>
				<p>
					<style>Ин тропа́рь, глас 8:</style>
				</p>
				<p>Правосла́вия наста́вниче,/ благоче́стия учи́телю и чистоты́,/ Волы́нския па́ствы свети́льниче,/ архиере́ев Богодухнове́нное удобре́ние,/ Стефа́не прему́дре,/ уче́ньми свои́ми вся просвети́л еси́, цевни́це духо́вная,/ моли́ Христа́ Бо́га спасти́ся душа́м на́шим.</p>
				<p>
					<style>Конда́к, глас 6:</style>
				</p>
				<p>Зави́дя враг честно́му ти житию́,/ изри́нул тя бя́ше злоко́знством свои́м от нача́льства па́ствы,/ но ты, изгна́н быв,/ и на ино́м ме́сте це́рковь Богоро́дицы воздви́гл еси́,/ за что и Та са́ном почте́ тя архиере́йства,/ в не́йже ты до́бре упа́с вруче́нная ти о́вцы,/ пре́йде во весе́лии ко Христу́, Стефа́не,/ Ему́же моли́ся о нас, рабе́х твои́х.</p>
				<p>
					<style>Ин конда́к, глас 1:</style>
				</p>
				<p>Проходя́, всеблаже́нне, доброде́тельми от си́лы в си́лу/ и всех, с тобо́ю су́щих, о́ными провозвыша́я,/ всем служи́л еси́, Стефа́не, и угожда́л,/ тем избра́н был еси́ всем,/ в дому́ Бо́жия Ма́тере су́щим, в старе́йшину./ Последи́ же и на степе́нь архиере́йства возведе́н был еси́,/ и, ста́до Христо́во добре упа́с,/ моли́ Его́ о нас, ча́дех твои́х.</p>
				<p>
					<style>Ин конда́к, глас 4:</style>
				</p>
				<p>Стефа́н, испо́лнь ве́ры и благоче́стия,/ соверши́тель Бо́гом основа́нныя це́ркве Пече́рския,/ <style>Днесь</style>, я́ко вели́кое свети́ло, всем возсия́,/ Христо́во ста́до богоуго́дно упа́с/ в неусы́пных стра́жех нощны́х./ Его́же чту́ще, прино́сим песнь/ еди́ному Тебе́, Христу́, всех Влады́це,/ моля́ще поми́ловати нас/ того́ благоприя́тными моли́твами.</p>
			</section>
			<section>
				<title>
					<p>Преподобный Стефан, игумен Печерский</p>
				</title>
				<p>Преподобный Стефан
					<strong>, </strong>игумен Печерский, впоследствии епископ Владимиро-Волынский, с юных лет находился на послушании в Киево-Печерском монастыре, где подвизался под духовным окормлением преподобного Феодосия Печерского. До пострижения в монашество святой Стефан рос в семье богатых родителей; после их смерти он раздал все имущество и решил посвятить себя служению Богу. В Киево-Печерской обители преподобный Стефан был уставщиком и насадителем демественного пения. Перед кончиной основателя Печерской обители преподобного Феодосия († 1074) братия монастыря просили его назначить себе в преемники пользовавшегося всеобщей любовью инока Стефана. Призвав к себе любимого ученика, преподобный Феодосии возложил на него послушание исполнять обязанности игумена Печерского монастыря, заповедав неукоснительно блюсти строгий монастырский устав, заботиться о странниках и молиться о благодетелях святой обители. Преподобный Стефан стал достойным преемником своего учителя. Он закончил строительство соборного Печерского храма, начатое еще при жизни преподобного Феодосия. Преподобный Стефан основал поблизости новый монастырь, куда перевел почти всю братию старой обители, оставив лишь несколько послушников, которым вменил в обязанность погребение умиравших иноков и ежедневное совершение Божественной литургии в память усопших братии. Старания преподобного Стефана на ниве монастырского строительства, по молитвам самого игумена и предстательством преподобных Антония и Феодосия Печерских, были весьма многополезными и послужили укреплению духовной жизни обители. «Бог же вся на потребу его неоскудно подаваше: и тако умножашеся место то благодатию Божиею». При виде благочестивых забот о святой обители Божией враг рода человеческого сумел хитроумными своими кознями посеять смуту среди отдельных насельников монастыря и привел не только к низложению преподобного Стефана с игуменского поста, но и его изгнанию из Печерского монастыря.
				</p>
				<p>Смиренно неся скорбь незаслуженно причиненных ему обид, святой подвижник Божий, в подражание святому первомученику Стефану и во исполнение наказа преподобного Феодосия о любви к братии, продолжал усердно молиться о гонителях своих: «Господи, не постави им греха сего». После изгнания из обители святой Стефан приступил к строительству неподалеку от нее, на реке Клове, нового монастыря на средства, щедро ему предоставленные многими боярами и вельможами, являвшимися его духовными сыновьями по наказу преподобного Феодосия. По желанию святого Стефана новый монастырь был освящен в честь Влахернской иконы Божией Матери, в память Ее чудесного явления константинопольским живописцам, посланным Ею к преподобным Антонию и Феодосию Печерским для украшения храма. Вскоре в новом монастыре собрались многочисленные братия, жившие строго по уставу, учрежденному преподобным Феодосием для Печерской обители.</p>
				<p>В 1091 году, после кончины епископа Владимиро-Волынского, преподобный Стефан был хиротонисан митрополитом Киевским Иоанном во епископа и поставлен на кафедру города Владимира-на-Волыни, основанного святым равноапостольным князем Владимиром. Будучи уже епископом и прибыв на молитву в созданный им монастырь на Клове, святитель Стефан удостоился чудесного видения Божественного света, исходившего от мощей преподобного Феодосия, которые покоились в пещере Печерской обители. Поспешив к месту этого видения, святитель узнал о решении игумена и братии Киево-Печерского монастыря перенести святые мощи преподобного Феодосия из пещеры в соборный храм обители. Таким образом, святитель Стефан смог принять участие вместе с сонмом других епископов в торжественном перенесении мощей своего учителя и духовного отца, преподобного Феодосия. Прослужив в епископском сане три года, неизменно подавая пример кротости и милосердия, святитель Стефан преставился ко Господу 27 апреля 1094 года.</p>
			</section>
		</section>
		<section>
			<title>
				<p>28-й день</p>
			</title>
			<section>
				<title>
					<p>Святы́х апо́стол Иа́сона и Сосипа́тра и святы́х му́ченик Да́ды, Макси́ма и Кинтилиа́на</p>
				</title>
				<p>
					<style>На </style>Го́споди, воззва́х:
					<style> стихи́ры апо́столов, глас 8.</style>
				</p>
				<p>
					<style>Подо́бен: </style>Му́ченицы Твои́, Го́споди:
				</p>
				<p>Иа́сон блаже́нный, струя́ спаси́тельная,/ я́коже теку́щи земли́ исполне́ния,/ сердца́, жже́нием держи́ма злым, напои́ и ве́рою ороси́,/ те́мже по кончи́не ублажа́ется./ Того́ моли́твами, Го́споди,/ всем пода́ждь ве́лию ми́лость.</p>
				<p>Иа́сон Богодухнове́нный/ ле́ствица бысть, до Небе́с дося́жущая,/ ве́рныя возводя́щая уче́нием к Небе́сней жи́зни,/ живе́т же по кончи́не/ и предстои́т, ра́дуяся, Тро́ице сла́вный./ Того́ моли́твами, Го́споди,/ всем пода́ждь ве́лию ми́лость.</p>
				<p>Иа́сон пребога́тый/ исцеле́ния всегда́ источа́ет приходя́щим к ра́це его́,/ и уставля́ет неду́ги душа́м,/ и отгоня́ет преле́стныя ду́хи,/ и утиша́ет бу́ри./ Того́ моли́твами, Го́споди,/ всем пода́ждь ве́лию ми́лость.</p>
				<p>
					<style>И́ны стихи́ры святы́х му́ченик, глас 1.</style>
				</p>
				<p>
					<style>Подо́бен: </style>Всехва́льнии му́ченицы:
				</p>
				<p>Тро́ицу несозда́нную,/ трие́ на суди́щи святи́и,/ испове́даете, му́ченицы,/ уморе́ни бы́сте/ и жи́зни нестаре́емей ны́не сподо́бистеся,/ пото́ка пи́щу насле́довасте./ Те́мже моли́теся/ дарова́ти душа́м на́шим/ мир и ве́лию ми́лость.</p>
				<p>Непобеди́мии му́ченицы,/ то́ками излия́вшияся кро́ве/ пре́лести изсуши́сте тече́ния,/ ту́чи излива́ете исцеле́ний всем,/ ве́рою притека́ющим,/ и си́лу неду́гов отъе́млете./ Те́мже моли́теся/ дарова́ти душа́м на́шим/ мир и ве́лию ми́лость.</p>
				<p>Вси почти́м, ве́рнии, пе́сньми <style>Днесь</style>/ Да́да Боже́ственнаго,/ и Макси́ма и Кинтилиа́на,/ тве́рдыя ору́жники,/ прему́дрыя му́ченики,/ су́щия рая́ жи́тели,/ ны́не моля́щияся/ дарова́ти душа́м на́шим/ мир и ве́лию ми́лость.</p>
				<p>
					<style>Сла́ва, и ны́не, пра́здника, или́ Богоро́дичен:</style>
				</p>
				<p>Всепе́тая Влады́чице,/ наде́жде ве́рных и утвержде́ние,/ прибе́жище и по́мощь,/ Тя мо́лим:/ от вся́кия беды́ рабы́ Твоя́ сохрани́,/ ве́рою покланя́ющияся Рождеству́ Твоему́,/ Его́же моли́/ дарова́ти душа́м на́шим/ мир и ве́лию ми́лость.</p>
				<p>
					<style>Крестобогоро́дичен:</style>
				</p>
				<p>Своего́ А́гнца/ А́гница и Непоро́чная Влады́чица/ на Кресте́ я́ко ви́де, зра́ка не иму́ща, ниже́ добро́ты:/ увы́ Мне, — рыда́ющи, глаго́лаше, —/ где добро́та Твоя́ за́йде, Сладча́йший?/ где благоле́пие?/ где благода́ть блиста́ющая/ о́браза Твоего́,/ Сы́не Мой любе́знейший?</p>
				<p>
					<style>Тропа́рь, глас 3:</style>
				</p>
				<p>Апо́столи святи́и,/ моли́те Ми́лостиваго Бо́га,/ да прегреше́ний оставле́ние/ пода́ст душа́м на́шим.</p>
				<p>
					<style>Кано́н, творе́ние Ио́сифово. Глас 8. </style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Посе́ченый несеко́маго пресече́,/ и ви́де со́лнце зе́млю, ю́же не ви́де;/ лю́таго врага́ вода́ потопи́,/ и непроходи́мое про́йде Изра́иль./ Песнь же воспева́шеся:/ Го́сподеви пои́м, сла́вно бо просла́вися.</emphasis>
				</p>
				<p>Со А́нгельскими живы́й ли́ки, и невече́рняго Све́та всегда́ исполня́емь,/ и прича́стием и́стинным обожа́емь, пребога́те,/ любо́вию пра́зднующия твою́ святу́ю па́мять просвети́, Го́сподеви пою́щия:/ сла́вно бо просла́вися.</p>
				<p>Боже́ственное тя отню́д распали́, Иа́соне, жела́ние те́плое,/ те́мже после́довал еси́ огнь на зе́млю воврещи́ Прише́дшему, сла́вне,/ от Него́же просвеща́емь, све́тло взыва́л еси́:/ Го́сподеви пои́м, сла́вно бо просла́вися.</p>
				<p>Умо́м невеще́ственным нра́вом подо́бяся,/ на земли́ нас ра́ди ве́щию, блаже́нне, те́ла Я́вльшемуся ми́лостивно, преблаже́нне, служи́л еси́;/ служи́тель же Сего́ свяще́нен, зовы́й, был еси́:/ Го́сподеви пои́м, сла́вно бо просла́вися.</p>
				<p>
					<style>Богоро́дичен: </style>От Де́вы безму́жны ви́ден бысть, воплоща́емь за милосе́рдие мно́гое, Недоуме́нный,/ страстьми́ те́ла окая́нно пони́кших,/ возводя́ к безстра́стию я́ве стра́стию пло́ти Свое́я,/ Ему́же обы́чно пои́м:/ сла́вно бо просла́вися.
				</p>
				<p>
					<style>Ин кано́н му́чеников. Ио́сифово. Глас 1.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Пе́снь побе́дную пои́м вси Бо́гу,/ сотво́ршему ди́вная чудеса́ мы́шцею высо́кою и спа́сшему Изра́иля,/ я́ко просла́вися.</emphasis>
				</p>
				<p>Бо́гу Вседержи́телю со дерзнове́нием, добропобе́днии му́ченицы, предстоя́ще всегда́,/ моли́те согреше́ний очище́ние посла́ти нам.</p>
				<p>Венча́стеся, му́ченицы, добро́тою Боже́ственною, по́двиг сконча́вше/ и многоко́зненнаго врага́ победи́вше./ Те́мже вас обра́дованно пе́сненно славосло́вим при́сно.</p>
				<p>Кре́постию Ду́ха Пресвята́го, кре́пость погуби́сте льсти́ваго зми́я, Богоблаже́ннии,/ и безсме́ртных даро́в ны́не наслажда́етеся.</p>
				<p>
					<style>Богоро́дичен: </style>По́лный истощи́ся за милосе́рдие и плоть бысть,/ возводя́, Чи́стая, к пе́рвой нас добро́те,/ и́же ве́рою на земли́ восхваля́ющия Тя.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
				</p>
				<p>Цевни́ца яви́лся еси́ Ду́ха,/ возглаша́я нам
					<emphasis/>уче́ния Богокра́сная,/ отрева́я прелука́вая пе́ния.
				</p>
				<p>Источи́ язы́к твой, я́коже река́, жи́зни исто́чники/ и го́рькия во́ды преле́стныя, изсуши́, сла́вне.</p>
				<p>Исцеле́ния то́чат свяще́нныя твоя́, му́дре, мо́щи разли́чная,/ Ду́ха Свята́го де́йством и благода́тию.</p>
				<p>
					<style>Богоро́дичен: </style>Умертви́, Пречи́стая, живопода́тельною мольбо́ю Твое́ю/ во мне живу́щий грех,/ Я́же Живо́т ро́ждшая.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Да утверди́тся се́рдце мое́ в во́ли Твое́й, Христе́ Бо́же,/ И́же над вода́ми не́бо утвержде́й второ́е/ и основа́вый на вода́х зе́млю, Всеси́льне.</emphasis>
				</p>
				<p>Веде́нием ну́ждным, святи́и, за Христа́ у́зницы бы́вше,/ соу́зу пре́лести злу́ю разреши́сте благода́тию,/ разре́шше же ся от пло́ти, к жи́зни преста́вистеся.</p>
				<p>Ви́дети Бо́жию красоту́, страда́льцы, жела́юще, прехва́льнии,/ ра́ны, и вяза́ния, и ну́ждную смерть претерпе́сте,/ тве́рдостию ума́ крася́щеся.</p>
				<p>Зако́нно, му́ченицы прехва́льнии, Стра́ждуща нра́ва кре́постию, оде́ястеся,/ вку́пе побе́дным венце́м,/ и Тро́ице Честне́й ра́достно ны́не предстоите́.</p>
				<p>
					<style>Богоро́дичен: </style>И́же естество́м неопи́санный,/ вопло́щся из Тебе́, опису́ется, Богора́дованная Чи́стая,/ Его́же непреста́нно моли́ уще́дрити и спасти́ пою́щия Тя.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>Светосия́нными заря́ми слове́с честны́х, просвети́л еси́ всех богоподо́бно, Иа́соне апо́столе,/ и тьму отгна́л еси́,/ и, пострада́в, блаже́нне, источа́еши исцеле́ния,/ и теле́с уставля́еши лю́тыя боле́зни./ Тем, соше́дшеся, свято́е твое́ вси твори́м торжество́, Спа́са сла́вяще,/ и ве́рно вопие́м ти:/ моли́ Христа́ Бо́га грехо́в оставле́ние пода́ти/ чту́щим любо́вию святу́ю па́мять твою́.</p>
				<p>
					<style>Сла́ва, глас 1.</style>
				</p>
				<p>
					<style>Подо́бен: </style>Гроб Твой:
				</p>
				<p>Тве́рдостию души́ прибли́жившеся боле́знем,/ непобеди́ми мно́гими козньми́ льсти́ваго, яви́стеся, му́ченицы, А́нгелом равноче́стни./ Те́мже вся вселе́нная почита́ет боре́ния и честна́я ва́ша страда́ния,/ и́миже просла́вистеся.</p>
				<p>
					<style>И ны́не, пра́здника, или́ Богоро́дичен:</style>
				</p>
				<p>Упова́ние христиа́н, Пресвята́я Де́во,/ Его́же родила́ еси́, Бо́га, па́че ума́ же и сло́ва,/ непреста́нно моли́ с Вы́шними си́лами/ пода́ти оставле́ние грехо́в на́ших всех и исправле́ние жития́ ве́рою и любо́вию при́сно Тя сла́вящим.</p>
				<p>
					<style>Крестобогоро́дичен:</style>
				</p>
				<p>Нескве́рная А́гница, А́гнца и Па́стыря, пове́шена на Дре́ве, ме́ртва зря́щи,/ пла́чущи, веща́ше, ма́терски восклица́ющи:/ ка́ко претерплю́ Твое́, е́же па́че сло́ва, Сы́не Мой, сни́тие/ и во́льныя стра́сти, Бо́же Преблаги́й?</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
				</p>
				<p>Учени́к был еси́ Па́влу, прему́дрому священнопропове́днику,/ подо́бник же Христу́, сла́вне,/ Того́ повину́яся Боже́ственным манове́нием.</p>
				<p>Черто́га оде́ждею укра́шен был еси́ Боже́ственный Це́ркве,/ сей Ду́хом, Богоно́се, обручи́вся сла́дким сло́вом му́дрости твоея́.</p>
				<p>Врач преиску́сен злоотгони́тельными Боже́ственными дла́ньми твои́ми неду́гующих был еси́,/ исцеля́я стра́сти прелю́тыя.</p>
				<p>
					<style>Богоро́дичен: </style>Неискусобра́чная Влады́чице,/ спаси́ мя, Спа́са Сло́ва ро́ждшая,/ и бед свободи́, и ве́чнующаго осужде́ния.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Услы́шах, Го́споди, слух Твой, и убоя́хся,/ разуме́х дела́ Твоя́, проро́к глаго́лаше,/ и просла́вих си́лу Твою́.</emphasis>
				</p>
				<p>Зако́н Боже́ственный утвержда́юще,/ беззако́ние страда́льцы безбо́жных отри́нуша,/ благоче́стно пострада́вше и Го́сподеви благоугоди́вше.</p>
				<p>Ублажи́м <style>Днесь</style> Да́да и Макси́ма до́блия, зако́нно пострада́вшия,/ и хвала́ми венча́ем Кинтилиа́на всечестна́го.</p>
				<p>Непрело́жни, святи́и, во вре́мя страда́ния бы́вше,/ вся́ку лесть низложи́сте/ и побе́дный вене́ц от Бо́га Спа́са прия́сте.</p>
				<p>
					<style>Богоро́дичен: </style>Уны́нием одержи́маго, Богороди́тельнице,/ воздви́гни мя твори́ти Боже́ственное хоте́ние,/ я́ко да ублажу́ Тя, Предста́тельнице всех неусы́пная.
				</p>
				<p>
					<style>Песнь 5</style>
				</p>
				<p>
					<style>Ирмос: </style>
					<emphasis>От но́щи неве́дения/ по душелови́тельному пути́ при́сно блудя́щаго,/ све́том ра́зума Твоего́, Го́споди, преднаставля́я мя,/ на стезю́ за́поведей Твои́х напра́ви.</emphasis>
				</p>
				<p>Содержи́мыя ле́стию и па́губе безу́мно рабо́тающия челове́ки, преблаже́нне,/ Боже́ственными уче́нии свободи́л еси.</p>
				<p>Я́коже не́кое свети́ло, на высоте́ Богоразу́мия, Иа́соне предлежа́,/ привле́кл еси́ ко приста́нищу Боже́ственному лю́те потопля́емыя.</p>
				<p>Умерщвле́нныя дре́вле су́щия змии́ным угрызе́нием,/ живото́чным твои́м сло́вом, блаже́нне, удиви́в, оживи́л еси́.</p>
				<p>
					<style>Богоро́дичен: </style>Святе́йши яви́лася еси́ Херуви́м,/ на земли́ вопло́щши всех Влады́ку,/ Чи́стая Всенепоро́чная Влады́чице.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Све́тлый нам возсия́й Свет присносу́щный,/ у́тренюющим о судьба́х за́поведей Твои́х,/ Влады́ко Человеколю́бче, Христе́ Бо́же наш.</emphasis>
				</p>
				<p>Боже́ственное И́мя и спаси́тельное испове́давше пред мучи́тели, святи́и,/ мно́гих мук иску́с претерпе́сте, и смерть непра́ведную.</p>
				<p>Благода́тию укрепля́еми Боже́ственнаго Ду́ха,/ не убоя́стеся муче́ний теле́сных,/ ни истука́нным че́сти принесо́сте, добропобе́днии му́ченицы.</p>
				<p>Вене́ц неувяда́емый прие́мше, святи́и му́ченицы,/ Тро́ице ны́не предстоите́ трие́,/ незаходи́мому сия́нию сподо́блени, и ны́не ублажа́етеся.</p>
				<p>
					<style>Богоро́дичен: </style>Исцели́, Влады́чице Всенепоро́чная,/ се́рдца моего́, молю́ Тя, стра́сти неисце́льныя/ и ума́ моего́ тьму тя́жкую отжени́, Пречи́стая.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Я́коже проро́ка/ изба́вил еси́ из глубины́ преиспо́дния, Христе́ Бо́же,/ и мене́ от грехо́в мои́х изба́ви, я́ко Человеколю́бец,/ и упра́ви живо́т мой, молю́ся.</emphasis>
				</p>
				<p>Преуди́влься добро́те за милосе́рдие нам Прибли́жшагося, Иа́соне апо́столе,/ сему́ после́довал еси́/ и оста́вил еси́ жите́йскую красоту́.</p>
				<p>Научи́вся Боже́ственным,/ научи́л еси́ благода́тию, сла́вне, Тро́йческому сия́нию/ дре́вле слепоту́ обнося́щия неразу́мия безу́мие.</p>
				<p>Неду́ги отгоня́ разли́чныя и прогоня́ зло́бныя ду́хи,/ лю́ди к позна́нию Госпо́дню обрати́л еси́,/ изба́вль от пре́лести лука́ваго.</p>
				<p>
					<style>Богоро́дичен: </style>Я́ко дождь на руно́, спаси́тельное Сло́во в ложесна́ Твоя́ сни́де,/ и Челове́к из Тебе́ бысть,/ спаса́я мя, Отрокови́це, хода́тайством Твои́м.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Я́ко Ио́ну проро́ка,/ возведи́, Христе́ Бо́же, живо́т мой от тли,/ вопию́ Ти, Человеколю́бче,/ я́ко жизнь у <style>тебе</style>́ есть,/ и нетле́ние, и си́ла.</emphasis>
				</p>
				<p>Новоявле́нно, я́коже зве́зды, зри́ми,/ просвеща́ете земны́й мир, всехва́льнии му́ченицы,/ помраче́ние отгоня́ще безбо́жия благода́тию.</p>
				<p>Законоположе́ния безбо́жных до конца́ отри́нувше,/ и зако́ном Госпо́дним я́ве утвержда́еми,/ зако́нно, святи́и му́ченицы, за Христа́ пострада́сте.</p>
				<p>Высоча́йшими ра́зумы и де́лы пока́зани до́бре,/ с высоты́ спа́дшаго под но́ги покори́сте,/ укра́шеныя в добро́тах муче́ния, прехва́льнии.</p>
				<p>
					<style>Богоро́дичен: </style>Зако́н есте́ственных кроме́,/ Творца́ естеству́ воплоти́ла еси́, Отрокови́це, па́че ума́, Всенепоро́чная,/ Его́же добропобе́днии му́ченицы испове́дающе, пострада́ша.
				</p>
				<p>
					<style>Конда́к апо́столов, глас 4.</style>
				</p>
				<p>
					<style>Подо́бен: </style>Яви́лся еси́:
				</p>
				<p>Яви́стеся, я́ко зве́зды пресве́тлыя,/ просвеща́юще всю вселе́нную све́том пропове́дания,/ апо́столи Боже́ственный/ Иа́соне и Сосипа́тре,/ спаса́йте ве́рою чту́щих вас.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>О́троцы благочести́вии в Вавило́не/ о́бразу злато́му не поклони́шася,/ но посреде́ пе́щи о́гненныя, ороша́еми,/ песнь воспева́ху, глаго́люще:/ превозноси́мый отце́в и нас Бо́же, благослове́н еси́.</emphasis>
				</p>
				<p>Боле́знем приближа́яся непреста́нным,/ боле́зни, Иа́соне, облегчи́л еси́ ве́рным/ и к неболе́зненному прия́тию наста́вил еси́ благоче́стно воспева́ющия:/ благослове́н Бог о́тец на́ших.</p>
				<p>Тле́ние уста́вил еси́ зло́бы, блаже́нне,/ и ра́зум насади́л еси́ спаси́тельный в мы́сли челове́ческия,/ и́мже просвеща́емь, Влады́це всех взыва́л еси́:/ благослове́н Бог оте́ц на́ших.</p>
				<p>
					<style>Богоро́дичен: </style>Нося́щи Христа́ на руку́, я́ко престо́л огнезра́чен, Всенепоро́чная,/ моли́ Его́, я́ко Сы́на Твоего́ и Го́спода, умири́ти мир, зову́щи:/ благослове́н Бог оте́ц на́ших.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Су́щим в пещи́ отроко́м Твои́м, Спа́се,/ не прикосну́ся, ниже́ стужи́ огнь./ Тогда́ трие́, я́ко еди́неми усты́, поя́ху/ и благословля́ху, глаго́люще:/ благослове́н Бог оте́ц на́ших.</emphasis>
				</p>
				<p>Огне́м Боже́ственнаго стра́ха ду́шу распала́юще,/ вся́ку попали́сте, му́дрии, вещь го́рькую многобо́жия/ и к сия́нию взя́стеся невече́рнему,/ согреше́нием на́шим разреше́ние подаю́ще.</p>
				<p>Струя́ми крове́й угаси́вше запале́ние, блаже́ннии, многобо́жия вои́стинну,/ ту́чу нам источа́ете чуде́с,/ ве́рою притека́ющим к ра́це моще́й ва́ших всегда́.</p>
				<p>Дом я́вльшеся Ду́ха, му́дрии добропобе́днии му́ченицы,/ храм, в не́мже ны́не лежите́, исто́чник содева́ет чуде́с:/ во́ньже прибега́юще, от вся́кия скве́рны страсте́й избавля́емся.</p>
				<p>
					<style>Богоро́дичен: </style>Воплоще́нно родила́ еси́ нам, Пренепоро́чная, Сло́во,/ Единосу́щно Отцу́ и Ду́ху, Богороди́тельнице,/ Его́же моли́ спасти́ пою́щия Тя от всех страсте́й и обстоя́ния.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Богоглаго́ливии о́троцы в пещи́,/ со огне́м пла́мень попира́юще, поя́ху:/ благослови́те, дела́ Госпо́дня, Го́спода.</emphasis>
				</p>
				<p>Искорени́л еси́ те́рние злохуле́ния се́менем Сло́ва, Иа́соне:/ стори́чествующии клас, спа́сшихся мно́жество, возде́лал еси́.</p>
				<p>Просвеще́ние су́щих во тьме тя свети́льника Та́рсу поставля́ет, блаже́нне,/ и́же сего́ престо́л стро́яща свяще́нно и преподо́бно, Иа́соне апо́столе.</p>
				<p>Зако́нен был еси́ учи́тель/ су́етней повину́вшимся ле́сти Еди́наго Бо́га чести́ нееозда́ннаго,/ и́же тва́рем че́сти принося́щия спасл еси́.</p>
				<p>
					<style>Богоро́дичен: </style>Воплоще́нна ро́ждши Бо́га Сло́ва,/ пло́ти на́шея стра́сти и душе́вныя, Отрокови́це, исцели́,/ да ве́рою Тя вси и любо́вию сла́вим.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Его́же ужаса́ются А́нгели/ и вся во́инства, я́ко Творца́ и Го́спода,/ по́йте, свяще́нницы, просла́вите, о́троцы,/ благослови́те, лю́дие,/ и превозноси́те во вся ве́ки.</emphasis>
				</p>
				<p>Лю́бяще Го́спода от всея́ души́, я́ко а́гнцы, закла́ни бы́сте,/ па́стырю слове́сному и Боже́ственней трапе́зе принесо́стеся/ и в кро́вех пе́рвенец живете́.</p>
				<p>Ве́рою почти́м Кинтилиа́на, и Да́ду, и Макси́ма, му́ченики Христо́вы,/ Боже́ственныя зве́зды, просвеща́ющий всех сердца́ чуде́сными луча́ми.</p>
				<p>Глаго́лы преоби́деша безбо́жных и злочести́вых/ и, ра́дующеся, пострада́вше, му́ченицы Христо́вы,/ и су́щим от ве́ка причто́шася Боже́ственным страстоте́рпцем,/ с ни́миже при́сно почита́ются.</p>
				<p>
					<style>Богоро́дичен: </style>Я́ко престо́л огнезра́чен носи́ла еси́ Христа́,/ нам приме́шшася дебельство́м пло́ти./ Того́ моли́, Богоро́дице Чи́стая, уще́дрити и спасти́ любо́вию чту́щия Тя.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Уста́вы прешла́ еси́ естества́,/ Соде́теля заче́нши и Го́спода,/ и дверь спасе́ния ми́рови была́ еси́:/ тем Тя, Богоро́дице,/ непреста́нно велича́ем.</emphasis>
				</p>
				<p>Свяще́нныя соста́вим вси ли́ки, свяще́нно блажа́ще Иа́сона, вели́каго Христо́ва апо́стола,/ с ли́ки безпло́тными всегда́ веселя́щася.</p>
				<p>Игра́ет тварь, лику́ющи ны́не в честне́м торжестве́ твое́м, сла́вне,/ апо́столи, проро́цы и вси му́ченицы ра́дуются, Иа́соне:/ с ни́миже тя ве́рою велича́ем.</p>
				<p>Ра́ка, иде́же лежи́т терпели́вое и многострада́льное те́ло твое́,/ сла́вне Иа́соне, зари́ испуща́ет всегда́/ и тьму боле́зней разоря́ет, пребла́женне.</p>
				<p>
					<style>Богоро́дичен: </style>Я́вльшися Ма́ти Всенепоро́чная Емману́ила,/ воплоще́ннаго из ложе́сн Твои́х, обожи́вшаго естество́ челове́ческое,/ те́мже Тя, Пресвята́я Богороди́тельнице, ублажа́ем.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Светоно́сный о́блак, во́ньже всех Влады́ка,/ я́ко дождь с небесе́ на руно́, сни́де/ и воплоти́ся нас ра́ди,/ быв Челове́к, Безнача́льный,/ велича́ем вси я́ко Ма́терь Бо́га на́шего Чи́стую.</emphasis>
				</p>
				<p>После́дующе стра́сти Безстра́стнаго, страстоте́рпцы,/ искуше́ние подъя́сте вку́пе многоплете́нных мук/ и сме́ртию жизнь насле́довасте, пребыва́юще в век ве́ка;/ сего́ ра́ди блажи́ми есте́ при́сно.</p>
				<p>Красно́ стезю́ муче́ния уве́девше/ и ше́ствовавше до́бре в пути́, веду́щия к поко́ищем у́мным, сла́внии му́ченицы,/ прия́сте кончи́ну мече́м и со А́нгелы лику́ете при́сно.</p>
				<p>Ста́нем во хра́ме Госпо́дни и ублажи́м Да́ду, Макси́ма и Кинтилиа́на,/ до́блия ору́жники и погуби́вшия враги́, и ве́рою вопие́м:/ Человеколю́бче, тех моли́твами изба́ви всех многоплете́нныя напа́сти.</p>
				<p>Свяще́нная ва́ша па́мять, пресла́внии победоно́сцы, я́коже со́лнце, све́тло озаря́ет тварь,/ ю́же творя́щия, омраче́ния страсте́й ны изба́вите, мо́лимся,/ свяще́нными хода́тайствы, страстоте́рпцы Спа́са и Бо́га.</p>
				<p>
					<style>Богоро́дичен: </style>Грехолюби́в сый, покая́нием припа́даю щедро́там Твои́м, Бо́же,/ и ве́рно взыва́ю:/ мольба́ми чи́сто ро́ждшия Тя на земли́, уще́дри мя/ и мук изба́ви ве́чных, Преблаги́й Христе́.
				</p>
			</section>
			<section>
				<title>
					<p>Апостол Иасон</p>
				</title>
				<p>Апостол Иасон, Апостол Сосипатр происходил из Тарса (Малая Азия). Он был первым христианином в городе. Апостол Сосипатр был родом из Ахаии. Оба они стали учениками апостола Павла, который даже назвал их своими «сродниками» (<a xlink:href="https://azbyka.ru/biblia/?Rom.16:21&amp;c~r&amp;rus">Рим. 16:21</a>). Святой Иасон был поставлен епископом в родном городе Тарсе, а святой Сосипатр — в Иконии. С Евангельской проповедью они отправились на запад и в 63 году достигли острова Керкиры в Ионическом море, близ Греции. Там они построили церковь во имя первомученика Стефана и многих крестили. Правитель острова узнал об этом и заключил их в темницу, где сидели семь разбойников: Саторний, Иакисхол, Фавстиан, Ианнуарий, Марсалий, Евфрасий и Маммий. Апостолы обратили их ко Христу. За исповедание Христа семь узников мученически скончались в котле с растопленной смолой, серой и воском. Тюремный сторож, видя их мученический подвиг, объявил себя христианином. За это ему отрубили левую руку, потом обе ноги и затем голову. Апостолов Иасона и Сосипатра правитель приказал бить кнутом и снова заключить в тюрьму. Когда дочь правителя, девица Керкира, узнала, как мученики страдают за Христа, она объявила себя христианкой и раздала все свои украшения нищим. Взбешенный правитель пытался уговорить дочь отречься от Христа, но святая Керкира твердо стояла и против уговоров, и против угроз. Тогда озлобленный отец придумал ужасное наказание дочери: он приказал поместить ее в отдельной темнице и впустить к ней разбойника и блудника Мурина, чтобы тот обесчестил невесту Христову. Но когда разбойник подошел к двери тюрьмы, на него напал медведь. Святая Керкира услышала шум и Именем Христовым отогнала зверя, а затем молитвой исцелила раны Мурина.</p>
				<p>После этого святая Керкира просветила его Христовой верой, 
					<strong>святой Мурин </strong>объявил себя христианином и тут же был казнен. Правитель приказал поджечь тюрьму, но святая девица осталась жива. Тогда, по приказу злобствующего отца, она была повешена на дерево, удушена едким дымом и расстреляна стрелами. После ее кончины правитель решил казнить всех христиан на острове Керкире.
				</p>
				<p>Мученики 
					<strong>Зинон, Евсевий, Неон и Виталий</strong>, просвещенные апостолами Иасоном и Сосипатром, были сожжены. Жители Керкиры, спасаясь от гонения, переправились на соседний остров. Правитель с отрядом воинов поплыл, но был поглощен волнами. Сменивший его правитель приказал бросить апостолов Иасона и Сосипатра в котел с кипящей смолой, но когда увидел их невредимыми, со слезами воскликнул: «Боже Иасонов и Сосипатров, помилуй меня!»
				</p>
				<p>Освобожденные апостолы крестили правителя и дали ему имя 
					<strong>Севастиан</strong>. С его помощью апостолы Иасон и Сосипатр построили на острове несколько церквей и, дожив там до глубокой старости, своей проповедью приумножили стадо Христово.
				</p>
			</section>
			<section>
				<title>
					<p>Святые мученики Дада, Максим и Квинтилиан </p>
				</title>
				<p>Святые мученики Дада, Максим и Квинтилиан пострадали при императоре Диоклитиане (284–305), когда вышло повеление приносить на торжественных празднествах жертвы языческим богам, а христиан предавать смерти.</p>
				<p>Наместники императора Тарквиний и Гавиний в городе Доростоле устроили пышное торжество, на котором присутствовали жители не только города, но и окрестных сел.</p>
				<p>Когда празднество закончилось, кто-то донес императору, что три брата — Дада, Максим и Квинтилиан не подчинились приказу императора и ушли к себе в деревню Озовию. За ними были посланы воины, которые застали святых братьев за молитвой и отвели их на суд.</p>
				<p>Правители допросили братьев, которые исповедали себя христианами. Тогда Тарквиний предложил святому Максиму стать жрецом бога Зевса. Но тот назвал Зевса скверным прелюбодеем и снова исповедал Истинного Бога.</p>
				<p>Тарквиний пытался уговорить святых Даду и Квинтилиана. Они сказали, что их брат Максим хорошо знает Священное Писание и они во всем следуют ему. Мучеников отправили в темницу, но и там они помышляли только о спасении своих душ. В полночь, когда святые уснули, им явился диавол, ополчившийся на них с оружием. Но когда мученики проснулись, они увидели Ангела, который сказал: «Не бойтесь, Бог, ваша надежда, примет вас к Себе. Он недалеко от вас и поможет вам». Наутро Тарквиний сказал братьям, что боги объявили ему во сне свою волю: предать их смерти, если они не принесут жертвы. Мученики ответили, что им Господь приказал претерпеть мучения за Его Святое Имя. Несколько дней пытки и допросы продолжались непрерывно с утра до вечера. Наконец мученикам вынесли смертный приговор, отвели под стражей в их деревню и там усекли мечом († 286). Они без страха приняли смерть во имя вечной жизни.</p>
			</section>
			<section>
				<title>
					<p>Святи́теля Кири́лла, епи́скопа Ту́ровскаго</p>
				</title>
				<p>
					<style>Тропа́рь, глас 4:</style>
				</p>
				<p>Благоче́стия ревни́телю и рачи́телю,/ и́ноков и сто́лпников похва́ло,/ святи́телю Ту́ровския па́ствы, пресла́вне,/ златослове́сный учи́телю,/ све́тлым уче́нием Богоразу́мия своего́ просвети́вый концы́ ру́сския,/ в моли́тве к Бо́гу благода́тный гре́шников споспе́шниче,/ Кири́лле Богому́дре, моли́ Христа́ Бо́га/ утверди́тися нам, сооте́чественником твои́м,/ во Правосла́вии, благоче́стии и единомы́слии.</p>
				<p>
					<style>Велича́ние:</style>
				</p>
				<p>Велича́ем тя,/ Ту́ровский подви́жниче и святи́телю Кири́лле,/ златослове́сный Росси́йский учи́телю,/ и чтим святу́ю па́мять твою́,/ ты бо еси́ усе́рдный пред Бо́гом предста́тель за род наш/ и те́плый моли́твенник о спасе́нии душ на́ших.</p>
				<p>
					<style>Моли́тва</style>
				</p>
				<p>О преди́вный подви́жниче, пресла́вный святи́телю, златослове́сный Росси́йския земли́ учи́телю, вели́кий уго́дниче Бо́жий, Кири́лле! Измла́да Вы́шних благ взыску́я, зна́тность ро́да и земна́я бога́тства, я́ко уме́ты, вмени́л еси́, блаже́нне, возлюби́л же еси́ всем се́рдцем нищету́, бде́ние, поще́ние, смире́ние, скорбь и тесноту́ и́ночества, еще́ же и вя́щший Христа́ ра́ди по́двиг подъя́л еси́, восше́д на столп, досточу́дне! Му́дрствуя Го́рняя, испыту́я, что есть во́ля Бо́жия, блага́я, уго́дная и соверше́нная, непреста́нно ду́шу и се́рдце пита́л еси́ Боже́ственными уче́ньми. Умоле́н быв архипа́стырем бы́ти, вои́стинну до́бре упа́сл еси́ Ту́ровскую па́ству твою́, пита́я ее́ здра́выми уче́ньми Правосла́вныя ве́ры и приводя́ к Ца́рствию Небе́сному.
					<style name="color-red"/>Те́мже яви́лся еси́ и́ноков вождь, подви́жников сла́ва, Правосла́вия столп, Це́ркви росси́йския свети́ло, па́стырем и архипа́стырем о́браз, всем ве́рным до́брый руководи́тель к и́стине и пра́вде. Ве́лиим показа́лся еси́ в Ца́рствии Бо́жием, вся бо запове́данная Бо́гом сам неле́ностно сотвори́в, и пре́дков на́ших научи́л еси́ твори́ти. Сего́ ра́ди, к тебе́, Богому́дре Кири́лле, воспева́я просла́вльшагося в тебе́ Бо́га, прибега́ем и, чту́ще твою́ па́мять, мо́лимся: бу́ди хода́тай за нас, недосто́йных, пред Го́сподом Бо́гом. Твои́ми моли́твами и заступле́нием да утверди́тся в нас и́стинный дух живо́й ве́ры и свята́го благоче́стия, да сохрани́мся все мы благода́тию Бо́жиею от неве́рия, неправове́рия и суеве́рия, от нра́вственнаго шата́ния и духо́вной не́мощи.
				</p>
				<p>Вели́кий уго́дниче подви́жниче Христо́в! Моли́ Ми́лостиваго Бо́га, да издре́вле изоби́льно обита́вшия в Росси́и стремле́ние к вы́сшему нра́вственному соверше́нству, любо́вь к и́ночеству, забо́та о благосостоя́нии церкве́й и благоле́пии хра́мов, ре́вность о благочи́нии богослуже́ния церко́внаго вы́ну пребыва́ют достоя́нием на́шим не ослабева́я, не умаля́ясь, но укрепля́ясь, возраста́я и преуспева́я.</p>
				<p>Святи́телю Кири́лле! Да бу́дут моли́твами твои́ми в оте́честве твое́м па́стыри слове́снаго ста́да Христо́ва ду́хом горя́щии, Го́сподеви рабо́тающии, а не себе́ угожда́ющий, па́ству, а не себе́ пасу́щий. Да бу́дут они́ до́брыми па́стырями, ду́шу свою́ полага́ющими за о́вцы па́ствы своея́, а не нае́мниками, небрегу́щими о овца́х и при ви́де во́лка бе́гающими и оставля́ющими о́вцы на расхище́ние. Ты, блаже́нне Кири́лле, и сло́вом и писа́нием учи́л еси́ дре́вле князе́й и всех люде́й Росси́йския земли́ ходи́ти досто́йно зва́ния своего́. При́зри и на нас, пото́мков твои́х, чад и ученико́в, и умоли́ Бо́га, да низпошле́т стране́ на́шей тве́рдость и благоустрое́ние, зако́нам на́шим свя́тость и си́лу, прави́телем и судия́м му́дрость, усе́рдие, безкоры́стие и нелицеприя́тие. Испроси́ у Всеще́драго Бо́га всем нам и коему́ждо поро́знь благопотре́бная, я́же к животу́
					<style name="color-red"/>и благоче́стию: не́мощным в ве́ре и до́брых де́лех укрепле́ние, па́дшим восста́ние, подвиза́ющимся до́бре преуспе́яние. Да не оскудева́ют в роди́телех согла́сие, любо́вь, взаи́мное уваже́ние, друг о дру́ге благопопече́ние, в рожде́нии чад Бо́жие благослове́ние. Ча́да, воспита́нныя в стра́хе Госпо́днем, да уразуме́ют прему́дрость Бо́жию и да младе́нствуют зло́бою, а не умо́м. Детоводи́тели и наста́вники да избы́точествуют в ве́дении и во вся́ком чу́встве, па́че же да изоби́луют благоче́стием и о бла́ге и́стиннем дете́й попече́нием.
				</p>
				<p>Пречу́дный святи́телю Кири́лле! Сам зри́ши страну́, в не́йже роди́лся еси́ и в не́йже мно́го потруди́лся еси́; зри́ши наро́д, его́же дре́вле просвети́л еси́. Сам ве́си, я́же тре́буем, ве́си на́ша не́мощи и согреше́ния. Бу́ди же нам помо́щник, покрови́тель, засту́пник и управи́тель жи́зни на́шея. Да под твои́м покро́вом и заступле́нием досто́йно бу́дем сла́вить Отца́, и Сы́на, и Свята́го Ду́ха, ны́не, и при́сно, и во ве́ки веко́в. Ами́нь.</p>
			</section>
			<section>
				<title>
					<p>Святитель Кирилл, епископ Туровский</p>
				</title>
				<p>Святитель Кирилл, епископ Туровский родился в 30-х годах XII века в городе Турове на реке Припяти у богатых родителей. С малых лет святой Кирилл с усердием читал Священные книги и достиг глубокого понимания их. Он учился не только у русских, но и у греков. В зрелом возрасте святой Кирилл отказался от наследства и принял постриг в Туровском Борисоглебском монастыре. Он много подвизался в посте и молитве и учил иноков полному послушанию игумену: инок, который не находится в послушании у игумена, не исполняет своего обета и потому не может спастись. Сохранилось три сочинения святого Кирилла об иноческой жизни, одно из которых — «Сказание о черноризском чине от Ветхого Закона и от Нового» — может быть отнесено ко времени пребывания его в монастыре. Через некоторое время святой Кирилл удалился в затвор на столп, где еще более усилил подвиги и «многа Божественна Писания изложи». Многие обращались к нему за советом в духовной жизни. Святость жизни и высокая просвещенность святого Кирилла обратили на него всеобщее внимание, и его избрали на Туровскую кафедру. В 1169 году святитель Кирилл принимал участие в соборе, осудившем епископа Феодора, который занял Владимиро-Суздальскую кафедру и пытался отделиться от Киевской митрополии. Святитель Кирилл обличил ересь Феодора и составил много посланий к святому князю Андрею Боголюбскому (память 4 июля), в которых поучал его и наставлял по поводу церковных нестроений в Ростовской земле. По любви к уединению святитель Кирилл оставил кафедру (до 1182 года, под которым упоминается уже епископ Туровский Лаврентий) и полностью посвятил себя писанию духовных сочинений. Он составил, вероятно, слова на весь годичный круг Господских праздников, но не все они сохранились. Поучения святителя Кирилла помещались в сборниках наряду с древними святоотеческими творениями. Наиболее полное собрание сочинений святителя Кирилла Туровского, изданное Туровским епископом Евгением в 1880 году, включает: 1) Слово в Неделю Цветоносную, от сказания Евангельского; 2) Слово на Святую Пасху в светоносный день Воскресения Христова, от пророческих сказаний; 3) Слово в новую Неделю по Пасце, о поновлении Воскресения, и о артосе, и о Фомине испытании ребр Господних; 4) Слово о снятии тела Христова и о мироносицех, от сказания Евангельского, и похвала Иосифа, в Неделю 3-ю по Пасце; 5) Слово о расслабленном от Бытия и от сказания Евангельского, в Неделю 4-ю по Пасце; 6) Слово о слепце и о зависти жидов, от сказания Евангельского, в Неделю 5-ю по Пасце; 7) Слово на Вознесение Господне, в четверток 6-й Недели по Пасце; от пророческих указаний и о воскрешении всеродна Адама из ада; 8) Слово на святых отец 318, от Святых книг, указание о Христе, Сыне Божием, и похвала отцем святого Никейского Собора, в Неделю прежде Пентикостии; 9) Притча о слепом и хромом; 10) Притча о человечестей душе, и о телеси, и преступлении Божиих заповедей, и о воскресении тела человека, и о будущем суде, и о муке; 11) Сказания о черноризьчьстем чину, от Ветхого Завета и Нового, оного образ носяща, а сего делы свершающа; 12) Повесть к Василию игумену: притча о белоризце человеце, и о монашестве, и о души, и о покаянии; 13) Послание некоего старца к богоблаженному Василию архимандриту о ехиме; 14) четыре молитвы на день воскресный (после утрени, часов и 2 после вечерни); 15) четыре молитвы на понедельник; 16) четыре молитвы на вторник; 17) пять молитв на среду (после утрени, часов и 3 после вечерни); 18) три молитвы на четверг (после утрени, часов, вечерни); 19) четыре молитвы на пятницу (после утрени, часов и 2 после вечерни); 20) шесть молитв на субботу (2 после утрени, 1 после часов и 3 после вечерни); 21) канон молебный; 22) исповедание и поминовение. Впоследствии было открыто «Слово на Просвещение Господа нашего Иисуса Христа». Известно, что святитель составил также «Канон великий о покаянии ко Господу по главам азбуки». Как богослов святитель Кирилл Туровский свою задачу усматривал в том, чтобы вскрыть истинный, сокровенный замысл того или́ иного текста Священного Писания. Скончался святитель Кирилл 28 апреля около 1183 года. От современников он получил именование русского Златоуста. Сам святитель о себе смиренно говорил: «Я не жнец, а собираю колосья; я не художник в книжных делах», — всегда, однако, сознавая высоту святительского служения, на которое поставил его Господь: «Если бы говорил я от себя, вы делали бы хорошо, не приходя в храм. Но я возвещаю вам Слово Господа, читаю вам грамоту Христову... Я раздаю слова Божий, лучшие золота и дорогих каменьев, более сладкие, чем мед и сот, и вы лишаетесь их, не приходя в церковь... но вас, приходящих, хвалю и благословляю».</p>
				<p>
					<strong>Литература:</strong>
				</p>
				<p>Еремин И. П. Литературное наследие Кирилла Туровского. — Труды Отдела древнерусской литературы. М.–Л., 1955, т. 11; 1956; т. 12; 1957, т. 13; 1958, т. 15.</p>
			</section>
		</section>
		<section>
			<title>
				<p>29-й день</p>
			</title>
			<section>
				<title>
					<p>Святы́х девяти́ му́чеников, и́же в Ки́зице, и преподо́бнаго Ме́мнона чудотво́рца</p>
				</title>
				<p>
					<style>На </style>Го́споди, воззва́х:
					<style> стихи́ры му́чеников, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
				</p>
				<p>Му́ченицы Христо́вы прехва́льнии,/ одержа́щу иногда́/ е́ллинскому безу́мию/ и влеку́щу всех/ в беззако́нныя я́мы/ пути́ пра́ваго не оста́висте/ и безбо́жию не приложи́стеся,/ но пострада́сте нра́ва до́блестию/ и жизнь, мече́м умерщвле́ни, насле́довасте.</p>
				<p>Фео́гния и Ру́фа, Антипа́тра,/ Феости́ха и Арте́му,/ Ма́гна и Феодо́та,/ сла́внаго Фавма́сия/ и Боже́ственнаго Филимо́на,/ страда́нии све́тло облиста́вшия/ и су́щия во тьме просвети́вшия,/ ве́рою почти́м/ и пе́сньми ублажи́м,/ свяще́нную сих пра́зднующе па́мять, веселя́щеся.</p>
				<p>Цве́ти му́чеников кра́снии,/ полк свяще́нный,/ Богособра́нное совокупле́ние,/ Це́рковь изря́дная,/ сонм Богоизбра́нен,/ лик святы́й, собо́р блаже́нный,/ за Тро́ицу подви́гшеся,/ Сей моли́теся, Сию́ умоли́те о нас,/ я́ко да прии́мем грехо́в оставле́ние.</p>
				<p>
					<style>Ины стихи́ры преподо́бнаго, глас и подо́бен то́йже:</style>
				</p>
				<p>Преподо́бне Ме́мноне блаже́нне,/ предочи́стив ду́шу воздержа́нием,/ был еси́ чи́сто Ду́ха и красно́ оби́телище;/ те́мже лука́встия ду́хи отгоня́еши/ и неду́ги притека́ющим к тебе́/ исцеля́еши всегда́./ О нас, восхваля́ющих тя,/ Христу́ моли́ся.</p>
				<p>Преподо́бне Ме́мноне сла́вне,/ облада́в страстьми́ душе́вными,/ нача́льник был еси́ мона́хов,/ к трудо́м помазу́я воздержа́ния усе́рдно сих,/ и́хже и предста́вил еси́ Всеви́дцу Сло́ву./ Пожи́в же житие́ блаже́нно и скве́рны неприме́сно,/ с ни́ми нас всегда́ помина́й,/ восхваля́ющих тя.</p>
				<p>Преподо́бне Ме́мноне пребога́те,/ воды́ дре́вле исто́чник/ истещи́ сотвори́л еси́,/ в Госпо́дню хвалу́ и душа́м в снабде́ние./ От глубины́ мо́ря корабли́ спасл еси́,/ пру́жия вре́да моли́твами сохрани́л еси́,/ чудеса́ безме́рная соверша́еши всегда́./ О нас, восхваля́ющих тя,/ Христу́ моли́ся.</p>
				<p>
					<style>Сла́ва, и ны́не, пра́здника, или́ Богоро́дичен:</style>
				</p>
				<p>Плоть от крове́й Твои́х/ прие́м, Первове́чный Бог/ Тя Предста́тельницу показа́ челове́ком, Чи́стая,/ Те́мже изба́ви рабы́ Твоя́ от вся́кия беды́, и обстоя́ния,/ и се́тей лука́ваго врага́/ и сия́ния причасти́тися сподо́би избра́нных,/ вся сла́вящия и покланя́ющияся Тебе́.</p>
				<p>
					<style>Крестобогоро́дичен:</style>
				</p>
				<p>Тя ви́дящи, пригвожда́ема/ на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Влады́ко,/ увы́ Мне, — вопия́ше, — Ча́до Мое́ сла́дкое!/ ра́ны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли всех изба́вивый милосе́рдием Твои́м?</p>
				<p>
					<style>Тропа́рь му́ченикам, глас 8:</style>
				</p>
				<p>Святи́и девяточи́сленнии му́ченицы,/ от разли́чных градо́в во еди́н лик совокупи́вшеся ма́нием Боже́ственным,/ му́жественно за Христа́ пострада́сте,/ неви́димаго врага́ победи́сте,/ злове́рныя кня́зи и мучи́тели посрами́сте ва́шим терпе́нием,/ огне́м же любве́ Бо́жия разжиза́еми,/ веще́ственно вас огнь му́чащий в хлад преложи́сте,/ те́мже даде́ся вам от Христа́ Бо́га благода́ть/ тряса́вичную исцеля́ти боле́знь,/ от нея́же и многови́дных страсте́й,/ ми́лостивно спаса́йте и нас предста́тельством ва́шим, мо́лимся.</p>
				<p>
					<style>Кано́н му́чеников, глас 4. </style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Триста́ты кре́пкия,/ рожде́йся от Де́вы,/ безстра́стия во глубине́ души́ трича́стное потопи́, молю́ся,/ да Тебе́, я́ко в тимпа́не,/ во умерщвле́нии телесе́ побе́дное воспою́ пе́ние.</emphasis>
				</p>
				<p>Боже́ственными добро́тами наслажда́ющеся вкупе́,/ и пото́ка пи́щнаго напита́ющеся бога́тно,/ и прича́стием обожа́еми, му́ченицы венцено́сцы,/ вас блажа́щия от лю́тых бед изба́вите.</p>
				<p>Я́коже со́лнечныя лучи́, возсия́вше, заря́ми тве́рдых по́двиг, страда́льцы,/ и чуде́с сия́нии вся просвеща́ете,/ страсте́й нощь решите́ и де́монов мрак разоря́ете.</p>
				<p>Умерщвле́ни на земли́ я́звами боле́зней,/ к неболе́зненней жи́зни преидо́сте вку́пе, ю́нии многострада́льнии./ Те́мже то́чите исцеле́ния, вся́ку боле́знь облегча́юще/ Богоприя́тными моли́твами, пребога́тии.</p>
				<p>
					<style>Богоро́дичен: </style>Родила́ еси́ Бо́га из чи́стых Твои́х крове́й,/ вопло́щшася па́че ума́ зра́ком и́же по нас, Ма́ти Пренепоро́чная./ Те́мже вси Тя, ро́дове родо́в, ублажа́ют, святы́х му́ченик утвержде́ние.
				</p>
				<p>
					<style>Ин кано́н преподо́бнаго, глас то́йже.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</emphasis>
				</p>
				<p>Боже́ственною Пресвята́го Ду́ха блиста́яся благода́тию, светоно́сне Ме́мноне,/ и честно́е творя́щия твое́/ успе́ние све́тлою моли́твою твое́ю страсте́й мглу очи́сти.</p>
				<p>Преподо́бне, твой крест взем, после́довал еси́ распе́ншемуся Сло́ву нас ра́ди/ и плотска́я движе́ния воздержа́нием, преподо́бне,/ и ни́зу лега́нием умертви́л еси́.</p>
				<p>Поще́нием, и моли́твами, и слеза́ми Бо́гу соединя́яся,/ прия́л еси́ благода́ть от Него́ цели́ти неду́ги и отгони́ти ду́хи,/ Ме́мноне Богому́дре преблаже́нне.</p>
				<p>
					<style>Богоро́дичен: </style>Обле́кся из Тебе́ Бог в челове́ка за бла́гость,/ сугу́б про́йде, Пресвята́я Чи́стая, де́йствы и естествы́./ Его́же моли́ всегда́ просвети́ти пою́щия Тя.
				</p>
				<p>
					<style>Песнь 3</style>
				</p>
				<p>
					<style>Ирмо́с:</style>
					<emphasis>Не му́дростию, и си́лою,/ и бога́тством хва́лимся,/ но Тобо́ю, О́тчею Ипоста́сною Му́дростию, Христе́:/ несть бо свят, па́че Тебе́,/ Человеколю́бче.</emphasis>
				</p>
				<p>Ме́ртвым истука́нным пожре́ти ника́коже восхоте́вше,/ Поже́ршемуся нас ра́ди же́ртва жива́ принесо́стеся,/ о́троцы прекра́снии, святи́и му́ченицы.</p>
				<p>Зако́ны Боже́ственными, укрепля́еми си́лою Ду́ха,/ беззако́ннующих сове́ты и ловле́ния низложи́сте/ и, зако́нне пострада́вше, сла́ву улучи́сте.</p>
				<p>Да восхва́лится Арте́ма и Филимо́н, Феости́х и Магн,/ Руф сла́вный, и Антипа́тр, и Фавма́сий,/ Фео́гний и Феодо́т великоимени́тии.</p>
				<p>
					<style>Богоро́дичен: </style>Ору́жия вся вра́жия ны́не до конца́ оскуде́ша,/ Тебе́ ро́ждшей Христа́, уя́звлена копие́м, Всенепоро́чная,/ о Не́мже му́ченицы, уязви́вшеся, пострада́ша.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Весели́тся о Тебе́/ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
				</p>
				<p>Я́коже со́лнце на земли́, доброде́телей просвеще́нием просия́л еси́,/ всех ду́ши, преподо́бне, благода́тию просвеща́я духо́вною.</p>
				<p>Желе́зом твоя́ чре́сла препоя́сана име́л еси́ страсте́й на умерщвле́ние,/ я́ве, преподо́бне Ме́мноне, оде́явся безстра́стием.</p>
				<p>Человеколюби́в быв немощны́м,/ от Бо́га прия́л еси́ благода́ть мно́гу, преподо́бне,/ стра́сти цели́ти неисце́льныя.</p>
				<p>
					<style>Богоро́дичен: </style>Сло́во Бо́жие в Твое́ нескве́рное чре́во всели́ся/ и земны́м, Пречи́стая, всяк грех отъя́ло есть.
				</p>
				<p>
					<style>Седа́лен, глас 1.</style>
				</p>
				<p>
					<style>Подо́бен: </style>Гроб Твой:
				</p>
				<p>Лик светови́ден свяще́нных страда́лец, совокупле́ние красно́,/ Богособра́нен собо́р, девяточи́сленный соста́в,/ пострада́вше кре́пко, попра́вше вра́жие мучи́тельство/ и причто́стеся А́нгельским лико́м, Го́сподеви предстоите́.</p>
				<p>
					<style>Сла́ва, преподо́бнаго, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>Я́ко звезду́ тя вси светови́дну, доброде́тельми/ и чуде́с заря́ми мир просвеща́юща, восхваля́ем, блаже́нне:/ прича́стник бо Боже́ственныя све́тлости был еси́,/ и к сия́нию, Ме́мноне, преше́л еси́ незаходи́мому./ Те́мже светоно́сную и святу́ю па́мять твою́ почита́ем,/ всегда́ Спа́са сла́вяще, и ве́рно вопие́м ти:/ моли́ Христа́ Бо́га грехо́в оставле́ние пода́ти/ чту́щим любо́вию святу́ю па́мять твою́.</p>
				<p>
					<style>И ны́не, пра́здника, или́ Богоро́дичен:</style>
				</p>
				<p>В напа́сти многоплете́нныя впад от враг ви́димых и неви́димых,/ бу́рею одержи́м безчи́сленных согреше́ний мои́х,/ и я́ко к те́плому заступле́нию и покро́ву моему́, Чи́стая,/ ко приста́нищу притека́ю Твоея́ бла́гости./ Те́мже, Пречи́стая, из Тебе́ воплоще́нному безсе́менно/ моли́ся приле́жно о всех рабе́х Твои́х/ непреста́нно моля́щих Ти ся, Богоро́дице Пречи́стая,/ моля́щи Его́ при́сно, согреше́ний оставле́ние дарова́ти/ воспева́ющим досто́йно сла́ву Твою́.</p>
				<p>
					<style>Крестобогоро́дичен:</style>
				</p>
				<p>А́гнца, и Па́стыря, и Изба́вителя А́гница зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие, е́же терпи́ши за милосе́рдие ми́лости./ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Седя́й в сла́ве на престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спасе́ зову́щия:/ сла́ва, Христе́, си́ле Твое́й.</emphasis>
				</p>
				<p>Сожже́ния страда́льцы и Богожре́нная заколе́ния,/ приноше́ние соверше́нно, же́ртвы прия́тны,/ приведо́стеся во́лею поже́ршемуся и смерть умертви́вшему./ Те́мже вас ублажа́ем.</p>
				<p>Чу́до вели́кое показу́юще, сля́ченныя испра́висте, страда́льцы, ру́ки,/ и во́днаго труда́ изба́висте прибе́гшаго с любо́вию к ра́це ва́шей,/ наро́чита му́жа иногда́, досточу́днии.</p>
				<p>Да ублажа́тся досто́йно Арте́ма и Антипа́тр,/ Феости́х и Руф, Магн, и Филимо́н, и Фео́н,/ и Фео́гн с сла́вным Феодо́том, пострада́вший, зову́т:/ сла́ва, Христе́, си́ле Твое́й.</p>
				<p>
					<style>Богоро́дичен: </style>И́же в не́дрех О́тчих неизрече́нно седя́й,/ на Твои́х объя́тиих седи́т, Де́во, я́ко Младе́нец,/ Его́же блаже́нную страсть вообража́юще, добропобе́днии о́троцы изво́лиша умре́ти.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
				</p>
				<p>Струя́ми, преподо́бне, сле́зными твое́ се́рдце очи́стив,/ во́ды на безво́днем ме́сте истека́ти устро́ил еси́,/ Бо́гу тя просла́вльшу, Ме́мноне, я́ко Своего́ уго́дника.</p>
				<p>Пресла́вным житие́м, я́ко звезда́, сия́я,/ свяще́нными чудесы́ твои́ми,/ друго́е ты не́бо показа́лся еси́, блаже́нне, ве́рою зову́щим:/ сла́ва си́ле Твое́й, Го́споди.</p>
				<p>Зако́ном, преподо́бне, повину́яся Влады́чним, я́же под тобо́ю су́щия наста́вил еси́,/ упа́с, преподо́бне, многоусугу́бив же, я́ко раб послушли́в,/ Дарова́вшему тебе́ тала́нт.</p>
				<p>
					<style>Богоро́дичен: </style>Привлече́нный ум мой, Богороди́тельнице, к сла́достем теле́сным/ Твои́м хода́тайством, молю́ся, утверди́,/ Я́же еди́на ро́ждшая Благода́вца Бо́га.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Нечести́вии не у́зрят сла́вы Твоея́, Христе́,/ но мы Тя, Единоро́дне, Оте́ческия сла́вы сия́ние Божества́,/ от но́щи у́тренююще,/ воспева́ем Тя, Человеколю́бче.</emphasis>
				</p>
				<p>Я́коже мы́сленное у́глие, вже́гше ум,/ попали́сте вои́стинну хвра́стную вся́ку пре́лесть, блаже́ннии,/ и запале́ние угаси́сте и́дольское росо́ю ве́ры.</p>
				<p>Разделе́ния в телесе́х не име́сте мно́зех,/ за Неразде́льную пострада́ти, страда́льцы, Тро́ицу иду́ще,/ те́мже разруши́сте диа́вола ополче́ние вся́ко.</p>
				<p>Воспева́ет чудеса́ ва́ша/ от лука́ваго легео́на разреши́выйся де́монска, му́ченицы Богови́днии,/ к честны́м ковче́гом ва́шим прише́дый со усе́рдием.</p>
				<p>
					<style>Богоро́дичен: </style>Избавля́ющи яви́ся нас от бед и прегреше́ний,/ тлетво́рных страсте́й, и скорбе́й, и обстоя́ний,/ ве́рою пою́щия Тя, Богоро́дице, Присноде́во.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй</emphasis>
					<emphasis> из мра́чна неве́дения/ ве́рою воспева́ющий Тя.</emphasis>
				</p>
				<p>Ум твой, чи́стыми воззре́нии к Бо́гу весь быв, Богоблаже́нне,/ плотски́х сласте́й яви́ся вы́шши.</p>
				<p>Сый врач теле́с, пребога́те,/ отжени́ ско́тския душ боле́зни благода́тию Ду́ха.</p>
				<p>Блаже́н еси́ ты, и добро́ тебе́ есть,/ побе́ждшу зло́бу вра́жию/ и стра́сти, преблаже́нне, умертви́вшу.</p>
				<p>
					<style>Богородичен: </style>Родила́ еси́ Бо́га и Де́ва пребыла́ еси́, Богоневе́сто,/ сего́ ра́ди ублажа́ет Тя весь челове́ческий язы́к, ра́дуяся.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Приидо́х во глубины́ морски́я,/ и потопи́ла мя есть бу́ря мно́гих грехо́в,/ но, я́ко Бог, из глубины́ возведи́ живо́т мой,/ Многоми́лостива.</emphasis>
				</p>
				<p>Честна́ смерть яви́ся Боже́ственных страда́льцев пред Тобо́ю, Бо́же вся́ческих,/ и́хже ны́не почита́я, врачевство́ безме́здное боля́щим яви́л еси́.</p>
				<p>Возвы́сивше ру́це и сердца́ высо́ким нра́вом к Вы́шнему мужеу́мно,/ лука́ваго возноше́ния, му́ченицы Богоно́сцы, низложи́сте.</p>
				<p>
					<style>Богоро́дичен: </style>Я́коже стог, чре́во Твое́, Чи́стая, яви́ся,/ пшени́цу нося́щий безcме́ртия,/ всех ве́рных ду́ши пита́ющую и му́ченики просвеща́ющую.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею кро́вию.</emphasis>
				</p>
				<p>Еди́нем то́чию зва́нием пру́зи отгоня́ются и всяк вред де́монский:/ Бо́га бо, Ме́мноне, ве́лий уго́дник, позна́лся еси́,/ вельми́ тя, о́тче, просла́вльшаго.</p>
				<p>Победи́в плотска́го наве́та мудрова́ние,/ Ду́ха благода́ть прия́л еси́ отгоня́ти неду́ги/ и боля́щия греха́ми цели́ти ду́ши, досточу́дне.</p>
				<p>О, чу́до!/ Ка́ко от еди́наго то́кмо призыва́ния спаса́ются твоего́, пресла́вне Ме́мноне,/ ве́рнии пла́вающий, тебе́ ви́дяще приспева́юща и волн молву́ кротя́ща?</p>
				<p>
					<style>Богоро́дичен: </style>Умертви́ пло́ти моея́, Де́во, мудрова́ние,/ Умертви́теля сме́рти и Жизнода́вца я́ко заче́нши/ и ро́ждши па́че сло́ва и смы́сла, Пречи́стая.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен: </style>Вы́шних ища́:
				</p>
				<p>Тве́рдый и всесве́тлый лик му́ченик девяти́,/ Трисо́лнечнаго Божества́ испове́дницы,/ на суди́щи Тому́ нача́льно взыва́ху:/ кровь и ду́ши на́ша с телесы́,/ я́ко непоро́чную же́ртву, прино́сим Тебе́, Влады́ко,/ в ли́цех Небе́сных Твои́х сопричти́, я́ко Бог Ми́лостивый.</p>
				<p>
					<style>Песнь 7</style>
				</p>
				<p>
					<style>Ирмос: </style>
					<emphasis>Ю́ноши три в Вавило́не,/ веле́ние мучи́телево на бу́йство прело́жше,/ посреде́ пла́мене вопия́ху:/ благослове́н еси́, Го́споди, Бо́же оте́ц на́ших.</emphasis>
				</p>
				<p>Иска́пают ва́ши тру́дове, му́ченицы, Боже́ственный струи́ исцеле́ний всегда́,/ боле́зней ре́ки изсуша́юще/ и скве́рну вся́ку отмыва́юще страсте́й, досточу́днии.</p>
				<p>Ра́довахуся страстоте́рпцы, внегда́ скорбе́ти им, ра́достию неизглаго́ланною,/ поя́ху, усека́еми мече́м:/ благослове́н еси́, Го́споди, Бо́же оте́ц на́ших.</p>
				<p>Тяготу́ неду́гов, стра́сти серде́чныя и боле́зни теле́сныя,/ вся́ку же находя́щую скорбь/ нам облегчи́те, сла́внии страда́льцы.</p>
				<p>
					<style>Богоро́дичен: </style>Яви́вшися всем му́чеником, Чи́стая Ма́ти Бо́жия, держа́ва ве́лия,/ яви́лася еси́ челове́ком заступле́ние,/ Тя пою́щим всегда́ свяще́нными пе́сньми.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>В пещи́ Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
				</p>
				<p>Сле́зными ту́чами страсте́й погаси́л еси́ пещь,/ ны́не же огне́м, блаже́нне, вои́стинну/ попаля́еши чуде́с твои́х ве́щный всегда́ неду́гов вред благода́тию.</p>
				<p>Всеусе́рдно Творца́ твоего́, блаже́нне, возлюби́л еси́./ Те́мже пло́ти и ми́ра, Ме́мноне му́дре, взыва́я вне был еси́:/ благослове́н еси́ в хра́ме сла́вы Твоея́, Го́споди.</p>
				<p>Я́коже дре́во, при исхо́дищих воздержа́ния, о́тче, насажде́н быв,/ возда́л еси́ плоды́ чуде́с де́йство, Ме́мноне пребога́те,/ во бла́го вре́мя изоби́луя.</p>
				<p>От пруго́в вред прибы́вший уста́вил еси́/ повеле́нии Боже́ственными, Ме́мноне му́дре, ре́чными удави́в вода́ми,/ благослове́н еси́, Бо́же мой, — зовы́й, — возопи́л еси́.</p>
				<p>
					<style>Богоро́дичен: </style>Бу́ри безме́рных согреше́ний, Отрокови́це, изба́ви мя,/ еди́на смире́нных по́мощь кре́пкая и прегреше́ний очище́ние:/ благослове́нна Ты в жена́х еси́, Всенепоро́чная Влады́чице.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Изба́вителю всех, Всеси́льне,/ посреде́ пла́мене блаточе́ствовавшия, снизше́д, ороси́л еси́/ и научи́л еси́ пе́ти:/ вся дела́, благослови́те, по́йте Го́спода.</emphasis>
				</p>
				<p>Ра́достную хвалу́ принесе́м/ вели́кия нам засту́пники, страстоте́рпцы му́ченики Пода́вшему, вопию́щим:/ вся дела́, благослови́те Госпо́дня Го́спода.</p>
				<p>Укорени́вшеся на ка́мени ве́ры благоро́дне,/ я́коже ве́тви, му́ченицы, плоды́ нам страда́ния принесо́ша, ве́рою пою́щим:/ благослови́те, вся дела́ Госпо́дня, Го́спода.</p>
				<p>Вра́чеве страсте́й великоимени́тии, души́ моея́ стра́сти исцели́те,/ и гее́нны изба́вите, и тьмы о́ныя кроме́шния,/ моля́ще Христа́ Бо́га на́шего.</p>
				<p>
					<style>Богоро́дичен: </style>Законода́вца Христа́ родила́ еси́,/ зако́нно страда́вшия венча́вшаго, страстоте́рпцы му́ченики,/ Его́же моли́ зако́ном греха́ побежде́на мя, Отрокови́це, исцели́ти.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Ру́це распросте́р, Дании́л/ львов зия́ния в ро́ве затче́:/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
				</p>
				<p>Я́ко у́тро, просия́л еси́, я́ко звезда́,/ я́ко вели́кое со́лнце, Ме́мноне Богодухнове́нне,/ ду́ши просвети́л еси́ благода́тию наста́вника тя поста́вльшим изря́дна,/ и учи́теля свяще́нна, и наказа́теля чу́дна, вопию́ща:/ вся дела́, благослови́те Госпо́дня Го́спода.</p>
				<p>Глубо́ку я́зву врагу́, ражда́ющу смерть, преблаже́нне, дал еси́,/ егда́ благода́тию Ду́ха смире́ну стяжа́л еси́ му́дрость,/ высокому́дрый того́ нрав в зе́млю смиря́я и се́ти душетле́нныя его́ попира́я.</p>
				<p>Ви́дети сподо́бился еси́ та́мо блаже́нство, и наслажде́ние ве́чнующее, свя́те,/ и святы́х све́тлости, пожи́в житие́ до́бре,/ и ны́не вопие́ши ра́достно:/ благослови́те, вся дела́ Госпо́дня, Го́спода.</p>
				<p>Ме́сто, безво́дное пре́жде, ны́не же во́дно,/ пропове́дует, преподо́бне, ко Го́споду ве́ру твою́/ и благода́ть чуде́с твои́х, я́же соверши́л еси́, вопия́ Пода́телю до́брых:/ благослови́те, вся дела́ Госпо́дня, Го́спода.</p>
				<p>
					<style>Богоро́дичен: </style>Неду́говавшую тягото́ю лю́тых и пото́пльшуюся сми́ренную ду́шу мою,/ Богоблагода́тная Влады́чице, посеще́ния сподо́би/ и здра́ву до конца́ покажи́, зову́щую:/ благослови́те, вся дела́ Госпо́дня, Го́спода.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Е́ва у́бо неду́гом преслуша́ния/ кля́тву всели́ла есть;/ Ты же, Де́во Богоро́дице,/ прозябе́нием чревоноше́ния ми́рови благослове́ние процвела́ еси́./ Тем Тя вси велича́ем.</emphasis>
				</p>
				<p>Се отверзо́шася вам Небе́сная врата́, пострада́вшим, —/ рече́ Христо́с страстоте́рпцем:/ вни́дите и приими́те, ра́дующеся, воздая́ния боле́зней досто́йная,/ от ве́ка хра́брствовавшим.</p>
				<p>Кра́сни в ра́нах теле́сных бы́сте и А́нгелом уподо́бистеся,/ ны́не же предстоите́ всех красоте́, ра́дующеся при́сно,/ прича́стием я́ве удобря́еми кра́сных, всечестни́и.</p>
				<p>Ста́нем в дому́ Бо́жий, восхваля́юще Антипа́тра, Феости́ха же,/ Ру́фа и Филимо́на страда́ния, Боже́ственнаго Фавма́сия чудеса́,/ Ма́гна и Арте́ма, Фео́гния и Феодо́та непобе́дное.</p>
				<p>День спасе́ния нам возсия́ святы́х торжество́,/ е́же соверша́юще моле́бно, вопие́м им с ве́рою:/ му́чеников светоза́рный ве́рше, всех сердца́ озари́те.</p>
				<p>
					<style>Богоро́дичен:</style> Обле́кся из Тебе́ Царь в теле́сную багряни́цу,/ про́йде, весь красе́н, из утро́бы Твоея́, и вся враги́ победи́,/ и побе́ду страда́льцем подаде́, Чи́стая еди́на Присноде́во.
				</p>
				<p>
					<style>Ин</style>
				</p>
				<p>
					<style>Ирмо́с: </style>
					<emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
				</p>
				<p>Возмо́гл еси́, укрепля́емь, держа́вою Богонача́льною,/ Ме́мноне Богому́дре, всю вра́жию си́лу пребори́ти,/ те́мже вене́ц я́ко победоно́сец прие́м,/ о нас Христу́ моли́ся.</p>
				<p>Я́коже от исто́чника, твоея́ ра́ки струи́ исцеле́ний истека́ют,/ боле́зни и скве́рны си́лою Боже́ственнаго Ду́ха очища́ют/ и напоя́ют, преподо́бне, помышле́ния чту́щих тя.</p>
				<p><style>Днесь</style> па́мять твоя́, о́тче, я́коже со́лнце, просвеща́ет всяк во́зраст и ра́зум:/ Све́та бо дела́, Ме́мноне, соверши́л еси́/ и к Све́ту незаходи́мому, ны́не отше́д, всели́лся еси́.</p>
				<p>Взя́лся еси́ ко оби́телем ве́чным, Бо́га я́ко досто́йно зря,/ и к стадо́м преподо́бных приче́лся еси́, Ме́мноне блаже́нне,/ с ни́миже нас помина́й, на земли́ поми́нающих тя.</p>
				<p>
					<style>Богоро́дичен: </style>Глас Ти вопие́м, Де́во, ра́достно Арха́нгелов:/ ра́дуйся, кля́твы разруше́ние, преподо́бных сла́во, му́чеников похвало́,/ пророко́в про́поведь и челове́ков спа́сение.
				</p>
			</section>
			<section>
				<title>
					<p>Девять мучеников Кизических Феогний, Руф, Антипатр, Феотих, Артем, Магн, Феодот, Фавмасий и Филимон</p>
				</title>
				<p>Девять мучеников Кизических Феогний, Руф, Антипатр, Феотих, Артем, Магн, Феодот, Фавмасий и Филимон во время гонений на христиан в III веке по Рождестве Христовом в г. Кизике (Малая Азия, на берегу Дарданелльского пролива) отказались принести жертву идолам и исповедали себя христианами. Святые прославляли Христа Истинного Бога и обличали в заблуждении правителя-язычника. Они были подвергнуты многим мукам, но не отреклись от Христа и приняли смерть через усекновение. При святом императоре Константине Великом в IV веке тела святых мучеников были обретены нетленными; в честь святых воздвигли храм. Святые мощи их были прославлены многими чудесами, в том числе даром исцеления от лихорадки. Память девяти мучеников издревле почиталась на Руси. Недалеко от г. Казани в XVII веке был сооружен монастырь в их честь. Чтимые иконы святых с частицами их мощей находились в Астрахани, Казани и Москве.</p>
			</section>
			<section>
				<title>
					<p>Преподобный Мемнон Чудотворец</p>
				</title> 
					<p>Преподобный Мемнон Чудотворец с юности подвизался в Египетской пустыне. Тяжелыми постническими трудами достигал он победы духа над плотью. Став игуменом одного из египетских монастырей, мудро и осторожно руководил братией. Помогая им молитвой и советом, преподобный не прекращал своих подвигов и в борьбе с искушениями. Непрестанной молитвой и трудом он получил дар прозорливости: по его молитве в пустыне открылся источник воды, погибла саранча, губившая посевы; терпевшие кораблекрушение, призвав его на помощь, спасались.</p>
			</section>
			<section>
				<title>
					<p>Святи́теля Васи́лия, митрополи́та Остро́жскаго, Се́рбскаго</p>
				</title>
				<p>
					<style>НА МАЛОЙ ВЕЧЕРНИ</style></p>
				<p>
					<style>На </style>Го́споди, воззва́х:
					<style> стихи́ры, глас 4.</style>
				</p>
				<p>
					<style>Подо́бен: </style>Яко благ:
				</p>
				<p>Я́ко звезда́ многосве́тлая,/ святи́телю Васи́лие, вруче́нное ти ста́до утвержда́я, прехва́льне,/ украси́л еси́ луча́ми правове́рия догма́тов/ и е́реси тьму от него́ отгна́л еси́, всече́стне./ Те́мже мо́лимся ти:/ моли́ся изба́витися от бед и скорбе́й/ творя́щим па́мять твою́.</p>
				<p>Сия́ет <style>Днесь</style> па́мять святи́теля Васи́лия,/ просвеща́я вселе́нную,/ я́ко пресве́тлое со́лнце, во Остро́зе,/ озаря́я ве́рных сердца́/ и приходя́щия к ра́це моще́й его/ врачу́я от боле́зненных неду́гов;/ те́мнее, сла́вяще па́мять его́,/ усе́рдно лобыза́ем святи́теля мо́щи,/ моля́ся, да отжене́т тьму е́ресей от ста́да своего́/ си́лою от Де́вы Возсия́вшаго.</p>
				<p>От Христо́вы Це́ркве,/ преблаже́нне Васи́лие,/ отгна́л еси́ мы́сленныя во́лки/ жезло́м за́поведей Христо́вых,/ и сию́ кре́пко о́крест огради́л еси́/ слове́сною кре́постию,/ и преста́вился еси́ Христу́,/ Ему́же неле́ностно послужи́л еси́,/ цел и неруши́м./ Те́мже, свя́те, моли́ Го́спода,/ да изба́вит от тли и бед/ ве́рою творя́щия всечестну́ю па́мять твою́.</p>
				<p>
					<style>Сла́ва, и ны́не, глас 2:</style>
				</p>
				<p>Возсия́, я́коже со́лнце, твоя́, святи́телю, па́мять,/ просвеща́ющи мы́сленная ве́рных сердца́,/ ю́же све́тло соверша́ем <style>Днесь</style>,/ святи́телю Васи́лие, моле́бно тя призыва́я:/ ра́дуйся, дре́во целому́дренное,/ е́же не поработи́ ду́шу,/ но досто́йным воздержа́нием, я́ко щито́м Ду́ха, обложи́ся;/ ра́дуйся, па́стырю и учи́телю христоимени́тых люде́й свои́х;/ ра́дуйся, церко́вное украше́ние,/ архиере́ом добро́то, мона́шествующим похвало́,/ Васи́лие преосвяще́нне, моли́ся Христу́,/ да пода́ст мир вселе́нней и спасе́т ду́ши на́ша.</p>
				<p>
					<style>На стихо́вне стихи́ры, глас 6:</style>
				</p>
				<p>Васи́лие блаже́нне,/ припа́дая ти, молю́ся:/ уще́дри и просвети́, о́тче прему́дре, ду́шу мою́,/ я́ко да че́стно узрю́ Светода́вца Ще́драго.</p>
				<p>
					<style>Стих: </style>Честна́ пред Го́сподем/ смерть преподо́бных Его́.
				</p>
				<p>Хотя́щий ми сотвори́ти зло врази́,/ рыка́я, и́щут поги́бели мое́й,/ изба́ви мя, молю́ся ти, святи́телю Богому́дре,/ зане́ я́ко име́я дерзнове́ние к Бо́гу,/ всеблаже́нне иера́рше Васи́лие,/ от лука́вых муже́й спаси́ мя.</p>
				<p>
					<style>Стих: </style>Свяще́нницы Твои́ облеку́тся в пра́вду/ и преподо́бнии Твои́ возра́дуются.
				</p>
				<p>Приста́нище ти́хое, сте́ну необори́мую,/ столп
					<emphasis/>утвержде́ния/ и дверь покая́ния стяжа́хом, ве́рнии,/ сего́ ра́ди, припа́дающе, мо́лимся ти, о́тче Васи́лие:/ огради́ нас моли́твами, я́ко му́дрый наста́вник/ и побо́рник о душа́х на́ших.
				</p>
				<p>
					<style>Сла́ва, и ны́не, глас то́йже:</style>
				</p>
				<p>Супоста́т ры́кает на ста́до Твое́, Пречи́стая,/ лука́вии ка́ждый день и́щут снедь себе́ сотвори́ти,/ но Ты, Богоро́дице, изба́ви его́/ от вся́каго вре́да и хище́ния.</p>
				<p>
					<style>Тропа́рь пи́сан на вели́цей вече́рни.</style>
				</p>
				<p>
					<style>НА ВЕЛИЦЕЙ ВЕЧЕРНИ</style>́
				</p>
				<p>Блаже́н муж:
					<style> 1-й антифо́н. На Го́споди, воззва́х: стихи́ры на 8, глас 6,</style>
				</p>
				<p>
					<style>Подо́бен: </style>Все отло́жше:
				</p>
				<p>Всеосвяще́н Богоно́сец показа́лся еси́,/ святи́телю Васи́лие,/ пома́зание Бо́жие име́я,/ я́ко Ду́хом Святы́м обложе́н,/ и, све́тло входя́ вы́ну во Свята́я Святы́х,/ Богонача́льными светлостьми́ озаря́емь,/ причаща́лся еси́ Святы́х Та́ин благода́ти,/ те́мже, я́ко и́стинен святи́тель,/ со дерзнове́нием моли́ся/ о душа́х на́ших.</p>
				<p>Просвети́ся житие́ твое́/ доброде́тельными светлостьми́/ и сим ста́до свое́ научи́л еси́,/ отгна́вши от него́ ле́сти тьму,/ те́мже показа́лся еси́ светоза́рное со́лнце,/ преблаже́нне Васи́лие,/ всели́выйся, иде́же сия́ет Свет невече́рний,/ и сын <style>Днесь</style> благода́ти Свята́го Ду́ха яви́лся еси́./ Сего́ ра́ди не забу́ди,/ о́тче приснопа́мятне,/ твою́ честну́ю па́мять соверша́ющих/ и любо́вию ублажа́ющих тя.</p>
				<p>Ум твой манове́нием/ е́же к Бо́гу, пресла́вне,/ ве́рою удобря́емь,/ яви́ тя Богому́дра наста́вника,/ зане́ умерщвля́л еси́ вожделе́ния пло́ти/ и тле́нное благода́тию в нетле́ние обрати́вый,/ Безпло́тным сочета́лся еси́, о́тче Васи́лие,/ све́тлый свети́льниче/ и моли́твенниче о душа́х,/ любо́вию чту́щих святу́ю па́мять твою́.</p>
				<p>
					<style>Ины стихи́ры, глас 2.</style>
				</p>
				<p>
					<style>Подо́бен: </style>Егда́ от Дре́ва:
				</p>
				<p>В Захо́лмии пожи́л еси́,/ блаже́нне Васи́лие,/ яви́выйся до́брый па́стырь Христо́вы Це́ркве,/ егда́ же отту́ду во Остро́г преше́л еси́,/ посто́м, бде́нием и моли́твами/ удруча́л еси́ те́ло свое́,/ благоугожда́я Бо́гу,/ И́же просла́ви святы́я мо́щи твоя́, Богоно́сне,/ я́же исцеля́ют неду́ги всех,/ и́же ве́рою и любо́вию/ соверша́ют всесла́вную па́мять твою́;/ те́мже мо́лимся ти:/ изба́ви и нас от вся́ких зол и обстоя́ний/ моли́твами твои́ми.</p>
				<p>Победи́тель тезоимени́тый/ вои́стинну ве́рным лю́дем яви́лся еси́,/ огражда́я их от напа́стей,/ о́тче Васи́лие,/ всегда́ бо призыва́ем предваря́еши ско́ро/ притека́ющих под кров твой,/ спаса́я в день и нощь ве́рныя/ от зловре́дных лука́ваго.</p>
				<p>Зерца́ло Се́рбской земли́/ напосле́док дней яви́лся еси́, о́тче Васи́лие,/ сего́ ра́ди прииди́те, лю́дие,/ целу́ем святы́я и чудотво́рныя мо́щи/ Богоно́снаго отца́ на́шего,/ и́же разреша́ет грехо́вныя плени́цы,/ прогоня́я ду́хи лука́выя/ и свобожда́я ве́рныя рабы́ своя́,/ о ни́хже мо́лится Христу́ Бо́гу,/ да изба́вит и спасе́т ду́ши их.</p>
				<p>Вели́кий засту́пник/ и те́плый хода́тай к Бо́гу/ о обрета́ющихся в ско́рбех и беда́х был еси́,/ блаже́нне Васи́лие,/ священнопропове́дниче Христо́в на земли́ су́щим,/ и́же с на́ми вопию́т к тебе́:/ спаси́ ны от вся́ких зол,/ о́тче Васи́лие,/ моли́твами твои́ми.</p>
				<p>
					<style>Сла́ва, глас 8:</style>
				</p>
				<p>До́блестьми твои́ми, о́тче Васи́лие,/ просвети́л еси́ ве́рных сердца́;/ кто бо слы́ша безме́рное твое́ смире́ние,/ терпе́нию твоему́ не удиви́тся?/ К ни́щим милосе́рд был еси́,/ подава́я по́мощи тре́бующим,/ всех науча́я стра́ху Госпо́дню,/ и ны́не неувяда́емым венце́м увяза́лся еси́, о́тче,/ моля́ся о душа́х на́ших.</p>
				<p>
					<style>И ны́не, Богоро́дичен: </style>Царь Небе́сный:
					<style name="color-red"/>
				</p>
				<p>
					<style>Вход. Проки́мен дне и чте́ния три святи́тельская</style>
				</p>
				<p>
					<emphasis>
						<style>(зри 23 апреля).</style>
					</emphasis>
				</p>
				<p>
					<style>На лити́и стихи́ры, глас 2:</style>
				</p>
				<p>Ра́ка моще́й твои́х, о́тче Васи́лие,/ зари́ испуща́ет,/ цельбы́ подава́я приходя́щим к ней,/ от неду́гов свобожда́я их;/ сего́ ра́ди весели́ся и лику́й,/ Це́рковь Остро́жская с окре́стными стра́ны,/ возсия́ ти бо све́тлая па́мять блаже́ннаго Васи́лия,/ и́же всегда́ мо́лится о душа́х на́ших.</p>
				<p>О́тче Васи́лие,/ по возвраще́нии из Афо́нския горы́/ яви́лся еси́ па́стве свое́й,/ я́ко па́стырь и учи́тель,/ наставля́я <style>ю</style> и́стинней ве́ре;/ она́ же, ра́дуяся, прославля́ет святу́ю па́мять твою́,/ я́же и по сме́рти твое́й показу́ет све́тлость жития́ твоего́,/ на е́же взира́я, взыва́ем ти богогла́сными пе́сньми:/ о́тче Богоно́сне,/ спаси́ служа́щия в Захо́лмии и Скенде́рии бра́тия на́ша/ от наве́тов вра́жиих.</p>
				<p>
					<style>Глас 4: </style>О́тче Васи́лие,/ ра́ка моще́й твои́х пропове́дует/ си́лу благода́ти Всесвята́го Ду́ха,
					<emphasis>/ </emphasis>И́же чрез мо́щи явля́ет ми́лость ве́рным,/ огражда́я Остро́г,/ в не́мже благоуха́ние цельбы́ подае́т,/ показу́я тя подо́бна апо́столом чудесы́,/ и́миже да́льняя, я́ко и бли́жния просвеща́еши/ и от бед пресла́вно избавля́еши;/ те́мже, Богоблаже́нне,/ свободи́ от лю́тых зол и ва́рваров/ всех, блажа́щих и любо́вию призыва́ющих тя.
				</p>
				<p>Поте́кл еси́ хвали́ти/ своего́ Го́спода и Влады́ку, о́тче Васи́лие,/ напосле́док дней яви́выйся крестоно́сным людем,/ я́ко Богоблагода́тный па́стырь и учи́тель;/ те́мже ны́не наслажда́яся благи́х,/ стяжа́л еси́ дерзнове́ние к Бо́гу,/ Ему́же простри́ моли́твы/ о душа́х сла́вящих тя.</p>
				<p>Пресла́вное житие́ твое́/ вселе́нней ди́вна тя показа́, Богому́дре о́тче:/ преподо́бным украше́ние был еси́,/ я́ко со́лнце, на земли́ лучи́ распросте́рши,/ озари́л еси́ ве́рных сердца́,/ соверша́ющих святу́ю па́мять твою́,/ всеблаже́нне Васи́лие.</p>
				<p>
					<style>Сла́ва, глас 6:</style>
				</p>
				<p>Святи́телем удобре́ние,/ отце́м красоту́,/ исто́чника чуде́с и ве́рных засту́пника,/ соше́дшеся, о празднолю́бцы,/ пе́сньми и похвала́ми воспои́м, глаго́люще:/ ра́дуйся, Захо́лмии и Скенде́рии храни́телю,/ Че́рныя Горы́ и Примо́рия сто́лпе непребори́мый и председа́телю;/ ра́дуйся, всесве́тлый свети́льниче,/ и́же се́рбския концы́ просвеща́еши чудесы́;/ ра́дуйся, скорбя́щих Боже́ственная ра́досте/ и оби́димых те́плый предста́телю,/ и ны́не, о́тче Васи́лие,/ моли́ся о чту́щих при́сно ра́достную па́мять твою́,/ огражда́я ве́рное твое́ ста́до правосла́вное.</p>
				<p>
					<style>И ны́не, глас 8:</style>
				</p>
				<p>Ра́дуйся, зако́на исполне́ние;/ ра́дуйся, хра́ме Святы́я Тро́ицы, Неве́сто Пречи́стая;/ ра́дуйся, Боже́ственное носи́ло всех Царя́;/ ра́дуйся, огню́ невеще́ственный,/ я́ко клеща́ми нося́щи на рука́х Твои́х у́глия,/ но́вый раю́, вертогра́де затворе́нный,/ трапе́зо пресве́тлая, голуби́це нескве́рная,/ престо́ле Вы́шняго, о́дре Божественномы́сленный,/ его́же Дух Святы́й осени́,/ Отрокови́це Свята́я.</p>
				<p>
					<style>На стихо́вне стихи́ры, глас 8:</style>
				</p>
				<p>О́тче святы́й Васи́лие,/ я́ко заря́ разу́мнаго све́та,/ церко́вное свети́ло, красота́ мона́шествующим,/ по́стнаго жития́ пра́вило,/ бу́ди нам засту́пник,/ свобожда́я от губи́тельнаго врага́ ду́ши на́ша,/ моли́твами твои́ми.</p>
				<p>
					<style>Стих: </style>Честна́ пред Го́сподем/ смерть преподо́бных Его́.
				</p>
				<p>Вели́кую власть от Бо́га прие́мь,/ о́тче Васи́лие,/ мно́жества лука́вых бесо́в отгоня́еши,/ спаса́я от озлобле́ний всех,/ ве́рою и любо́вию притека́ющих к ра́це моще́й твои́х.</p>
				<p>
					<style>Стих: Что́ возда́м Го́сподеви о всех,/ я́же воздаде́ ми?</style>
				</p>
				<p>Ка́ко досто́йно воспое́м вели́каго святи́теля Васи́лия, честна́го ума́ богоза́рное свети́ло,/ е́же освяща́ет и Боже́ственным ра́зумом просвеща́ет ве́рное ста́до,/ я́ко испове́датель глубины́ та́ин спасе́ния,/ те́мже согла́сно рцем ему́ вси:/ ра́дуйся, отце́в о́тче Васи́лие.</p>
				<p>
					<style>Сла́ва, глас то́йже:</style>
				</p>
				<p>Ты был еси́ па́стырь до́брый/ и учи́тель те́плый, святи́телю Васи́лие,/ всегда́ тя хва́ляще, вопие́м ти:/ тобо́ю Бог укра́си Це́рковь Свою́,/ и те́ло твое́, многоле́тно в земли́ пребы́вшее,/ нетле́нно яви́ся лю́дем твои́м;/ те́мже не преста́й моли́тися/ о чту́щих святу́ю па́мять твою́.</p>
				<p>
					<style>И ны́не, Богоро́дичен: </style>Безневе́стная Де́во:
				</p>
				<p>
					<style>Тропа́рь свята́го, глас 4:</style>
				</p>
				<p>От ю́ности твоея́ всего́ себе́ Го́сподеви отда́л еси́,/ пребыва́я в моли́твах, труде́х и посте́х, о́тче Богоно́сне,/ о́браз был еси́ доброде́тели своему́ ста́ду;/ сего́ ра́ди ви́дя Бог твое́ благо́е произволе́ние,/ поставля́ет тя Свое́й Це́ркви па́стыря и до́бляго архиере́я/ и по преставле́нии твое́м соблюде́ свято́е те́ло твое́ неруши́мо, святи́телю Васи́лие./ Те́мже, я́ко име́я дерзнове́ние,/ моли́ся Христу́ Бо́гу/ спасти́ся душа́м на́шим.</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь:
					<style> тропа́рь свята́го, два́жды. Сла́ва, и ны́не, Богоро́дичен.</style>
				</p>
				<p>
					<style>По 1-м стихосло́вии седа́лен, глас 1.</style>
				</p>
				<p>
					<style>Подо́бен: </style>Гроб Твой, Спа́се:
				</p>
				<p>Служи́тель быв Христу́, всече́стне,/ научи́л еси́ лю́ди и просвети́л их Боже́ственным креще́нием,/ вразумля́я, наста́вил еси́, о́тче Васи́лие, ста́до твое́./ Те́мже пропове́дника тя и́стины вси имену́ем, уго́дниче Христо́в,/ моли́ся спасти́ся душа́м на́шим.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Безневе́стная Чи́стая Богоро́дице Де́во,/ еди́на Предста́тельнице ве́рных и покро́ве,/ изба́ви всех от бед и скорбе́й и лю́тых обстоя́ний,/ на Тебе́ упова́ние иму́щих, Отрокови́це,/ и ду́ши на́ша спаси́ Боже́ственными мольба́ми Твои́ми.</p>
				<p>
					<style>По 2-м стихосло́вии седа́лен, глас 4.</style>
				</p>
				<p>
					<style>Подо́бен: </style>Удиви́ся Ио́сиф:
				</p>
				<p>От ю́ности взем крест свой, благоче́стно Христу́ после́довал еси́,/ плотско́е мудрова́ние воздержа́нием победи́л еси́,/ ми́ра отбе́гши, мона́шескому житию́ отда́выйся,/ те́мже, о́тче, Дух Святы́й в тя бряца́ет и на святи́тельское седалище возведе́ тя,/ иде́же возвели́чил еси́ Влады́ку Христа́ и Его́ Пречи́стую Ма́терь разли́чными дарова́ньми и чудесы́,/ посе́м ра́ка моще́й твои́х украси́ся, святи́телю Васи́лие.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Де́во Всенепоро́чная,/ превы́ше Бо́га ро́ждши, моли́ непреста́нно Его́ со святи́телем Васи́лием/ оставле́ние прегреше́ний и исправле́ние жития́ да́ти нам всем,/ ве́рою и любо́вию пою́щим Тя по до́лгу, еди́на Всепе́тая.</p>
				<p>
					<style>По полиеле́и седа́лен, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>Стра́сти посто́м и моли́твою обузда́в,/ яви́лся еси́ вели́кий святи́тель/ и па́ству твою́ пресла́вно упасл еси́, о́тче Васи́лие,/ креще́нием просвети́л еси́ ю и наказа́л сла́вити Еди́наго Бо́га в Трие́х Ли́цех./ Ве́рою приходя́щия к Святе́й Це́ркви и к ра́це моще́й твои́х/ спаса́й моли́твами к Бо́гу,/ да пода́ст оставле́ние грехо́в чту́щим любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Небе́сную дверь и ковче́г,/ всесвяту́ю го́ру и всесве́тлый о́блак воспои́м,/ неопали́мую купину́, слове́сный рай,/ Е́вино воззва́ние, всей вселе́нней вели́кое сокро́вище,/ в не́мже обре́теся спасе́ние ми́ру, оставле́ние людски́х согреше́ний,/ те́мже и вопие́м Ей:/ о Богома́ти, моли́ Христа́ Бо́га/ спасти́ ду́ши покланя́ющихся пресвято́му рождеству́ Твоему́.</p>
				<p>
					<style>Таже степе́нна, 1-й антифо́н, 4-го гла́са. Проки́мен, глас 4: </style>Уста́ моя́ возглаго́лют прему́дрость/ и поуче́ние се́рдца моего́ ра́зум.
					<style> Стих: </style>Уста́ пра́веднаго поуча́тся прему́дрости, и язы́к его́ возглаго́лет суд. 
					<style>Ева́нгелие от Иоа́нна, зача́ло 36.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Насле́дниче Бо́жий,/ соприча́стниче блаже́нных селе́ний,/ служи́телю Христо́в, свя́те Васи́лие,/ по и́мени твоему́ та́ко и житие́ твое́ просия́ нам,/ со седи́нами проявля́шеся све́тлость ра́зума твоего́/ и незло́бие души́ твоея́,/ кро́тость сло́ва прославля́ше свято́е житие́ твое́,/ е́же, собра́вшеея, велича́ем/ и, в успе́нии блажа́ще тя, мо́лим:/ помози́ дости́гнути и нам та́мо,/ иде́же еси́, Богоно́сне Васи́лие.</p>
				<p>
					<style>Канон Богоро́дице со ирмосо́м на 6 и свято́му на 8. Глас 6.</style>
				</p>
				<p>
					<style>Песнь 1</style>
				</p>
				<p>
					<style>Ирмос: </style>
					<emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную песнь пои́м, вопия́ше.</emphasis>
				</p>
				<p>С Вы́шними ли́ки, яко святи́тель и служи́тель Бо́жий,/ предста́л еси́, па́стырю до́брый Захо́лмии,/ до́бре упа́сши вруче́нное ти ста́до,/ о нас приле́жно моли́ся, получи́ти ве́чных благ моли́твами твои́ми, о́тче Васи́лие.</p>
				<p>Избра́н был от Го́спода служи́ти свято́му Ева́нгелию че́стно, преблаже́нне,/ захолми́йстии лю́дие, стяжа́в тя па́стыря,/ вразумля́хуся уче́нии твои́ми, свя́те Васи́лие.</p>
				<p>Ра́зумом Бо́жиим обогаща́емь,/ сло́во живо́тно от се́рдца источи́л еси́,/ напая́я ду́ши и сердца́ ве́рных, олядене́вшия страстьми́,/ чуде́с заря́ми твои́ми, Богоблаже́нне Васи́лие.</p>
				<p>Просвети́ ду́шу и се́рдце мое́, молю́ся Ти, Светода́вче, тва́ри Соде́телю,/ пода́ждь мне дар пе́ния воспева́ти Твоего́ уго́дника, пресла́внаго Васи́лия,/ научи́вшаго нас твори́ти во́лю Твою́, Бо́же мой.</p>
				<p>Обре́л еси́ Небе́сную прему́дрость, я́ко вруче́нный ти тала́нт,/ иже умножа́я, Богоно́сне Васи́лие, разори́л еси́ де́монов ле́сти/ и умудри́л лю́ди Боже́ственным уче́нием.</p>
				<p>Зачина́ется Преве́чный, и обновля́ется естество́ на́ше,/ рожде́ннаго от Отрокови́цы пропове́дуя,/ име́ющаго два естества́ во Еди́ней Ипоста́си.</p>
				<p>
					<style>Богоро́дичен: </style>Свяще́ннейший лик проро́чески проявля́ше издале́ча/ хотя́щей Ти бы́ти и́стинней Ма́тери Бо́жией,/ те́мже и мы, сла́вяще Тя, воспева́ем, яко Вы́шшую Херуви́м и всея́ тва́ри, Богома́ти.
				</p>
				<p>
					<style>Катава́сия по уста́ву.</style>
				</p>
				<p>
					<style>Песнь 3</style>
				</p>
				<p>
					<style>Ирмо</style>
					<style>́с,
						<strong/>
					</style>глас 1: 
					<emphasis>Да утверди́тся се́рдце мое́ в во́ли Твое́й, Христе́ Бо́же,/ И́же над вода́ми Не́бо утвержде́й второ́е/ и основа́вый на вода́х зе́млю, Всеси́льне.</emphasis>
				</p>
				<p>Иска́пает Боже́ственная сла́дость из уст твои́х, о́тче Васи́лие,/ па́ству твою́ напои́л еси́,/ христоимени́тыя лю́ди, блаже́нне Васи́лие.</p>
				<p>Гроб, иде́же лежи́т честно́е те́ло твое,/ благово́ние источа́ет, я́коже рай Бо́жий,/ облагоуха́я ве́рныя и служа́щия в оби́тели твое́й,/ те́мже, ра́дуяся, пресла́вне, не забу́ди и нас, о́тче Васи́лие.</p>
				<p>Скендери́йская убо страна́ прие́млет те́ло твое́,/ дух же твой отхо́дит в Вы́шний Иерусали́м,/ иде́же лику́ет с проро́ки, апо́столы и все́ми святы́ми,/ с ни́ми же ку́пно моли́ся о нас Человеколю́бцу Бо́гу, Богоблаже́нне Васи́лие.</p>
				<p>Святи́телю Васи́лие, уче́ньми свои́х святы́х уст/ из уст неприя́зненных волко́в лю́ди своя́ изба́вил еси́ и приве́л Творцу́,/ подава́я всем дар исцеле́ния.</p>
				<p>Сло́во Безнача́льное, во пло́ти явле́нное,/ дарова́вшее нам па́стыря и учи́теля,/ я́коже просла́вил еси́, Христе́, Своего́ слугу́,/ не забу́ди па́ству его́,/ я́же прославля́ет своего́ иера́рха, ди́внаго во святы́х Твои́х, блаже́ннаго Васи́лия.</p>
				<p>
					<style>Богоро́дичен: </style>Разуме́ти, Чи́стая, рождества́ Твоего́ неизрече́нныя глуби́ны/ недоуме́ет ум челове́ческий,/ Бог бо, Себе́ смири́в щедро́ты ра́ди во чре́ве Твое́м, всего́ мя обнови́.
				</p>
				<p>
					<style>Седа́лен, глас 4</style>
				</p>
				<p>
					<style>Подо́бен: </style>Яви́лся еси́ <style>Днесь</style> вселе́нней:
				</p>
				<p>Правосла́вно, свя́те Васи́лие, Це́рковь Христо́ву упа́сл еси́,/ ерети́ческия отгоня́я го́рькия пле́велы,/ сего́ ра́ди в Вы́шних водворя́ешися, блаже́нне.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Сло́во О́тчее, Христа́ Бо́га на́шего,/ из Тебе́ воплоти́вшагося, Богоро́дице Де́во, велича́я,/ ублажа́ем Тя, Чи́стая Богоневе́сто.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Христо́с моя́ си́ла,/ Бог и Госпо́дь,/ честна́я Це́рковь/ боголе́пно пое́т, взыва́ющи,/ от смы́сла чи́ста о Го́споде пра́зднующие.</emphasis>
				</p>
				<p>Ты, о́тче свяще́нне Васи́лие, испо́лнен Свята́го Ду́ха,/ лука́выя ду́хи отгна́л еси́,/ духо́вными ве́ры уче́ньми твои́ми просвеща́я ста́до твое́.</p>
				<p>Еди́ницу Несозда́нную богосло́вствуя,/ в Трие́х Ли́цы разделя́ему, несеко́мую и несме́сну,/ просвеща́еши свяще́нным Богосло́вием ста́до твое́, блаже́нне Васи́лие.</p>
				<p>Нача́льный богогла́сен Бо́жиим прича́стием яви́лся еси́, о́тче Васи́лие,/ просвеща́еши омраче́нныя, я́ко рачи́тель доброде́тели,/ науча́я сла́вящия па́мять твою́.</p>
				<p>Возше́л еси́ на ле́ствицу доброде́телей, блаже́нне,/ показу́я путь спасе́ния своему́ ста́ду,/ сего́ ра́ди правосла́внии лю́дие от Захо́лмии, Скенде́рии и Че́рныя Горы́,/ почита́я тя, лобыза́ют святы́я мо́щи твоя́, о́тче Васи́лие.</p>
				<p>Естество́м несказа́ннаго, милосе́рдием пребога́таго,/ Христа́ просла́вил еси́ на земли́, пребога́те о́тче,/ те́мже и просла́влен, наслажда́ешися блаже́нства, свя́те Васи́лие.</p>
				<p>
					<style>Богоро́дичен: </style>Кля́тва прама́тере на́шея Е́вы разори́ся Тобо́ю, Богома́ти,/ Ты бо нам Исто́чника спасе́ния родила́ еси́,/ И́стины присносу́щаго Живота́.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
				</p>
				<p>Бо́жиим све́том озаря́емь,/ лю́бящих Бо́га ду́ши озари́л еси́, свя́те,/ просвеща́я их богове́дением сло́ва открове́нна,/ и́мже просвети́ и нас, чту́щих святоле́пную па́мять твою́, Васи́лие.</p>
				<p>Боже́ственным све́том и чи́стым по́мыслом возвыша́яся,/ непоро́чен яви́лся еси́ слуга́ Христа́ Спа́са, о́тче Васи́лие,/ сего́ ра́ди моли́ся и о ста́де свое́м,/ спасти́ся ему́ от злых наве́тов ага́рянских.</p>
				<p>Благода́тию призыва́емь, разруши́л еси́ и́дольския безбо́жия словесы́ Ева́нгельскими;/ я́коже име́я дерзнове́ние, защити́ и нас моли́твами твои́ми, блаже́нне Васи́лие,/ от злых обстоя́ний, наве́тующих на ны.</p>
				<p>Мно́гим чудотворе́нием утеша́я ста́до свое́ правосла́вное,/ ше́ствовал еси́ ко Афо́нстей горе́/ и, отту́ду возвраща́яся, благовести́л еси́ лю́дем свято́е уче́ние Христо́во,/ и́мже просвеща́й и нас, священнотаи́нниче Васи́лие.</p>
				<p>Бо́жиим определе́нием прише́л еси́ в Остро́жскую страну́,/ пото́м же посети́л еси́ Скендери́йскую о́бласть, поучи́в <style>ю</style> зако́ну Бо́жию,/ те́мже и лю́дие ве́рнии, живу́щии в них, прие́мше тя,/ хва́лят тя и велича́ют яко своего́ предста́теля, о́тче Васи́лие.</p>
				<p>Щито́м Правосла́вия охраня́еши лю́ди своя́/ от па́губных е́ресей, блаже́нне Васи́лие,/ огражда́я их от злово́ния благоуха́нием Богоно́сных моще́й твои́х,/ до́брый па́стырю Васи́лие.</p>
				<p>
					<style>Богоро́дичен: </style>По стра́ннем рождестве́ Твое́м, пребыла́ еси́ Де́вою, Мари́е Богоневе́сто,/ мо́лимся Ти:/ чу́дным покро́вом Твои́м спаси́ неду́гующия/ и защити́ правосла́вныя лю́ди Твоя́.
				</p>
				<p>
					<style>Песнь 6</style>
				</p>
				<p>
					<style>Ирмо́с, глас 1: </style>
					<emphasis>Проро́ка Ио́ну подража́я, вопию́:/ живо́т мой, Бла́же, свободи́ из тли/ и спаси́ мя, Спа́се ми́ра, зову́ща: сла́ва Тебе́.</emphasis>
				</p>
				<p>Язы́к твой, Ду́хом изощре́н разу́мно,/ я́ко трость скоропи́сца,/ написа́ в сердца́ благочести́вых сло́во бога́тное и всесвяще́нное/ Бо́жиим манове́нием, о́тче блаже́ннейший Васи́лие.
				</p>
				<p>Поуча́яся Боже́ственным, вшел еси́ во Свята́я Святы́х,/ просвеща́я Ду́хом ве́рныя,/ я́ко Тро́ическою заре́ю освяще́н, о́тче Васи́лие.
				</p>
				<p>Ко спасе́нию устроя́я люде́й Бо́жиих,/ Явльшагося во пло́ти пропове́дуеши, па́стырю,/ и, я́ко учи́тель Захолми́йский и Черного́рский, наставля́еши ста́до твое́,/ Те́мже, уго́дниче Бо́жий, спаси́ служа́щия и приходя́щия в оби́тели твое́й,/ и́же усе́рдно лобыза́ют честну́ю ра́ку моще́й твои́х.
				</p>
				<p>От напа́стей и разли́чных бед и скорбе́й,/ наноси́мых ве́рным от лука́вых,/ изба́ви ны, о́тче, я́ко уго́дник Христо́в,/ чту́щия свято́е твое́ успе́ние, блаже́нне Васи́лие.</p>
				<p>Заступле́ние ве́рным и весе́лие ра́достное печа́льным,/ обогати́ ны духо́вною ра́достию,/ жела́ющий и прося́щия твоего́ заступле́ния, новоявле́нне Васи́лие.</p>
				<p>
					<style>Богоро́дичен: </style>Ты была́ еси́, Де́во Всепе́тая,/ дверь Царя́ Небе́снаго и храм сла́вы Его́,/ отве́рзи и нам две́ри милосе́рдия/ и введи́ нас моли́твами Твои́ми в жили́ще сла́вы Небе́сныя.
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен: </style>Взбра́нной Воево́де:
				</p>
				<p>Я́ко от младе́нства себе́ порабо́тив Го́сподеви,/ посто́м и бде́нием свое́ те́ло удруча́я, му́дре,/ сосу́д че́стен Ду́ху Пресвято́му яви́лся еси́,/ сего́ ра́ди поставля́ет тя па́стырем Своея́ Церкви́,/ юже до́бре пасл еси́./ Те́мже ко Го́споду отхо́диши, Его́же возлюби́л еси́./ Мо́лимся ти, помяни́ и нас, ве́рою чту́щих святу́ю па́мять твою́, да вси зове́м ти:/ ра́дуйся, всече́стне о́тче Васи́лие.</p>
				<p>
					<style>И́кос:</style>
				</p>
				<p>Воспое́м ны́не хвала́ми святи́теля, па́стыря и учи́теля/ Захолми́йскаго, Скендери́йскаго, Че́рныя Го́ры и Примо́рия,/ я́ко да моли́твами его́ изба́вимся нече́стия и наве́тов лука́ваго,/ и́бо он яви́ся лю́дем свои́м нескве́рнен и нетле́нен,/ прине́сши Христу́ себе́ в непоро́чную же́ртву, Бо́гу благоприя́тну,/ я́ко святи́тель, освяще́н те́лом и душе́ю,/ те́мже, ве́рнии лю́дие, прииди́те и восхвали́те Це́ркви и́стиннаго предста́теля,/ до́бляго побо́рника ве́ры Правоела́вныя, преди́внаго чудотво́рца,/ ми́лостиваго моли́твенника о душа́х на́ших, пресла́внаго Васи́лия.</p>
				<p>
					<style>Песнь 7</style>
				</p>
				<p>
					<style>Ирмос: </style>
					<emphasis>Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
				</p>
				<p>Просвеща́емь благода́тию по Боже́ственному манове́нию,/ был еси́ светода́тельная звезда́,/ в после́днее вре́мя просия́в заря́ми, му́дре, пою́щим:/ благослове́н Бог оте́ц на́ших.</p>
				<p>Святе́йшая Це́рковь озари́ тя,/ во е́же украси́ти <style>ю</style> доброде́тельными дея́ньми,/ живу́щей в тебе́ Неразде́льней Тро́ице, Е́йже вопие́м:/ благослове́н Бог оте́ц на́ших.</p>
				<p>Вещми́ су́етными весь ум челове́ческий обуя́,/ ему́же даждь цельбу́ сло́вом твои́м, Васи́лие, науча́я лю́ди пе́ти:/ благослове́н Бог оте́ц на́ших.</p>
				<p>Диви́мся пресла́вным чудесе́м твои́м, блаже́нне Васи́лие,/ и́миже неду́ги исцеля́еши и от бед избавля́еши,/ те́мже, повину́яся веле́нию твоему́, вопие́м Го́сподеви:/ благослове́н Бог оте́ц на́ших.</p>
				<p>На́шему смире́нию бу́ди засту́пник, о́тче Васи́лие,/ и науча́й нас всегда́ пе́ти:/ благослове́н еси́, Бо́же оте́ц на́ших.</p>
				<p>
					<style>Богоро́дичен: </style>Седя́й в не́дрех неопи́санно Бо́га Отца́/ ны́не, Пречи́стая, почи́ в не́дрех Твои́х опи́санно,/ Твои́м обложе́н зра́ком спасе́ния ра́ди на́шего,/ Ему́же усе́рдно вопие́м:/ Препе́тый и Превозноси́мый во ве́ки.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́:/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
				</p>
				<p>Го́рдаго зми́я твои́м смире́нием стерл еси́, блаже́нне Васи́лие,/ возвыша́яся Бо́гу свои́м честны́м ра́зумом;/ те́мже тя чтим, Христа́ превознося́ще во ве́ки.</p>
				<p>Богосло́вствуя о воплоще́нном Сло́ве,/ лю́ди своя́ от рабо́ты и ле́сти спасл еси́,/ отгони́вый ага́рянская безбо́жия, о́тче Васи́лие.</p>
				<p>Возра́сл еси́, я́ко цвет благоуха́ния, в Захо́лмии, о́тче Богоно́сне,/ Скенде́рия же, тя прие́мля,/ всем прино́сит, яко во́ни, целе́бныя да́ры.</p>
				<p>Иска́павый Бо́жия благода́ти сла́дость, я́ко гора́ ма́слина,/ те́ло твое́ слу́жит оби́тели твое́й,/ е́юже хва́лимся, воспева́юще дела́ Бо́жия.</p>
				<p>Лико́в преми́рных приснотеку́щий светоно́сный исто́чник,/ благода́ти храм, Пречи́стая Де́во,/ сохрани́ нас моли́твами уго́дника Бо́жия Васи́лия.</p>
				<p>
					<style>Богоро́дичен: </style>Избавля́еши нас пе́рвыя кля́твы Твои́м рождество́м, Благослове́нная Отрокови́це,/ се́го ра́ди вопие́м Ти гла́сом Гаврии́ла:/ ра́дуйся, Вино́вная всех спасе́нию.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти;/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и Тя ублажа́ем.</emphasis>
				</p>
				<p>В земли́ кро́тких яви́лся еси́, о́тче Васи́лие, кро́ток,/ и незло́бив быв, с Вы́шними совокупля́яся во́инствы,/ я́ко доброде́тельными́ светлостьми́ укра́шен, блаже́нне.</p>
				<p>Престо́л украша́я све́тло во всех, даже посреде́ злочести́вых градо́в,/ в <style>нихже</style> пожи́в, яко А́нгел,/ святи́тельством пома́зан, о́тче Богому́дре.</p>
				<p>Па́мять твоя́ <style>Днесь</style> составля́ет пра́здник,/ апо́стольский лик и му́ченический собо́р ра́дуется,/ пра́ведных похвало́, свети́ло Черного́рское,/ е́же ве́рнии, пе́сньми восхваля́юще, вопию́т ти:/ изба́ви нас от вся́ких напа́стей и бед, блаже́нне Василие.</p>
				<p>Пресла́вная па́мять твоя́ нам возсия́,/ просвеща́ющи ве́рных, и́же мо́лятся ти, да помяне́ши их/ и моли́твами твои́ми изба́виши вся лю́ди твоя́, о́тче му́дре Васи́лие.</p>
				<p>Умертви́ на́ша плотски́я стра́сти и по́хоти,/ уста́ви бу́рю душе́вных волне́ний,/ укрепи́ же всех нас, и́же ве́рою и любо́вию почита́ют/ блаже́нную па́мять твою́, новоявле́нне Васи́лие.</p>
				<p>
					<style>Богоро́дичен: </style>Я́коже ка́пля небе́сная, во Твое́ чре́во, о Пресвята́я Де́во, дождь сни́де,/ изсуша́я пото́ки льсти́выя,/ и всем ве́рующим избавле́ние Тобо́ю, Пречи́стая, дарова́ся.
				</p>
				<p>
					<style>Свети́лен.</style>
				</p>
				<p>
					<style>Подо́бен: Посети́л ны:</style>
				</p>
				<p>Сла́вно красу́ется <style>Днесь</style> светоза́рное торжество́ во святе́й сла́ве лица́ Бо́жия,/ я́ко прии́де день па́мяти святи́теля, его́же велича́юще, мо́лим:/ да помяне́т по и́мени служа́щих во оби́тели его́/ и всех нас, хва́лящих па́мять его́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>На Тя, Пречи́стая, упова́ние к Бо́гу возлага́ем: моля́щеся Ти:/ да от Христа́ Го́спода испро́сиши нам невреди́мым до конца́ сохрани́тися.</p>
				<p>
					<style>На хвали́тех стихи́ры, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
				</p>
				<p>Святи́телю Васи́лие,/ всел еси́ на ле́ствицу Боже́ственнаго ра́зума/ и к Бо́гу прибли́жился,/ исцеле́ния дар прие́мый,/ и́мже исцеля́еши неду́ги неисце́льныя/ и отгоня́еши ду́хи нечи́стыя,/ тем, па́мять твою́ пра́зднующе,/ ра́достию се́рдца Христа́ велича́ем,/ возвели́чившаго Своего́ уго́дника.</p>
				<p>О́тче чу́дне Васи́лие,/ име́я светови́ден ум,/ свы́ше облиста́емь,/ ста́до твое́ до́бре упа́сл еси́./ Захо́лмия и Скенде́рия тобо́ю хва́лятся,/ Че́рная Го́ра с Примо́рием показу́ют чудеса́ твоя́,/ оби́тель же твоя́ со служа́щими в ней украша́ется тобо́ю./ Стра́сти ути́шив,/ бесо́вское де́йство уста́вил еси́,/ безстра́стием же, яко крыло́ма, возлете́л еси́ та́мо,/ иде́же неизрече́нная и недомы́слимая добро́та,/ тем ны́не моли́ся/ о всех нас, честву́ющих твое́ успе́ние.</p>
				<p>О́тче отце́в, свяще́нства пра́вило,/ целому́дрия о́браз,/ мона́шествующих кре́пость был еси́, Васи́лие./ Сего́ ра́ди лику́й, Це́ркве Остро́жская, со служа́щими в тебе́,/ и́бо прии́де день па́мяти твоего́ утвержде́ния,/ любве́ свети́льника, исто́чника чуде́с,/ Боже́ственнаго Ду́ха сосу́д,/ пра́здник блаже́ннаго Васи́лия,/ его́же блажа́ще,/ усе́рдно хвала́ми почти́м.</p>
				<p>
					<style>Сла́ва, глас 6:</style>
				</p>
				<p>Преподо́бне треблаже́нне,/ святе́йший о́тче Васи́лие,/ па́стырю до́брый ве́рнаго своего́ ста́да,/ учениче́ Христо́в,/ положи́вый ду́шу о о́вцах,/ ны́не, всехва́льне, моли́твами твои́ми/ испроси́ нам ве́лию и бога́тую ми́лость.</p>
				<p>
					<style>И ны́не, Богоро́дичен:</style>
				</p>
				<p>Бо́га, от <style>Тебе</style>́ воплоти́вшагося,/ разуме́хом, Богоро́дице Де́во,/ Того́ моли́, Пречи́стая,/ о спасе́нии душ на́ших.</p>
				<p>
					<style>Славосло́вие вели́кое и отпу́ст.</style>
				</p>
				<p>
					<style>НА ЛИТУРГИ́И</style>
				</p>
				<p>
					<style>Блаже́нны от кано́на, пе́сни 3-я и 6-я. Проки́мен, глас 7: </style>Возвесели́тся пра́ведник о Го́споде/ и упова́ет на Него́.
					<style> Стих: </style>Услы́ши, Бо́же, глас мой, внегда́ моли́тимися к Тебе́.
					<style> Апостол ко Евреем, зача́ло 335. </style>Аллилу́ия: Свяще́нницы Твои́ облеку́тся в пра́вду, и преподо́бнии Твои́ ра́достию возра́дуются.
					<style> Ева́нгелие от Луки́, зача́ло 24. Прича́стен: </style>В па́мять ве́чную:
				</p>
			</section>
			<section>
				<title>
					<p>Святитель Василии, митрополит Захолмекий, Острожский</p>
				</title>
				<p>Святитель Василии, митрополит Захолмекий, Острожский родился 28 декабря 1610 г. в Поповой волости в Герцеговине, где еще в ХIII веке святитель Савва Сербский († 1237; память 12 января) основал Захолмскую епархию. Родители святого Петр и Анастасия были бедными, набожными и благочестивыми христианами. Они научили своего сына страху Божию, посту и молитве. Мальчик особенно любил посещать богослужения. Войдя в храм, он делал земной поклон и целовал пол храма, а затем крест и святые иконы. Со страхом Божиим и любовью он внимал церковному пению и чтению. Желая дать сыну образование, родители отдали его в обучение в близлежащий монастырь в честь Введения во храм Пресвятой Богородицы. Через некоторое время Стоян (мирское имя святого) перешел в Требинский монастырь в честь Успения Пресвятой Богородицы, где принял монашеский постриг с именем Василий. Здесь он с усердием подвизался в иноческих подвигах поста, молитвы и труда и впоследствии был рукоположен сначала во иеродиакона, а затем — во иеромонаха. Когда латинские проповедники усилили свою деятельность, стремясь обратить православных сербов в католичество, святой Василий выступил ревностным защитником Православия. Уже будучи архимандритом, он оставил монастырь и стал проповедовать Евангелие Христово среди жителей Герцеговины. Святой совершал богослужения, исполнял требы, укреплял людей в истинной вере, помогал нуждавшимся. Он был для своего народа добрым пастырем и просветителем. За проповедь Слова Божия святой подвергся гонениям со стороны турков. Для безопасности он вынужден был уехать в православную Россию, откуда привез на родину церковные книги, сосуды, облачения для запустевших храмов Герцеговины. По благословению сербского Патриарха Паисия I (1614–1647), святой Василий удалился на Святую Гору Афон, где он посетил многие монастыри и скиты, поклонился древним святыням и получил наставления афонских подвижников. Большую часть времени он провел в сербском монастыре Хиландар.</p>
				<p>В 1638 году, в праздник Преображения Господня, святой Василий был хиротонисан Патриархом Паисием во епископа и поставлен митрополитом Требинским. Епархиальным центром был Успенский монастырь, в котором святой начал иноческий подвиг. После мученической кончины митрополита Восточной Герцеговины Паисия святитель Гавриил I († 1659; память 30 августа). Патриарх Сербский, поставил святителя Василия митрополитом Милешевским (или Петровским — название по монастырю во имя святых апостолов Петра и Павла, где некоторое время был центр епархии), оставив за ним прежнюю кафедру. Таким образом Восточная и Западная Герцеговина объединились, как и были прежде, в одну епархию. Святитель Василий управлял Герцеговиной в трудное время турецкого гонения на христиан. Несмотря на трудности, он восстанавливал храмы и строил новые, сам носил камни на строительство, показывая пример деятельного служения Богу. В Острожском монастыре, где жил святитель, были обновлены Введенский храм и храм в честь Животворящего Креста Господня. Еще при жизни святитель Василий получил от Бога дарования прозорливости и исцеления от душевных и телесных недугов. Жители Герцеговины приходили к своему архипастырю и находили у него поддержку в своих скорбях.</p>
				<p>Святитель Василий мирно скончался 29 апреля 1671 года в своей келлии в Остроге. В час кончины святого келлия осветилась необычным светом. Тело святителя было погребено под Введенским храмом. От гроба святителя Василия совершались многие чудеса. В 1678 году святитель Василий явился в сонном видении игумену монастыря святого Луки Рафаилу и повелел ему открыть свой гроб, но игумен не придал значения сну. Только после трехкратного повторения сна игумен поехал в Острог. Иноки Острожского монастыря стали поститься, ежедневно служить Божественную литургию, а на седьмой день открыли гроб и увидели нетленные мощи святителя Василия, от которых исходило благоухание. Святые мощи перенесли во Введенский храм, многие стали приходить в обитель для поклонения им. Инокам Острожского монастыря трижды приходилось укрывать мощи святителя Василия от неприятелей, осаждавших обитель: в 1714 году они были зарыты в землю у реки ниже монастыря, где пролежали невредимыми год; зимой 1852 года их перенесли в храм в честь Рождества Пресвятой Богородицы в г. Цетине и скрыли в гробнице святителя Петра I, митрополита Цетинского (1782–1830; память 18 октября — по сербскому месяцеслову), где они находились до весны 1853 года; во время войны 1876–1877 годов святые мощи вторично в течение года сохранялись в г. Цетине.</p>
				<p>По молитвам святителя Василия в феврале 1942 года, при обстреле Острожского монастыря, снаряды разрывались у стен, не причиняя вреда обители. В сербской земле во имя святителя Василия Остроясского построено много храмов, в 1935 году в Белграде открыта больница его имени. Омофор святого ныне хранится в храме во имя святых Константина и Елены. От святых мощей святителя Василия и ныне получают исцеления многие болящие.</p>
				<p>
					<strong>Литература:</strong>
				</p>
				<p id="p1">
					<strong>1</strong>. Иустин, архимандрит. Жития святых (апрель). Белград, 1973 (на серб. яз.).
				</p>
				<p id="p2">
					<strong>2</strong>. Настольная книга священнослужителя, т. 3. М., 1979.
				</p>
			</section>
		</section>
		<section>
			<title>
				<p>30-й день</p>
			</title>
			<section>
				<title>
					<p>Свята́го апо́стола Иа́кова, бра́та свята́го Иоа́нна Богосло́ва</p>
				</title>
				<p>
					<style>НА ВЕЧЕ́РНИ</style>
				</p>
				<p>
					<style>Пое́м </style>Блаже́н муж: 
					<style>1-й антифо́н. На </style>Го́споди, воззва́х:
					<style> стихи́ры на 8, пра́здника 3 и апо́стола 5, глас 4.</style>
				</p>
				<p>
					<emphasis>
						<style name="color-red"/>
					</emphasis>
					<style>Подо́бен: </style>Я́ко до́бля:
				</p>
				<p>Тро́стию благода́тною,/ из глубины́ су́етства/ челове́ки извле́кл еси́, досточу́дне,/ Учи́теля манове́нием/ повину́яся, Иа́кове,/ просве́щшаго по всему́ твою́ мысль/ и апо́стола и че́стна Богогла́сника/ тя, преблаже́нне, показа́вшаго/ Сего́ непостижи́маго Божества́.</p>
				<p>Духо́вное сия́ние/ на тя сни́де в ви́де о́гненне/ и тя, блаже́нне, Боже́ственное прия́телище соде́ла,/ кре́пко отгоня́ща безбо́жия тьму/ и мир просвеща́юща/ све́тлостию прему́дрых твои́х слове́с,/ тайнопове́дателю, апо́столов ве́рше,/ Христо́в самови́дче Иа́кове.</p>
				<p>Блиста́нии пропове́дания/ во тьме спя́щия неве́дения, сла́вне Иа́кове, просве́щ/ показа́л еси́ сы́ны/ ве́рою Влады́ки и Бо́га,/ Его́же стра́сти поревнова́л еси́ и сме́рти,/ и сла́вы был еси́ прича́стник,/ я́ко прему́др, и я́ко Богогла́сник,/ и я́ко учени́к и́стинен.</p>
				<p>
					<style>Сла́ва, глас 8:</style>
				</p>
				<p>Прииди́те, Небе́снаго та́инства пропове́дателя/ и сказа́теля Ева́нгелия/ псало́мскими пе́сньми Иа́кова вси восхва́лим:/ сей бо река́ яви́ся мы́сленнаго рая́,/ душе́вныя бразды́ Небе́сными ту́чами напая́я/ и плодоно́сны показу́я Христу́ Бо́гу,/ подаю́щему всем моли́твами его́/ очище́ние, и просвеще́ние, и ве́лию ми́лость.</p>
				<p>
					<style>И ны́не, пра́здника. </style>
				</p>
				<p>
					<style>Вход. Проки́мен дне, и чте́ния 3.</style>
				</p>
				<p>Собо́рнаго Посла́ния Иа́ковля чте́ние
					<style> (глава́ 1, стихи́ 1</style>
					<style>–</style>
					<style>12):</style>
				</p>
				<p>Иа́ков, Бо́гу и Го́споду Иису́су Христу́ раб,/ обемана́десяте коле́нома, и́же в разсе́янии, ра́доватися./ Вся́ку ра́дость име́йте, бра́тие моя́,/ егда́ во искуше́ния впа́даете разли́чна,/ ве́дяще, я́ко искуше́ние ва́шея ве́ры соде́ловает терпе́ние,/ терпе́ние же де́ло соверше́нно да и́мать,/ я́ко да бу́дете соверше́ни и всеце́ли, ни в чем же лише́ни./ А́ще же кто от вас лише́н есть прему́дрости,/ да про́сит от даю́щаго Бо́га всем нелицеприе́мне/ и не поноша́ющаго, и да́стся ему́./ Да про́сит же ве́рою, ничто́же сумня́ся:/ сумня́й бо ся уподо́бися волне́нию морско́му,
					<style name="color-red"/>/ ве́тры возмета́ему и развева́ему./ Да не мнит бо челове́к он, я́ко прии́мет что от Бо́га./ Муж двоеду́шен, неустро́ен во всех путе́х свои́х./ Да хва́лится же брат смире́нный в высоте́ свое́й,/ бога́тый же во смире́нии свое́м,/ зане́, я́ко цвет травны́й, ми́мо и́дет./ Возсия́ бо со́лнце со зно́ем и изсуши́ траву́,/ и цвет ея́ отпаде́, и благоле́пие лица́ ея́ поги́бе:/ си́це бога́тый в хожде́нии свое́м увяда́ет./ Блаже́н муж, и́же претерпи́т искуше́ние,/ зане́, иску́сен быв, прии́мет вене́ц жи́зни,/ его́же обеща́ Бог лю́бящим Его́.
				</p>
				<p>Собо́рнаго Посла́ния Иа́ковля чте́ние
					<style> (глава́ 1, стихи́ 13</style>
					<style>–</style>
					<style>27):</style>
				</p>
				<p>Никто́же искуша́емь да глаго́лет,/ я́ко от Бо́га искуша́емь есть:/ Бог бо несть искуси́тель злым,/ не искуша́ет же Той никого́же,/ Ко́ждо же искуша́ется, от своея́ по́хоти влеко́мь и прельща́емь./ Та́же по́хоть, заче́нши, ражда́ет грех,/ грех же соде́ян ражда́ет смерть./ Не льсти́теся, бра́тия моя́ возлю́бленная:/ вся́ко дая́ние бла́го, и всяк дар соверше́н свы́ше есть,/ сходя́й от Отца́ све́тов,/ у Него́же несть премене́ния, или́ преложе́ния стень./ Восхоте́в бо, породи́ нас сло́вом и́стины,/ во е́же бы́ти нам нача́ток не́кий созда́нием Его́./ Те́мже, бра́тия моя́ возлю́бленная,/ да бу́дет всяк челове́к скор услы́шати/ и ко́сен глаго́лати, ко́сен во гнев./ Гнев бо му́жа пра́вды Бо́жия не соде́ловает./ Сего́ ра́ди отло́жше вся́ку скве́рну и избы́ток зло́бы,/ в кро́тости приими́те всажде́нное сло́во,/ могу́щее спасти́ ду́ши ва́ша./ Быва́йте же творцы́ сло́ва, а не то́чию слы́шатели,/ прельща́юще себе́ саме́х,/ Зане́ а́ще кто есть слы́шатель сло́ва, а не творе́ц,/ таковы́й уподо́бися му́жу, смотря́щу лице́ бытия́ своего́ в зерца́ле./ Усмотри́ бо себе́ и оты́де,
					<style name="color-red"/>/ и а́бие забы́, како́в бе./ Прини́кий же в зако́н соверше́н свобо́ды и, пребы́в,/ сей не слы́шатель забы́тлив быв, но творе́ц де́ла,/ сей блаже́н в де́лании свое́м бу́дет./ А́ще кто мни́тся ве́рен бы́ти в вас/ и не обуздава́ет язы́ка своего́,/ но льстит се́рдце свое́,/ сего́ су́етна есть ве́ра./ Ве́ра бо чиста́ и нескве́рна пред Бо́гом и Отце́м сия́ есть,/ е́же посеща́ти си́рых и вдови́ц в ско́рбех их/ и нескве́рна себе́ блюсти́ от ми́ра.
				</p>
				<p>Собо́рнаго Посла́ния Иа́ковля чте́ние
					<style> (глава́ 2, стихи́ 1</style>
					<style>–</style>
					<style>13):</style>
				</p>
				<p>Бра́тие моя́, не на лица́ зря́ще,/ име́йте ве́ру Го́спода на́шего, Иису́са Христа́ сла́вы./ А́ще бо вни́дет в со́нмище ва́ше муж,/ злат пе́рстень нося́, в ри́зе све́тле,/ вни́дет же и нищ в ху́де оде́жде,/ и воззрите́ на нося́щаго ри́зу све́тлу и рече́те ему́:/ ты ся́ди зде до́бре./ И ни́щему рече́те:/ ты ста́ни та́мо или́ ся́ди зде, на подно́жии мое́м./ И не разсмотри́сте в себе́,/ и бы́сте судии́ помышле́ний злых./ Слы́шите, бра́тие моя́ возлю́бленная,/ не Бог ли избра́ ни́щия ми́ра сего́ бога́ты в ве́ре/ и насле́дники Ца́рствия, е́же обеща́ лю́бящим Его́?/ Вы же укори́сте ни́щаго./ Не бога́тии ли наси́луют вам,/ и ти́и влеку́т вы на суди́ща?/ Не ти́и ли ху́лят до́брое и́мя, нарече́нное на вас?/ А́ще у́бо зако́н соверша́ете ца́рский, по Писа́нию:/ возлю́биши и́скренняго своего́, я́коже себе́ сама́го,/ до́бре творите́./ А́ще ли на лица́ зрите́, то грех содева́ете,/
					<style name="color-red"/>облича́еми от зако́на, я́коже престу́пницы./ И́же бо весь зако́н соблюде́т, согреши́т же во еди́ном,/ бысть всем пови́нен./ Реки́й бо: не прелюбы́ сотвори́ши,/ рекл есть: и не убие́ши,/ а́ще ли не прелюбы́ сотвори́ши, убие́ши нее,/ был еси́ престу́пник зако́на./ Та́ко глаго́лите и та́ко твори́те,/ я́ко зако́ном свобо́дным хотя́ще суд прия́ти./ Суд бо без ми́лости не сотво́ршему ми́лости,/ и хва́лится ми́лость на суде́.
				</p>
				<p>
					<style>На стихо́вне стихи́ры свята́го, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
				</p>
				<p>Блаже́нне Богови́дче Иа́кове,/ ты, Сло́ва глас а́бие восприе́м,/ о оте́ческом небре́гл еси́/ угожде́нии и любви́./ Оста́вль у́бо жития́ смуще́ние,/ в мы́сленное же преше́д мо́ре,/ сие́ возмути́л еси́/ благоче́стия уче́нии/ и заря́ми преми́рными твои́ми, Богоблаже́нне.</p>
				<p>
					<style>Стих: </style>Во всю зе́млю изы́де веща́ние их/ и в концы́ вселе́нныя глаго́лы их.
				</p>
				<p>Сло́ва самови́дче Иа́кове,/ Нача́льнику жи́зни/ и Отцу́ бу́дущих угожда́я дея́нии,/ Исма́ила всескве́рнаго/ пе́рвенства, блаже́нне, лиши́л еси́,/ чре́во я́ко бо́га вменя́юща./ Его́же и запя́л еси́,/ и на́га показа́л еси́ оте́ческаго покро́ва,/ благослове́ния же и насле́дия неприча́стна.</p>
				<p>
					<style>Стих: </style>Небеса́ пове́дают сла́ву Бо́жию,/ творе́ние же руку́ Его́ возвеща́ет твердь.
				</p>
				<p>Князь поста́влен был еси́, сла́вне,/ ны́не по всей земли́,/ о тебе́ я́коже пре́жде написа́ся,/ уче́ник быв вся Сотво́ршаго,/ и ре́вностию твое́ю тепле́йшею,/ и дерзнове́нием непобеди́мым/ уби́йство претерпе́л еси́,/ от честна́го двоена́десятих учени́к, блаже́нне, совокупления/ пе́рвее убива́емый.</p>
				<p>
					<style>Сла́ва, глас 1:</style>
				</p>
				<p>Христу́ после́довал еси́, Боже́ственный Иа́кове,/ и мир возненави́дел еси́,/ сего́ уче́ния, в сокро́вищи твое́м скрыв,/ показа́лся еси́ апо́стол./ Те́мже шед во язы́ки
					<emphasis>/ </emphasis>и сих пре́лестию и страстьми́ омрачи́вшияся ду́ши/ за́поведьми Спа́са просвети́л еси́/ ве́ровати в Тро́ицу Единосу́щную.
				</p>
				<p>
					<style>И ны́не, пра́здника.</style>
				</p>
				<p>
					<style>Тропа́рь, глас 3:</style>
				</p>
				<p>Апо́столе святы́й Иа́кове,/ моли́ Ми́лостиваго Бо́га,/ да прегреше́ний оставле́ние/ пода́ст душа́м на́шим.</p>
				<p>
					<style>Ин тропа́рь, глас то́йже:</style>
				</p>
				<p>Апо́стол Христо́в был еси́ избра́нный/ и Богосло́ву возлю́бленному брат единоро́дный,/ всехва́льне Иа́кове,/ пою́щим тя грехо́в оставле́ние испроси́/ и душа́м на́шим ве́лию ми́лость.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог
					<strong/>Госпо́дь,
					<style> тропа́рь пра́здника, два́жды. Сла́ва, апо́стола: И ны́не, пра́здника.</style>
				</p>
				<p>
					<style>По 1-й кафи́зме седа́лен апо́стола.</style>
				</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>По 2-й кафи́зме седа́лен, глас 4:</style>
				</p>
				<p>Лучу́, я́ко со́лнце, пра́вды испусти́ тя Христо́с,/ просвети́ти всю зе́млю, апо́столе сла́вный Иа́кове,/ Боже́ственными твои́ми моли́твами озаря́еши/ и Боже́ственным Све́том невече́рним всех просвеща́еши,/ ве́рою соверша́ющих святу́ю па́мять твою́.</p>
				<p>
					<style>Сла́ва, и ны́не, пра́здника. </style>
				</p>
				<p>
					<style>По полиеле́и седа́лен, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>Заря́ми свы́ше напо́лнився и све́тлостию Боже́ственною просвети́вся, апо́столе Иа́кове,/ на Фаво́рстей горе́ преобразу́ющегося ви́дел еси́ Зижди́теля и Го́спода/ и глас услы́шати досто́йно получи́л еси́./ Те́мже и вели́ким воздая́нием сподо́бился еси́,/ я́ко самови́дец быв, и учени́к благода́ти, и свиде́тель та́ин Бо́жиих./ Моли́ Христа́ Бо́га согреше́ний оставле́ние дарова́ти/ чту́шим любо́вию святу́ю па́мять твою́.</p>
				<p>
					<style>Слава, и ныне, праздника.</style>
				</p>
				<p>
					<style>Та</style>
					<style>́же степе</style>́нна, 1-й антифо́н 4-го гла́са. Проки́мен, глас 4: Во всю зе́млю изы́де веща́ние их/ и в концы́ вселе́нныя глаго́лы их. 
					<style>Стих: </style>Небеса́ пове́дают сла́ву Бо́жию: Вся́кое дыха́ние:
					<style> Ева́нгелие от Иоа́нна, зача́ло 67. По 50-м псалме́ стихи́ра, глас 1: </style>Христу́ после́довал еси́:
					<style> (пи́сана на стихо́вне сла́ва) или́ стихи́ра, глас 6: </style>Прему́дре ло́вче:
					<style> (сла́ва на хвали́тех).</style>
				</p>
				<p>
					<style>Кано́н пра́здника, со ирмосо́м на 6. И апо́стола на 8, глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Колесницегони́теля фарао́ня погрузи́/ чудотворя́й иногда́/ моисе́йский жезл, крестообра́зно порази́в/ и раздели́в мо́ре,/ Изра́иля </emphasis>же 
					<emphasis>беглеца́, пешехо́дца, спасе́,/ песнь Бо́гови воспева́юща.</emphasis>
				</p>
				<p>Твое́ю мре́жею, я́ко лове́ц иску́сен, от прегреше́ний глубины́ возве́д, блаже́нне,/ ду́шу мою́ просвети́ светолу́чными сия́нии/ и похвали́ти твою́ досто́йно, о Богоявле́нне Иа́кове, па́мять, учениче́, сподо́би.</p>
				<p>Преве́чный Отцу́, Собезнача́льный, пресоверше́нный же Бог,/ вопло́щен, яви́ся на земли́ я́ко Челове́к/ и соде́йственника благода́ти показа́, блаже́нне,/ и служи́теля тя прему́дра, си́лою Его́ укрепля́ема.</p>
				<p>Разуме́ твоея́ души́ благоро́дие/ и тве́рдость учениче́, и непобори́му мысль, сла́вне,/ тя Прове́дец Бог Свои́м служи́телем лу́чша поста́ви,/ язы́ком возвеща́юща.</p>
				<p>
					<style>Богоро́дичен: </style>Сове́та Вели́каго, о́тче, А́нгел,/ от Де́вы Ма́тере я́влься ми́ру, плоть при́емь,/ я́ко доброде́тельми укра́шена ученика́ тя показу́ет и Богогла́сника, Иа́кове,/ словеса́ Его́ вети́йствующа.
				</p>
				<p>
					<style>Катава́сия пра́здника.</style>
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Утвержде́й в нача́ле Небеса́ ра́зумом/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́, еди́не Человеколю́бче.</emphasis>
				</p>
				<p>Свы́ше тя дыха́ние ну́ждное Уте́шителя разже́гше,/ му́дра Богогла́сника, вети́йствующа я́ве вели́чия показа́ вопло́щшагося Сло́ва,/ Его́же и самови́дец был еси́.</p>
				<p>Тя, я́коже стрелу́ избра́нну, сло́вом изощре́нну, в сердца́ враго́в вонзи́,/ растерза́я ду́ши сопроти́вных, прему́дре,/ и пленя́я, таи́нниче, сих коры́сти, Иа́кове.</p>
				<p>Нескве́рныя твоея́ души́ ти́хость Влады́це узре́ся,/ и пре́жде зва́ния, блаже́нне, достоприя́тен Ему́ яви́лся еси́, о Иа́кове,/ и смотре́ния Его́ учени́к был еси́.</p>
				<p>Свяще́нным твои́м, му́дре, житие́м и светоно́сным,/ е́же к Бо́гу сро́дством, всеблаже́нне, украша́емь я́сно,/ и соо́бщник показа́лся еси́,/ измла́да бо яви́лся еси́ Сло́ва ссе́льник.</p>
				<p>
					<style>Богоро́дичен:</style> Дверь яви́ся мы́сленная Восто́ка свы́ше,/ су́щим на земли́ я́вльшагося, Де́во:/ Тобо́ю бо к нам Сло́во прии́де/ спасти́ всех от безслове́сия, Пречи́стая.
				</p>
				<p>
					<style>Конда́к и и́кос пра́здника. </style>
				</p>
				<p>
					<style>Седа́лен апо́стола, глас 2:</style>
				</p>
				<p>Улови́в язы́ки апо́стол сла́вный/ и научи́в концы́ земны́я Тебе́ кла́нятися со Отце́м и Ду́хом, Христе́ Бо́же,/ того́ ра́ди утверди́ Це́рковь Твою́/ и ве́рным низпосли́ благослове́ние Твое́,/ Еди́не Ми́лостиве и Человеколю́бче.</p>
				<p>
					<style>Сла́ва, и ны́не, пра́здника, или́ Богоро́дичен:</style>
				</p>
				<p>Прему́дрость и Сло́во в Твое́м чре́ве заче́нши неопа́льно, Ма́ти Бо́жия,/ ми́ру родила́ еси́ мир Содержа́щаго,/ и во объя́тиях понесла́ еси́ вся Нося́щаго,/ Пита́теля всех и Творца́ тва́ри./ Те́мже молю́ Тя, Всесвята́я Де́во, и ве́рно сла́влю Тя/ изба́вится ми от прегреше́ний, и в День Суда́,/ егда́ предста́ти и́мам пред лице́м Созда́теля моего́,/ Влады́чице Де́во Чи́стая, Твою́ по́мощь тогда́ пода́ждь ми:/ вся бо мо́жеши, ели́ка хо́щеши, Всепе́тая.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра Отча́/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
				</p>
				<p>Пропове́дник Христо́в быв, Боже́ственный Иа́кове,/ ты, зван, у́бо ско́ро после́довал еси́,/ оте́ческую любо́вь презре́в и ве́чная измени́в теку́щими;/ тем неизрече́ннаго Небе́снаго насле́дия сподо́бился еси́, блаже́нне приснопа́мятне.</p>
				<p>О, те́плаго жела́ния твоего́ ко Влады́це Христу́!/ Ты бо Сего́ зело́ возжела́л еси́, сия́нием Того́ просве́щся,/ я́коже и вообрази́тися, и яви́тися всем свет вторы́й,/ пе́рваго заря́ми озари́вся и сла́вою,/ всече́стне блаже́нне Иа́кове.</p>
				<p>Житие́ че́стно име́л еси́ и пречу́дно,/ жела́нием бо жела́ние неодержи́мо прие́мь,/ жела́нии Богонача́лия соверше́ннаго блаже́нства дости́гл еси́, Богови́дче,/ со Безпло́тными поя́:/ си́ле Твое́й сла́ва, Человеколю́бче.</p>
				<p>Всего́ себе́ манове́нию отда́в Влады́чню, учениче́ Богозра́чне,/ доброде́тельми взя́лся еси́ явле́нно к высоте́ и Боже́ственному вои́стинну кра́ю,/ и отту́ду целе́б ре́ки источа́еши па́мять твою́ ве́рно сла́вящим.</p>
				<p>
					<style>Богоро́дичен: </style>Ты ве́рных похвала́ еси́, Безневе́стная,/ Ты Предста́тельница, Ты и прибе́жище христиа́н,/ стена́ и приста́нище,/ к Сы́ну бо Твоему́ мольбы́ но́сиши, Всенепоро́чная, и спаса́еши от бед/ ве́рою и любо́вию Богоро́дицу Чи́стую Тебе́ зна́ющия.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Вску́ю мя отри́нул еси́/ от лица́ Твоего́, Све́те незаходи́мый,/ и покры́ла мя есть чужда́я тьма, окая́ннаго?/ Но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Нов, я́коже Илия́, ре́вностию разжига́емь,/ непоко́ршияся пропове́данию твоему́ попали́ти восхоте́л еси́, сла́вне,/ но возбрани́ тебе́ Хоти́тель милосе́рдия, науча́я кро́тости благода́тней.</p>
				<p>Вшед, доброде́телию коне́чною впери́м/ любве́ ра́ди лу́чших, престо́л Влады́ки возжела́л еси́, прему́дре,/ нача́льная держа́ти, не я́ко жела́я сла́вы су́етныя,/ но зре́ти посреди́ Его́же возжела́л еси́.</p>
				<p>Превзы́де уста́вы, Спа́се, Иа́ков челове́чества,/ во Твою́ бо си́лу, я́ко в ри́зу, обле́кся,/ исцеле́ния то́чит ре́ки и чуде́с и просвеща́ет ве́рою концы́.</p>
				<p>Све́тел тя о́блак Сло́ва, облиста́юща сла́вою обоже́на,/ на Фаво́рстей горе́ осени́, блаже́нне Иа́кове,/ и глас слы́шати Оте́ческий сподо́бился еси́,/ известву́яй Того́ Сыновство́.</p>
				<p>
					<style>Песнь 6</style>
				</p>
				<p>
					<style>Ирмо́с:</style>
					<emphasis>Бе́здна грехо́в и прегреше́ний бу́ря мя смуща́ет/ и во глуби́ну ну́жднаго ре́ет мя отча́яния,/ но Твою́ кре́пкую ру́ку мне простри́, я́ко Петро́ви,/ о Упра́вителю! и спаси́.</emphasis>
				</p>
				<p>Струи́, я́ко от исто́чника, исцеле́ний непреста́нно излива́я/ и просвеще́ние уче́ния благоче́стно источа́я, му́дре,/ ду́ши, благоче́стно любо́вию,
					<emphasis/>Иа́кове, приступа́ющая, просвеща́еши, преблаже́нне.
				</p>
				<p>Сосу́д вместя́щ Влады́ка обре́т тя, преблаже́нне,/ Своего́ бога́тнаго и честна́го дая́ния,/ оби́лует дарова́нии, и́же па́че ума́ та́инств,/ служи́телю присносу́щныя жи́зни.</p>
				<p>Умерщвле́ние нас ра́ди Влады́ка восхоте́ восприя́ти,/ ме́ртвых вину́ и́стиннаго воскресе́ния,/ я́ко му́дра таи́нника, блаже́нне, тя взят соде́тельника,/ в нощи́, в не́йже предая́шеся.</p>
				<p>
					<style>Богоро́дичен: </style>Бе́здну щедро́т ро́ждшая, Богоро́дице Де́во,/ от печа́льных жития́ ду́шу мою́ спаси́ и ра́дости духо́вныя две́ри ми отве́рзи,/ на Тя бо еди́ну наде́жду мою́ возложи́х.
				</p>
				<p>
					<style>Конда́к, глас 2.</style>
				</p>
				<p>
					<style>Подо́бен: </style>Вы́шних ища́:
				</p>
				<p>Глас Боже́ственный слы́шав, призыва́ющ тя,/ любо́вь отца́ презре́л еси́/ и прите́кл еси́ ко Христу́, Иа́кове, с сро́дником твои́м, сла́вне,/ с ни́мже сподо́бился еси́ ви́дети/ Госпо́дне Боже́ственное преображе́ние.</p>
				<p>
					<style>Ико́с:</style>
				</p>
				<p>Вку́пе сый с бра́том в се́лех Небе́сных,/ и́же свята́я ны́не ага́ряны попира́ющий, нога́ми скве́рными и нечи́стыми ходя́щия,/ Боже́ственными ва́шими моли́твами отжени́те,/ и мучи́телем у мышле́ния отсе́кше,/ и и́же от них мно́жества ра́ди согреше́ний на́ших держи́мых,/ ны́не свобожде́ния сподо́бите:/ я́ко да во еди́но собра́вшеся, ви́дим Госпо́дне Боже́ственное преображе́ние.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Бо́жия снизхожде́ния/ огнь устыде́ся в Вавило́не иногда́,/ сего́ ра́ди о́троцы в пещи́ ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</emphasis>
				</p>
				<p>Ча́шу испи́л еси́, я́коже обеща́лся Влады́це Христу́,/ креще́нием Сего́ ты крести́лся еси́, Богоблаже́нне./ Ему́же ны́не усе́рдно зове́ши, ра́дуяся:/ благослове́н Бог оте́ц на́ших.</p>
				<p>Заре́ю осия́емь Боговиде́ния, яви́лся еси́, Иа́кове./ Сего́ ра́ди тя венце́м Ца́рствия Благода́тель Христо́с украша́ет, со А́нгелы пою́ща:/ благослове́н Бог оте́ц на́ших.</p>
				<p>Се тебе́ испо́лни обеща́ния Великода́вец,/ к Нему́ возне́сся подо́бием страда́ний Его́,/ Ему́же предстоя́, ны́не зове́ши, ра́дуяся:/ благослове́н Бог оте́ц на́ших.</p>
				<p>
					<style>Богоро́дичен: </style>Дво́ицу у́бо естество́м, но не Лице́м, Ма́ти, пропове́дуем, из Тебе́ воплоще́ннаго./ Его́же пло́тию изобража́ем и покланя́емся зра́ка воображе́нию,/ Тебе́ ра́ди Бо́гу прими́ршиися, Чи́стая.
				</p>
				<p>
					<style>Песнь 8</style>
				</p>
				<p>
					<style>Ирмос:
						<strong/>
					</style>
					<emphasis>Седмери́цею пещь/ халде́йский мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
				</p>
				<p>Авраа́мское предложе́ние ты, Богови́дче, стяжа́л еси́,/ призва́вшему тя Христу́ после́дуя,/ и пресве́тел служи́тель был еси́ Ему́,/ я́ко Соде́телю и Изба́вителю, поя́:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>Крепча́йше яви́ся гро́ма твое́ провозглаше́ние, зако́ннаго о́браза шуме́ние./ Христа́ бо возгреме́л еси́ вселе́нней всей,/ Бо́га, и Соде́теля, и Изба́вителя, поя́:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
				<p>Удиви́лся еси́, сла́вне, муче́ния све́тлостию/ и благоче́стия и́стинным просвеще́нием,/ я́ко князь апо́стол поста́влен был еси́ по всей земли́,/ Соде́телю и Изба́вителю поя́:/ о́троцы, благослови́те, свяще́нницы, воспо́йте,/ лю́дие, превозноси́те Христа́ во ве́ки.</p>
				<p>
					<style>Богоро́дичен: </style>Вити́йстии язы́цы Тебе́ воспе́ти не мо́гут,/ о Богороди́тельнице, Мари́е Богоневе́сто!/ Бо́га бо родила́ еси́, су́щаго над все́ми, Отрокови́це Чи́стая,/ Соде́теля и Изба́вителя, Ему́же вопие́м:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски,/ и чре́во Твое́ бысть простра́ннейшее Небе́с./ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
				</p>
				<p>Свя́то преше́д твое́ житие́, святы́х селе́ния дости́гл еси́,/ иде́же, ра́дуяся, зарю́ зри́ши трисия́нную;/ ея́же наслажда́яся, прему́дре,/ испо́лнены весе́лия певцы́ твоя́ и ра́дости, преблаже́нне, покажи́/ твои́ми моли́твами, о Иа́кове!</p>
				<p>Ви́дети тя злоде́и и уби́йцы, я́коже твоего́ Влады́ки пре́жде, не терпя́ше:/ тех бо дея́ния укоря́я, твоего́ жития́ предложе́нием обличи́л еси́,/ убива́ют мече́м подража́теля Христу́, распя́тому пло́тию за челове́ки,/ о Богоглаго́ливе преблаже́нне!</p>
				<p>Ору́жием Небе́сным томле́н быв, ра́нами И́род поги́бе,/ я́ко Твоя́, Сло́ве, служи́тели и ученики́, и́хже апо́столы наре́кл еси́,/ убива́ти не дово́лен бысть окая́нный./ Те́мже тя, пра́ведному промышле́нию Благода́теля, уди́вльшеся, велича́ем.</p>
				<p>
					<style>Богоро́дичен: </style>Яви́лася еси́, о Де́во, Ма́ти Бо́жия,/ па́че естества́ ро́ждши пло́тию Бо́га Сло́ва,/ Его́же Оте́ц отры́гну от се́рдца Своего́,/ пре́жде всех век, я́ко Благ,/ Его́же ны́не и теле́с превы́шша разумева́ем,/ а́ще и в те́ло облече́ся.
				</p>
				<p>
					<style>Свети́лен.</style>
				</p>
				<p>
					<style>Подо́бен: </style>Жены́, услы́шите:
				</p>
				<p>Иа́кова воспое́м Зеведе́ова вси:/ со Христо́м бо взы́де на го́ру Фаво́рскую,/ и зри́тель бысть Боже́ственнаго преображе́ния,/ и, соше́д, пропове́даша в четвероконе́чную всю/ с Петро́м и Иоа́нном.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>На хвали́тех стихи́ры пра́здника 3, и апо́стола 3, глас 8 со стихо́вны 
						<emphasis>(зри выше).</emphasis>
					</style>
				</p>
				<p>
					<style>Слава, апостола, глас 6. Самогла́сен:</style>
				</p>
				<p>Прему́дрый ло́вче, святы́й учениче́,/ де́лателю Спа́сов/ и сказа́телю Того́ страсте́й,/ и́же тварь ве́рою обте́к,/ и прельще́ныя язы́ки собра́в,/ и Бо́гу приве́д, я́ко кади́ло до́брое, на Небеса́ возве́лся еси́./ Те́мже, предстоя́ Судии́,/ моли́ изба́витися нам от беззако́ний на́ших/ и в День Су́дный спасти́ся муче́ния.</p>
				<p>
					<style>И ны́не, пра́здника. </style>
				</p>
				<p>
					<style>Славосло́вие вели́кое.</style>
				</p>
				<p>
					<style>НА ЛИТУРГИ</style>
					<style>́И </style>
				</p>
				<p>
					<style>Блаже́нны пра́здника, песнь рядова́я и апо́стола песнь 3-я, на 4. Проки́мен, глас 8: </style>Во всю зе́млю изы́де веща́ние их:
					<style> Стих: </style>Небеса́ пове́дают сла́ву Бо́жию:
					<style> Апо́стол Дея́ний, зача́ло 29. </style>Аллилу́ия
					<style>, глас 1: </style>Испове́дят Небеса́ чудеса́ Твоя́, Го́споди.
					<style> Ева́нгелие от Луки́, зача́ло 17. Прича́стен: </style>Во всю зе́млю:
				</p>
			</section>
			<section>
				<title>
					<p>Святой апостол Иаков Зеведеев</p>
				</title>
				<p>Святой апостол Иаков Зеведеев один из 12 апостолов, был призван Господом Иисусом Христом к апостольскому служению вместе со своим братом апостолом Иоанном Богословом. Им и апостолу Петру Иисус Христос преимущественно перед другими апостолами открывал Свои Божественные Тайны: при воскрешении дочери Иаира, на Фаворской горе и в Гефсиманском саду. Святой Иаков, по сошествии Святого Духа, проповедовал в Испании и других странах, а потом возвратился в Иерусалим. Он открыто и смело учил об Иисусе Христе как Спасителе мира, словами Священного Писания обличал фарисеев и книжников, укоряя их в жестокосердии и неверии. Иудеи были не в состоянии противостать апостольскому слову и за деньги наняли философа-волхва Гермогена, чтобы он вступил в диспут с апостолом и опроверг его доводы о Христе как о пришедшем на землю обетованном Мессии. Волхв послал к святому апостолу своего ученика Филиппа, но он уверовал в Господа Иисуса Христа. Затем и сам Гермоген убедился в силе Божией, сжег свои волшебные книги, принял святое Крещение и сделался истинным последователем Христовым. Неверующие иудеи убедили Ирода Агриппу (40–44) схватить апостола Иакова и осудить его на смерть. Святой Иаков спокойно выслушал смертный приговор и продолжал свидетельствовать о Христе. Один из доносчиков на апостола по имени Иосия был поражен мужеством святого Иакова. Он уверовал в истину слов о пришествии Христа-Мессии. Когда апостола повели на казнь, Иосия пал к его ногам, покаялся в своем грехе и молил о прощении. Апостол обнял, поцеловал его и сказал: «Мир тебе и прощение». Тогда Иосия исповедал всенародно веру во Христа и был обезглавлен вместе со святым Иаковом в 44 году в Иерусалиме.</p>
			</section>
			<section>
				<title>
					<p>Свята́го отца́ на́шего Дона́та, епи́скопа Еври́йскаго</p>
				</title>
				<p>
					<style>НА ВЕЛИЦЕЙ ВЕЧЕРНИ</style>
				</p>
				<p>
					<style>На </style>Го́споди, воззва́х:
					<style> стихи́ры, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
				</p>
				<p>Всетво́рче Царю́ Бо́же наш,/ ди́вен еси́ во святы́х Твои́х,/ прославля́я Твоя́ уго́дники,/ за усе́рдную к Тебе́ любо́вь/ дарова́л еси́ ве́рным Твои́м лю́дем/ иера́рха блаже́ннаго — Дона́та чудотвори́теля,/ в его́же <style>Днесь</style> па́мять сла́вим Тя,/ Триипоста́сне Го́споди.</p>
				<p>Все́льшаяся благода́ть Твоя́, Влады́ко,/ в Богому́дрый Твой сосу́д,/ предви́денный Тобо́ю измла́да,/ в освяще́ннаго Дона́та,/ соде́ла в ми́ре чудеса́ пресла́вная/ уго́дною бо он к Тебе́ моли́твою:/ в свое́й стране́ в су́шу дождь испроси́/ и от дще́ри царе́вы изгна́ де́мона./ Его́же моли́твами да́руй и нам ве́лию ми́лость.</p>
				<p>Всепрему́дрый Соде́телю наш,/ Бо́же Триипоста́сне Еди́ный,/ хвали́мый от у́мных Твои́х сил непреста́нно,/ и от нас, бре́нных, приими́ <style>Днесь</style> хвале́ние,/ сла́вишися бо в Твое́м иера́рхе,/ блаже́нном епи́скопе Дона́те,/ и́же стра́сти па́губныя в ми́ре сем победи́,/ сподо́бися чуде́сных Твои́х дарова́ний,/ пре́йде в Небе́сныя оби́тели/ моли́ти Тя о нас, жи́зни Пода́теля нам, Го́спода.</p>
				<p>
					<style>И́ны стихи́ры, глас 4.</style>
				</p>
				<p>
					<style>Подо́бен: </style>Я́ко до́бля:
				</p>
				<p>Блаже́нне о́тче Дона́те,/ ты мудрова́нием ду́ха плотско́е мудрова́ние умертви́л еси́,/ жили́ще быв Ду́ха Свята́го,/ во всей жи́зни твое́й бо́дренно подвиза́лся еси́,/ моли́твами и посто́м благоугожда́я Влады́це Христу́./ Ему́же в Небе́сных предстоя́, моли́ся о нас,/ дарова́ти нам мир и ве́лию ми́лость.</p>
				<p>Влады́ку Христа́ подража́я,/ кро́ток и ми́лостив, му́дре о́тче наш Дона́те, был еси́,/ архиере́йства гра́да Еври́я сподоби́вся,/ упа́сл еси́ лю́ди Бо́жия на па́жити ева́нгельской,/ о́браз в доброде́телех себе́ сама́го подава́я,/ просвети́л еси́ всю подсо́лнечную,/ просла́вив Просла́вльшаго тя./ Предста́тельство и по́мощь во вся́ких ско́рбех/ при́сно сотворя́й пою́щим тя.</p>
				<p>Преизря́дно Це́рковь Христо́ву,/ ве́рных собра́ние украси́л еси́,/ богозда́нно пе́рвая бо добро́та в тебе́ яви́ся,/ пресла́вная чудеса́ тобо́ю повсю́ду сотворя́ющи,/ и́бо и чу́вственнаго и вреди́тельнаго в воде́ зми́я стра́шна уби́в,/ во́ду без вре́да лю́дем пи́ти сотвори́л еси́./ Те́мже тому́ удивля́шеся, мо́лим тя:/ моли́ Бо́га спасти́ся нам.</p>
				<p>
					<style>Сла́ва, глас 8:</style>
				</p>
				<p>Прииди́те, благочести́вых люде́й собра́ние,/ воздади́м сла́ву и хвалу́ Всетворцу́ Бо́гу на́шему,/ глаго́люще согла́сно: аллилу́ия./ Я́ко Он, Всемо́щный, сотвори́ всем <style>Днесь</style> вели́чие,/ просла́ви бо Своего́ уго́дника,/ святи́теля Дона́та блаже́ннаго,/ столпа́ Це́ркве Святы́я неподви́жима,/ исто́чника чуде́с преизоби́льнаго,/ во вся́ких ско́рбех лю́дем ве́рным ско́раго помо́щника,/ и́же и́стинною ве́рою и богоприя́тною моли́твою ко Го́споду Бо́гу/ ме́ртваго му́жа воскреси́/ и от разреше́ния до́лга жену́ его́ свободи́, обличи́в злоде́теля;/ от царе́вны де́вы де́мона, му́чащаго ю, прогна́;/ два́жды в су́шу дождь с небе́с сведе́;/ моля́щим его́ исполня́ет проше́ния./ Те́мже к нему́ возопии́м:/ ра́дуйся, о́тче Богому́дрый,/ па́стырю и сострада́телю наш,/ чудотво́рче Дона́те,/ преди́вный и ми́лостивый,/ и моли́ о нас Человеколю́бца Бо́га/ да насле́дим вси Ца́рство Небе́сное.</p>
				<p>
					<style>И ны́не, Богоро́дичен: </style>Царь Небе́сный:
				</p>
				<p>
					<style>Вход. Проки́мен дне. И чте́ния святи́тельская 
						<emphasis>(зри 26 апреля).</emphasis>
					</style>
				</p>
				<p>
					<style>На лити́и стихи́ры, глас 4:</style>
				</p>
				<p>На сла́ву Бо́жию стеце́мся вси/ и у́зрим о́браз Бо́жий и подо́бие соблю́дшаго,/ всечестна́го иера́рха Христо́ва Дона́та,/ и́же в чудесе́х сия́ет/ и просвеща́ет ве́рных сердца́ и мы́сли благода́рно,/ де́лы бо богоуго́дными дости́же край жела́ний —/ соверше́нную любо́вь Христа́ Го́спода Иису́са,/ и ны́не, в Небесе́х со А́нгелы ликовству́я,/ мо́лится о честву́ющих па́мять его́ ве́рно.</p>
				<p>Нова́го Ри́ма — гра́да Константи́ня/ благове́рнии вси лю́дие,/ в па́мять <style>Днесь</style> Богоно́снаго иера́рха Дона́та/ прииди́те и восхвали́те ку́пно с на́ми:/ и́же богоизбра́нное бысть жили́ще Всесвяты́я Тро́ицы,/ отню́ду же благода́ть прие́м,/ архиере́й святы́й чудеса́ сотворя́ет,/ удиви́ царя́, правосла́вна самоде́ржца,/ и весь наро́д, та́мо су́щий./ По проше́нию царе́ву, ходи́в по гра́ду в моли́твах к Бо́гу/ и изведе́ с высоты́ небе́сныя на су́хость земну́ю дождь преве́лий;/ на не́мже ри́за в дожди́ том мно́гом ни ка́плею омочи́ся./ Сух бо святи́тель во храм святы́й прии́де,/ воспева́я сла́ву Христу́ Бо́гу,/ и мо́лится Ему́ о всех нас.</p>
				<p>Боже́ственный ра́дости и весе́лия духо́внаго испо́лнение,/ яви́ся светоно́сная твоя́ па́мять,/ о́тче Богому́дре Дона́те./ Во псалме́х у́бо и пе́снех све́тло торжеству́ет/ твоя́ па́ства гра́да Еври́я и окре́стныя его́,/ име́ющи в себе́ свети́льника богоуго́днаго и па́стыря чудотвори́ваго,/ зе́млю суху́ю у них напои́вшаго/ и преизоби́льно плоды́ возрасти́ти сотво́ршаго,/ ми́лость же и любо́вь всем лю́дем, в беда́х су́щим, подаю́щаго./ Сего́ же ра́ди наследи́л еси́ ве́чное блаже́нство,/ предстоя́ Триипоста́сному Божеству́,/ моли́ изба́витися нам от вся́ких бед и скорбе́й/ и насле́дити прекра́сный град — Иерусали́м Го́рний.</p>
				<p>Сла́ву воплоти́вшагося Сы́на Бо́жия/ на земли́ пропове́дуя,/ я́ко архиере́й достосла́вный,/ о́тче преподо́бне Дона́те,/ сла́ву мирску́ю и бога́тство вмени́в во ничто́же,/ от страсте́й ду́шу и те́ло моли́твою и посто́м очи́стил еси́,/ нас ра́ди обнища́вшего Христа́ возлюби́в./ Без преткнове́ния учи́л еси́ лю́ди Госпо́дни/ благоче́стию, чистоте́, и́стине,/ о́браз явле́нный и прописа́ния ева́нгельский жи́зни быв всем наро́дом./ Сего́ же ра́ди просла́вился еси́ чудотворе́ниями по вселе́нней,/ тем воше́д в Го́рняя Небеса́,/ моли́ Всеблага́го Бо́га,/ сла́вити и воспева́ти Его́ нам во ве́ки.</p>
				<p>
					<style>Сла́ва, глас 5:</style>
				</p>
				<p>Кто возглаго́лет, Всетво́рче Бо́же наш,/ суде́б Твои́х бе́здну,/ и́миже на земли́ спаса́еши лю́ди Твоя́,/ да избра́нныя Твоя́, правосла́вно живу́ще все,/ в вечнора́достных Твои́х кро́вех водворя́тся/ и зре́ния Твоего́, в Тро́ице сла́вимаго, сподо́бятся./ Богоизбра́нныя бо Твоя́ и чи́стыя сосу́ды, епи́скопы святы́я,/ Це́ркве Боже́ственныя па́стыри поставля́еши,/ и́же Тя, Вседержи́теля и ми́ра всего́ Прави́теля,/ де́лом и сло́вом пропове́даша,/ научи́ша наро́ды благоче́стию,/ ве́ровати в Тя и служи́ти Бо́гу,/ в Тро́ице жи́ву и и́стинну,/ и чудесы́ преславными о́ныя удиви́ша./ Си́цев бе му́дрый и ве́рный архиере́й Твой,/ оте́ц наш Дона́т преподо́бный./ От ю́ности своея́ возлюби́ Тя/ и, я́ко на тве́рди тве́рдельное со́лнце,/ доброде́телями просвети́ся/ и осия́ вся ми́ра концы́./ Христоподража́телен быв терпе́нием, кро́тостию и ми́лостию ко всем челове́ком,/ чуде́с благода́ть почерпе́,/ преста́вися к Тебе́, Влады́це,/ моли́твами его́ спаси́ нас, Го́споди.</p>
				<p>
					<style>И ны́не, Богоро́дичен:</style>
				</p>
				<p>Храм и дверь еси́,/ пала́та и престо́л Царе́в,/ Де́во Всечестна́я,/ Е́юже Изба́витель мой, Христо́с Госпо́дь,/ во тьме спя́щим яви́ся,/ Со́лнце сый пра́вды, просвети́ти хотя́,/ я́же созда́ по о́бразу Своему́ руко́ю Свое́ю./ Те́мже, Всепе́тая,/ я́ко ма́терне дерзнове́ние к Нему́ стяжа́вшая,/ непреста́нно моли́ спасти́ся душа́м на́шим.</p>
				<p>
					<style>На стихо́вне стихи́ры, глас 1.</style>
				</p>
				<p>
					<style>Подо́бен: </style>Всехва́льнии му́ченицы:
				</p>
				<p>Бо́га Отца́, Сы́на и Свята́го Ду́ха,/ в Тро́ице Единосу́щна, пропове́дал еси́,/ всему́дре о́тче Дона́те,/ я́ко везде́ Сый и вся исполня́ет/ и призыва́ет во оби́тели Небе́сныя челове́ки,/ учи́л еси́ па́ству Ему́ при́сно служи́ти,/ архиере́й быв правосла́вный./ Тем моли́ о нас Христа́ Го́спода,/ да сподо́бимся мы во ве́ки с Ним жи́ти.</p>
				<p>
					<style>Стих: </style>Свет возсия́ пра́веднику/ и пра́вым се́рдцем весе́лие.
				</p>
				<p>Ди́вный сосу́д Вы́шняго,/ в Це́ркви Христо́вой поста́вленный,/ всече́стне Дона́те чудотво́рче,/ из него́же ре́ется благода́ть исцеле́ний ве́рным,/ и пра́вило доброде́телей изве́стное,/ любви́ струя́ неистощи́мая,/ сла́во правосла́вных,/ тре́бующих ско́рая по́мощь,/ твои́ми моли́твами испроси́ нам у Христа́/ несконча́емое в Небесе́х насле́дие.</p>
				<p>
					<style>Стих: </style>Весели́теся, пра́веднии, о Го́споде,/ и испове́дайте па́мять святы́ни Его́.
				</p>
				<p>На высоте́ восхожде́ние/ в се́рдце твое́м име́в непреста́нно, о́тче,/ де́ятелей чудотво́рных сподо́бился еси́/ и, кро́ток быв, кро́тких вои́стинну насле́довал еси́ зе́млю,/ иде́же зри́ши несре́дственно Боже́ственную Тро́ицу./ Сего́ ра́ди тя почита́ем и ра́достию взыва́ем:/ ра́дуйся, архиере́ю Дона́те,/ учи́телю Це́ркве Богодарова́нный.</p>
				<p>
					<style>Сла́ва, глас 6:</style>
				</p>
				<p>Ева́нгелия Христо́ва послу́шателя,/ и́стиннаго па́стыря, Богоно́снаго свети́льника,/ возсия́вшаго среди́ не́дра церко́внаго/ благоче́стием, и чистото́ю, и чу́дною добро́тою,/ отца́ чудотво́рца Дона́та сла́внаго,/ церко́вныя вси пито́мцы,/ восхва́лим <style>Днесь</style> ра́достне:/ ра́дуйся, о́тче, Бргозри́тельный у́ме,/ челове́че Небе́сный, земны́й А́нгеле;/ ра́дуйся, виногра́да душ христиа́нских де́лателю;/ ра́дуйся, Христо́в дру́же и́скренний;/ ра́дуйся, в послуша́ние зову́щим тя гото́вый помо́щник;/ ра́дуйся, руководи́телю изве́стный в Ца́рство Небе́сное,/ в не́мже ны́не обита́я,/ призира́й, свя́те, на моля́щия тя:/ да пода́ст Христо́с Бог всем лю́дем/ мир и ве́лию ми́лость.</p>
				<p>
					<style>И ны́не, Богоро́дичен: </style>Творе́ц и Изба́витель:
				</p>
				<p>
					<style>На благослове́нии хле́бов тропари́ о́ба, по еди́ножды, и </style>Богоро́дице Де́во: 
					<style>еди́ножды.</style>
				</p>
				<p>
					<style>А иде́же несть всено́щнаго бде́ния, на вели́цей вече́рни по </style>Ны́не отпуща́еши: 
					<style>глаго́лем тропа́рь еди́ножды. </style>Сла́ва, и ны́не,
					<style> Богоро́дичен воскресен.</style>
				</p>
				<p>
					<style>Тропа́рь: глас 8:</style>
				</p>
				<p>Благи́й яре́м Христо́в и бре́мя легко́ Ева́нгельскаго уче́ния взем,/ иера́рше Дона́те Богоблаже́нне,/ вельми́ подвиза́лся еси́ во
					<emphasis/>вре́менней жи́зни,/ архиере́й у́бо Богоуго́ден быв,/ до́бре пасы́й лю́ди Бо́жия,/ просвети́в ты́я уче́нием,/ чудотворе́нием вселе́нную удиви́л еси́./ Сего́ ра́ди мо́лим тя:/ да изба́вит нас Христо́с Бог от вся́ких бед/ и Небе́снаго блаже́нства сподо́бит.
				</p>
				<p>
					<style>Ин тропа́рь, глас 4:</style>
				</p>
				<p>Блаже́н де́латель и украси́тель Це́ркве Христо́вы,/ о́тче Дона́те, был еси́,/ непреста́нно попече́ние о ста́де твое́м стяжа́в,/ науча́я и руководя́ о́но в любви́ Сы́на Бо́жия,/ не то́кмо бо в твое́м гра́де мно́гий наро́д,/ но в Константино́поле самоде́ржца и в нем вся лю́ди/ удиви́л еси́/ пресла́вными чудесы́ твои́ми./ Богоуго́дныя у́бо мольбы́/ сотворя́я ко Христу́ Бо́гу,/ помо́щник скор всем яви́ся,/ предстоя́ Всесвяте́й Тро́ице,/ в Вы́шних моли́ Ю о всех нас,/ да спасе́т ду́ши на́ша.</p>
				<p>
					<style>НА У</style>
					<style>́ТРЕНИ</style>
				</p>
				<p>
					<style>На </style>Бог Госпо́дь:
					<style> тропари́, о́ба по еди́ножды. Сла́ва, и ны́не, Богоро́дичен: </style>Е́же от ве́ка:
				</p>
				<p>
					<style>По 1-м стихосло́вии седа́лен, глас 1.</style>
				</p>
				<p>
					<style>Подо́бен: </style>Ка́мени запеча́тану:
				</p>
				<p>Возсия́л еси́ в ми́ре, святи́телю Дона́те,/ чудесы́ просвеща́я ве́рно приходя́щия к тебе́,/ престо́л же архиере́йский, я́ко мудр па́стырь, украси́в,/ мно́жае присво́ился еси́ Христу́ и лику́еши со А́нгелы на Небесе́х, о нас моля́ся./ Сла́ва укре́пльшему тя Бо́гу,/ слава Венча́вшему тя,/ сла́ва Де́ющему тобо́ю всем исцеле́ния.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Пречи́стая Де́во Богоро́дице Мари́е,/ ру́це Твои́ Боже́ственныя, и́миже Созда́теля понесла́ еси́, вопло́щшагося благосты́нею,/ просте́рши, умоли́ Его́/ изба́вити ны от искуше́ний, и бед, и страсте́й, хва́лящия Тя любо́вию и вопию́щия:/ сла́ва Все́льшемуся в Тя,/ сла́ва Проше́дшему из Тебе́,/ сла́ва Изба́вившему нас рождество́м Твои́м.</p>
				<p>
					<style>По 2-м стихосло́вии седа́лен, глас 3.</style>
				</p>
				<p>
					<style>Подо́бен: </style>Красоте́ де́вства:
				</p>
				<p>Ве́ру правосла́вную име́я,/ всеусе́рдно во след Христа́ Го́спода поте́кл еси́, преподо́бне иера́рше Дона́те,/ ум твой впери́в к любви́ Его́,/ непреста́нно в моли́твах и посте́х пребыва́л еси́,/ день и нощь всем благотворя́,/ приве́л еси́ Христу́ доброде́тельми твои́ми мно́гий наро́д,/ те́мже и нас помяни́ ко Го́споду, спасти́ ду́ши на́ша.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Богоблаже́нная Де́во Мари́е,/ недомы́сленно и непостижи́мо есть та́инство Бо́жие о Тебе́,/ Богообра́дованная Влады́чице,/ Бо́га бо во чре́ве Твое́м заче́нши, пло́тию родила́ еси́./ Его́же во дву естеству́, в Еди́ной же Ипоста́си,/ Бо́га и Челове́ка, Тобо́ю научи́хомся сла́вити,/ Его́же моли́, да сподо́бимся соверше́ннаго зре́ния Его́/ ве́чно со все́ми святы́ми.</p>
				<p>
					<style>По полиеле́и седа́лен, глас 8.</style>
				</p>
				<p>
					<style>Подо́бен: </style>Прему́дрости:
				</p>
				<p>Сло́во воплоти́вшагося Челове́ка Иису́са/ благоче́стно соблю́л еси́, преблаже́нне о́тче Дона́те, в се́рдце твое́м,/ И́же рече́: кто соблюде́т, сме́рти не и́мать во ве́ки./ Сие́ де́ло в тебе́ испо́лнися,/ тем бо Боже́ственным сло́вом и жив сый ты, вели́ка и ужа́сна сотвори́л еси́ чудеса́:/ воскреси́л еси́ ме́ртва челове́ка;/ вредя́щаго во исто́чнице лю́таго зми́я уби́;/ дожди́ с небесе́ во оживле́ние лю́дем свед;/ де́монов полки́ от челове́к прогна́л еси́/ и досто́йно Христо́ву Це́рковь упа́сл./ Храм свят во сла́ву Го́спода Бо́га созда́в,/ по успе́нии твое́м живе́ши на Небесе́х,/ отну́дуже всем по́мощь подава́й, чту́щим святу́ю па́мять твою́.</p>
				<p>
					<style>Сла́ва: </style>Богоно́сным апо́столом нра́вом, де́лы и чудесы́/ уподо́бился еси́, о́тче всему́дре Дона́те./ Да́нный бо тебе́ тала́нт со мно́гим при́купом Единоро́дному Сы́ну Бо́жию прине́сл еси́,/ научи́в любви́ Бо́жией,/ ве́ре правосла́вней,/ Богому́дрым бо твои́м смы́слом от Це́ркве отгна́л еси́ вся ерети́ческая по́лчища/ и, мно́гая пресла́вная чудеса́ соде́лав в прославле́ние И́мени Го́спода Вседержи́теля, преше́л еси́ во двор Небе́сный./ Те́мже мо́лим тя:/ моли́ Христа́ Бо́га прегреше́ний оставле́ние и насле́дие Небе́сное и нам дарова́ти,/ чту́щим любо́вию святу́ю па́мять твою́.
				</p>
				<p>
					<style>И ны́не, Богоро́дичен:</style>
				</p>
				<p>Предви́денная Бо́гом Всенепоро́чная Де́во, Мари́е
					<emphasis/>Богоро́дице,/ Ма́терь Пресу́щественному Бо́га Отца́ Сло́ву и Безле́тному яви́лася еси́,/ Его́же в после́дняя ле́та сего́ ми́ра пло́тию родила́ еси́ па́че ума́./ И Тя, Богома́ти, я́ко Богоизбра́нное Свое́ оби́телище земно́е,/ пресели́ с пло́тию в Небе́сныя кро́вы,/ иде́же ны́не одесну́ю Сы́на и Бо́га предстои́ши, Всецари́це А́нгелом и челове́ком,/ сла́вою и че́стию венча́нная/ и благода́ть и по́мощь на земли́ обита́ющим подава́ющая, о Обра́дованная./ Мо́лим Тя, Влады́чице:/ моли́ Богонача́льную Всесвятю́ Тро́ицу,/ да спасе́т лю́ди Своя́ по Свои́м щедро́там и премно́гому человеколю́бию.
				</p>
				<p>
					<style>Степе́нна, 1-й антифо́н 4-го гла́са. Проки́мен, глас 4: </style>Честна́ пред Го́сподем/ смерть преподо́бных Его́.
					<style> Стих: </style>Что́ возда́м Го́сподеви о всех, я́же воздаде́ ми? Вся́кое дыха́ние:
					<style> Ева́нгелие от Иоа́нна, зача́ло 36.</style>
				</p>
				<p>
					<style>По 50-м псалме́, стихи́ра, глас 6:</style>
				</p>
				<p>Сла́ва Вездесу́щему Всеблаго́му Бо́гу,/ благоволи́вшему да́ти слове́сному Своему́ ста́ду/ Богому́драго па́стыря и учи́теля, святи́теля Дона́та,/ и́же Всесвяты́я Тро́ицы Боже́ственныя дом избра́нный бысть;/ да́ры чудоде́тельныя в себе́ име́я,/ весь мир благоде́тельствова/ и воздви́же вся́ку ду́шу челове́чу сла́вити всетворя́щаго/ и в мо́лениях по́мощь подава́ющаго Бо́га,/ кому́ждо всем потре́бная и поле́зная./ Те́мже, о иера́рше, о́тче всеблаже́нне,/ сподо́бивыйся он век получи́ти,/ моли́ся о нас, е́же та́мо моля́щим тя бы́ти.</p>
				<p>
					<style>Кано́н свято́му иера́рху Дона́ту, глас 4.</style>
				</p>
				<p>
					<style>Песнь 1 </style>
				</p>
				<p>
					<style>Ирмо́с: </style>
					<emphasis>Боже́ственным покрове́н/ медленноязы́чный мра́ком,/ извити́йствова Богопи́санный зако́н:/ ти́ну бо оттря́с очесе́ у́мнаго,/ ви́дит Су́щаго/ и науча́ется Ду́ха ра́зуму,/ хваля́ Боже́ственными пе́сньми.</emphasis>
				</p>
				<p>Боже́ственное Твое́, Всецарю́, о ро́де челове́ческом промышле́ние:/ воздви́гл бо еси́, я́ко друга́го Моисе́я,/ руково́дствити лю́ди Твоя́ иера́рха, блаже́ннаго Дона́та,/ и́же в Твое́й благода́ти воспе́ Тебе́ благода́рныя пе́сни.</p>
				<p>Боже́ственному Престо́лу при́сно со избра́нными предстоя́,/ невече́рния зари́, о́тче преподо́бне, исполня́емь,/ нам, ве́рно честву́ющим тя, испроси́ у Христа́ Го́спода све́та,/ от мракоро́дныя грехо́в тьмы просвети́тися и воспе́ти, я́ко Бог просла́вися.</p>
				<p>Боже́ственных слове́с ева́нгельскаго Богопропове́дания измла́да научи́вся, блаже́нне,/ впери́л еси́ о́ная кре́пце, я́ко коры́сть мно́гу в тых обреты́й,/ удо́бь огорсти́л
					<a type="note" xlink:href="#note20">20</a> еси́ всяк путь доброде́тели во спасе́ние,/ учи́л бо еси́ вся умнослове́сныя воспева́ти Бо́гу, я́ко просла́вися.
				</p>
				<p>
					<style>Богоро́дичен: </style>Боже́ственная багряни́це Небе́снаго Царя́ сла́вы, Пречи́стая Де́во Мари́е,/ Твои́ми бо кровьми́ Ипоста́сное Бо́га Отца́ Сло́во/ в на́ше челове́чество обагри́ся и злоро́дную истреби́ кля́тву, пострада́в за нас пло́тию./ Ему́же чрез Тебе́ верно вопие́м:/ в щедро́тах безме́рных Бог Иису́с сла́вно просла́вися.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Разве́рзе утро́бы неча́дствовавшия у́зы,/ доса́ду же неудоботерпи́му благоча́дствующия,/ еди́на моли́тва проро́чицы дре́вле А́нны,/ нося́щий дух сокруше́н,/ к Си́льному и Бо́гу ра́зумов.</emphasis>
				</p>
				<p>Разве́рзл еси́ бде́нными твои́ми к Бо́гу моли́твами мрак страсте́й, Богоно́се о́тче,/ вся вра́жия досажда́ющий тебе́ прило́ги сокруше́нным ду́хом до конца́ отрази́в,/ церко́вную па́ству до́бре упа́сл еси́,/ при́сно, Всеси́льне, — зовя́, — Го́споди.</p>
				<p>Разве́рзи нам, всеблаже́нне святи́телю,/ всеще́дрыя хля́би
					<a type="note" xlink:href="#note21">21</a> Всеще́драго Бо́га на́шего предста́тельством твои́м,/ я́коже жа́ждою изнемо́гшия в ме́сте безво́дне,/ сухо́й земле́ исто́чник разве́рзл еси́,/ да наводни́мся его́ благода́тию, в разуме́ пою́ще:/ Всеси́льне Бо́же.
				</p>
				<p>Разве́рзеся иногда́ ми́лость твоя́, о́тче, ко жи́телем страны́,/ в не́йже во исто́чнице злоя́дный змий угнезди́ся, вреди́ сме́ртно во́ды пи́ти./ Его́же, я́ко челове́к Бо́жий, безбоя́зненно уби́в,/ во́ду пи́ти всем сотвори́л еси́,/ напо́й и нас исто́чником во спасе́ние ми́лости твоея́, да зове́м:/ Всеси́льне Го́споди.</p>
				<p>
					<style>Богоро́дичен: </style>Разве́рзе утро́бу Твою́, Пречи́стая Де́во, Единоро́дный Сын Бо́жий,/ преесте́ственно из Пречи́стою боку́ Твое́ю проше́д,/ во избавле́ние всех люде́й от вра́жиих ко́зней./ Те́мже, Благода́тная Мари́е, разжени́ ви́димыя и неви́димыя враги́ на́ши/ и разве́рзенныя их на ны че́люсти сокруши́, да ра́достно вопие́м:/ Всеси́льне Го́споди.
				</p>
				<p>
					<style>Седа́лен, глас 8.</style>
				</p>
				<p>
					<style>Подо́бен:</style> Прему́дрости:
				</p>
				<p>Вели́каго свети́льника светоза́рнаго, Це́ркве столпа́ неразори́маго,/ преизя́щнаго чудотво́рца Дона́та восхва́лим,/ и́же благода́тию воплоти́вшагося Христа́, Сы́на Бо́жия,/ я́ко Его́ сотвори́тельный орга́н, соде́я преве́лия чудеса́ в ми́ре,/ и́хже самоде́ржец царь и Константи́нова гра́да весь наро́д зри́тели бы́ша/ и па́ствы его́ архиере́йскаго престо́ла лю́дие, у них бы́вшая, ви́деша./ К нему́ же возопие́м усе́рдно, зову́ще:/ архиере́ю, благода́ти Бо́жия испо́лненный,/ всем тре́бующим исполня́еши проше́ния,/ моли́ся Христу́ Бо́гу прегреше́ний оставле́ние дарова́ти/ пра́зднующим с любо́вию святу́ю па́мять твою́.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Ра́дуйся, престо́ле огнезра́чный Бо́жий,/ ра́дуйся, Отрокови́це, седа́лище ца́рское,/ о́дре, упещре́нно по́стланный,/ златопорфи́рный черто́зе, хлами́до червленожа́ркая,/ укра́шенный хра́ме, молниено́сная колесни́це, свети́льниче многосве́тлый./ Ра́дуйся, Богоро́дице, дванадесятосте́нный гра́де,/ и дверь златокова́нная, и черто́же светоза́рный,/ светлопозлаще́нная трапе́зо, Богоукра́шенная ски́ние,/ ра́дуйся, сла́вная Неве́сто, Со́лнце ка́плющая./ Ра́дуйся, еди́на души́ моея́ благоле́пие.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>Царю́ царе́й,/ Яковы́й от Якова́го,/ Еди́н, Сло́ве, произше́дый,/ от Отца́ Безвино́внаго Равномо́щнаго Твоего́ Ду́ха/ апо́столом и́стинно посла́л еси́/ я́ко Благоде́теля, пою́щим:/ сла́ва держа́ве Твое́й, Го́споди.</emphasis>
				</p>
				<p>Царю́ царе́й в пресве́тлых Небесе́х ны́не предстоя́щий,/ зре́ния Единосу́щнаго в Трие́х Ипоста́сех Божества́ сподо́бивыйся,/ Боже́ственный иера́рше Дона́те,/ моли́ся, о́тче, о призыва́ющих тя,/ да, спа́сшеся от вся́ких зде скорбе́й, пое́м:/ сла́ва си́ле Твое́й, Го́споди.</p>
				<p>Царя́ Христа́ Бо́га на́шего, слове́сному Его́ ста́ду и́стинный архиере́й быв,/ труды́ и по́двиги во уче́нии ева́нгельскаго жития́ в позо́р
					<a type="note" xlink:href="#note22">22</a> всем предложи́л еси́, о́тче,/ твои́ми у́бо уче́нии и благоприя́тством вселе́нную воздви́гл еси́ гласи́ти:/ сла́ва си́ле Твое́й, Го́споди.
				</p>
				<p>Царь Небе́сный, за человеколю́бие Свое́ яви́выйся нам,/ прозре́ тя досто́йна благода́ти Своея́ сосу́да,/ очи́стившагося вся́каго мирска́го пристра́стия и плотски́х по́хотей./ Его́же, Бо́га и́стинна, ты, блаже́нне, словесы́ и чудодея́нием воспе́л еси́:/ сла́ва си́ле Твое́й, Го́споди.</p>
				<p>
					<style>Богоро́дичен: </style>Цари́це Небесе́ и земли́, Богома́ти Влады́чице Де́во,/ воспита́вшая пресладча́йшаго Сы́на Перворо́днаго, Иису́са Го́спода пречи́стыми сосцы́ Твои́ми,/ во избавле́ние от грех всего́ ми́ра,/ моли́ Его́, Человеколю́бца, да пода́ст нам чи́сте взыва́ти:/ сла́ва си́ле Твое́й, Го́споди.
				</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>Реши́тельное очище́ние грехо́в,/ огнедохнове́нную приими́те Ду́ха ро́су,/ о ча́да снегообра́зная, церко́вная!/ Ны́не от Сио́на бо изы́де Зако́н</emphasis> —/ 
					<emphasis>языкоогнеобра́зная Ду́ха благода́ть.</emphasis>
				</p>
				<p>Разреши́вшаго у́зы сме́ртныя Го́спода Иису́са благода́тию,/ разреши́л еси́, о́тче блаже́нне, заимода́тельное рукописа́ние, воскреси́в ме́ртва,/ и́же поноси́ злоде́телю, хотя́щему взя́ти второ́е до́лжное,/ разреши́ и на нас востаю́щия враго́в ко́зни,/ подая́ нам Ду́ха благода́ть.</p>
				<p>Реше́ние грехо́вных плени́ц/ мно́гим, испове́дающимся чи́сте от се́рдца, сотвори́л еси́, всече́стне,/ в ча́да церко́вная приве́д, напои́л еси́ о́ныя из Сио́на исше́дшим зако́ном, Богоразу́мне,/ уча́ вся ве́рныя мольба́ми и посто́м приима́ти Ду́ха благода́ть.</p>
				<p>Реши́л еси́, преподо́бне, зе́льную печа́ль/ царя́ и цари́цы благочести́вых, и́же моли́ли тя,/ отгна́в от дще́ри их царе́вны му́чащаго <style>ю</style> де́мона,/ благодари́ша бо Бо́га, ра́достне диви́шася живу́щей в тебе́ Ду́ха благода́ти.</p>
				<p>
					<style>Богоро́дичен: </style>По рождестве́ Твое́м стра́ннем пребыла́ еси́ Де́вою,/ я́коже пре́жде: Бог бо бе рожде́йся, и претворя́яй вся во́лею,/ Безму́жная Мари́е Богоневе́стная.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Очище́ние нам, Христе́,/ и спасе́ние, Влады́ко,/ возсия́л еси́ от Де́вы,/ да, я́ко проро́ка от зве́ря морска́го пе́рсей Ио́ну,/ от тли исхити́ши/ всего́ Ада́ма всеро́дна па́дшаго.</emphasis>
				</p>
				<p>Очище́ние Це́ркве твоея́ бо́дрым пасо́мством от ерети́ческаго злове́рства/ и от вся́каго собла́зна сотвори́в, Богоно́се о́тче,/ зве́ря, челове́ческих душ губи́теля, уби́л еси́ моли́твами твои́ми.</p>
				<p>Очище́ние душе́внаго твоего́ Богозри́тельнаго смы́сла, о́тче Дона́те, соде́ловая,/ от пристра́стнаго жития́ и царе́вых трудо́в за труд не восхоте́л еси́ взя́ти,/ да от тлеро́дныя земли́ удо́бь исхити́шися.</p>
				<p>Очище́ние чу́дно бе́дствующей жене́/ от напра́снаго заимоистяза́тельнаго до́лга сотвори́л еси́, преподо́бне:/ ми́лостивно бо, ея́ скорбь услы́шав, воздви́гл му́жа уме́рша,/ и́же обличи́ оби́ду творя́щаго.</p>
				<p>
					<style>Богоро́дичен: </style>Очище́ние, Богороди́тельнице Де́во, тлеро́днаго сладостра́стия правове́рным подала́ еси́,/ из Тебе́ бо произше́д, Влады́ка Христо́с возста́ви ны, па́дшия,/ же́ртву хвале́ния Ему́ при́сно возноси́ти.
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен: </style>Взбра́нной Воево́де:
				</p>
				<p>Красото́ Це́ркве, утверди́вшияся на ка́мени — Боговоплоще́нном Спа́се Христе́,/ Богоправи́мое доброде́телей прави́ло,/ Дона́те, досточу́дный чудотво́рче,/ я́ко иера́рх име́еши дерзнове́ние всетворя́щему Бо́гу о лю́дех моли́тися,/ враго́в ви́димых и неви́димых предста́тельством твои́м свободи́ вопию́щия:/ сла́ва в Тро́ице Еди́ному Бо́гу.</p>
				<p>
					<style>И́кос:</style>
				</p>
				<p>Досто́йно в ми́ре жи́тельствуя,/ Боже́ственным любви́ Бо́жия пла́менем Боголюби́вое се́рдце твое́ распаля́я/ и Небе́сным духо́внаго исправле́ния огне́м умовре́дныя прегреше́ний людски́х пле́велы пожига́я,/ богомы́сленно Триипоста́снаго Бо́га пропове́дал еси́,/ Его́же Боже́ственным дарова́нием чуде́с ре́ки, Дона́те всехва́льне, источи́л еси́./ Те́мже вопие́м ти:/ ра́дуйся, от ю́ности воздержа́нию научи́вся;/ ра́дуйся, в мла́дости седи́нами ума́ благоукраси́вся./ Ра́дуйся, чи́стое житие́ в достосла́вном де́встве соверши́вый;/ ра́дуйся, посто́м и моли́твами Всеблаго́му Бо́гу на́шему угоди́вый./ Ра́дуйся, победи́в вся преле́стнаго сего́ земна́го ми́ра сла́сти;/ ра́дуйся, от лука́ваго де́мона приснонаноси́мыя отрази́в стра́сти./ Ра́дуйся, я́ко досто́ин па́стырь, на престо́л архиере́йский возведе́нный;/ ра́дуйся, па́ству твою́ на па́жити ева́нгельской до́бре пасы́й, ублаже́нный./ Ра́дуйся, испо́лнен я́влься ми́лостивых ко всем благотворе́нии;/ ра́дуйся, Богопоста́вленный столп архиере́йских удобре́ний./ Ра́дуйся, чуде́с во Христе́ пресла́вных в по́льзе сотвори́тель;/ ра́дуйся, в любо́вь Христо́ву мно́гих научи́тель./ Ра́дуйся, тебе́, приве́тствующе, вопие́м:/ сла́ва в Тро́ице Еди́ному Бо́гу.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>Согла́сная возшуме́ орга́нская песнь/ почита́ти златосотворе́нный безду́шный истука́н;/ Уте́шителева же светоно́сная благода́ть повеству́ет,/ е́же вопи́ти:/ Тро́ице Еди́ная, Равноси́льная, Безнача́льная, благослове́нна еси́.</emphasis>
				</p>
				<p>Согла́сно покори́в те́ло ду́ху,/ Пренача́льней Боже́ственней Тро́ице боготворе́нным тобо́ю орга́ном/ воспе́л еси́, блаже́нне Дона́те, досто́йную песнь: аллилу́ия,/ Ю́же моли́, мо́лим тя, да благода́ть Ду́ха научи́т ны зва́ти ве́чно:/ Тро́ице Свята́я, благослове́нна еси́.</p>
				<p>Согла́сно отце́в святы́х догма́ты о Тро́йческом Богонача́лии,/ е́же ве́ровати, е́же сла́вити Еди́но Божество́ в Трие́х Ипоста́сех, кре́пце содержа́в,/ я́сно во вселе́нную пропове́дал еси́, всехва́льне,/ Ю́же ны́не несре́дственно на Небе́сных гора́х зри́ши, поя́ сла́дце:/ Тро́ице Безнача́льная, благослове́нна еси́.</p>
				<p>Согла́сно друголю́бием пода́ждь нам, иера́рше Христо́в,/ почита́ти во псалме́х и пе́нии Всеси́льнаго Бо́га и Творца́ на́шего/ и велича́ти Боговлады́чицу Де́ву Мари́ю,/ да безме́рная Его́ ми́лость предста́тельством Всечи́стыя Ма́тере/ возста́вит па́дшия ны́не ра́достне глаго́лати:/ Тро́ице Еди́ная, благослове́нна еси́.</p>
				<p>
					<style>Богоро́дичен: </style>Согла́сно прореко́ша святи́и проро́цы о Тебе́, Де́во Всечи́стая,/ я́ко роди́ши Бо́га воплоще́нна,/ мы же, сбытие́ в соверше́нстве ви́дяще,/ велича́ем Тя, Ма́терь Бо́га Вы́шняго,/ и сла́вим неизрече́нное Твое́ рождество́, моля́ще же Тя, глаго́лем:/ спаси́ ны, Влады́чице, от бед и скорбе́й, благослове́нна еси́.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Разреша́ет у́зы </emphasis>
					<emphasis>и</emphasis>
					<emphasis>ороша́ет пла́мень/ Трисве́тлый Богонача́лия о́браз, пою́т о́троцы:/ благослови́т же Еди́наго Спа́са и Вседе́теля,/ я́ко Благоде́теля,/ сотворе́нная вся́ческая тварь.</emphasis>
				</p>
				<p>Разреши́вшаго смерть Кресто́м Свои́м/ и пла́мене пагубоно́сных страсте́й богоподража́тельныя избавля́ющаго,/ Небе́снаго Царя́ богомы́сленне благослови́л еси́, о́тче, зовы́й:/ благослови́ Вседе́теля, вся́ческая тварь.</p>
				<p>Разреше́ние в ско́рбех и печа́лех наде́ждою на Всемо́щнаго Бо́га мно́гим пешехо́дцем/ волновоздвиза́емаго сего́ мо́ря по́дал еси́, досточу́дне Дона́те,/ уче́нии бо твои́ми уте́шены, вопие́м:/ благослови́ Го́спода, вся́ческая тварь.</p>
				<p>Разреши́л еси́ тучено́сныя небе́сныя о́блаки излия́ти дождь мно́гий/ мольба́ми твои́ми лити́йными, преподо́бне,/ царь бо самоде́ржец и вси Константино́поля гра́ждане,/ богоуго́дную твою́ по́мощь ви́девше, любо́вне глаго́лаша:/ благослови́ Го́спода, вся́ческая тварь.</p>
				<p>
					<style>Богоро́дичен: </style>Разреши́ла еси́, Богора́дованная Де́во, прама́терния кля́твы весь род челове́ч:/ воплоще́нный бо Твой Сын и Бог наш пострада́ за ны и умири́ Кро́вию Свое́ю Бо́га Отца́,/ да в животе́ ве́чнем спасе́мся, воспева́юще:/ благослови́ Святу́ю Тро́ицу и велича́й Богоро́дицу, вся́ческая тварь.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Ра́дуйся, Цари́це,/ матероде́вственная Сла́во,/ вся́ка бо удобообраща́тельная благоглаго́ливая уста́/ вити́йствовати не мо́гут,/ Тебе́ пе́ти досто́йно,/ изумева́ет же ум всяк Твое́ рождество́ разумети,/ те́мже Тя согла́сно сла́вим.</emphasis>
				</p>
				<p>Ра́дуйся, Богоизбра́нное христиа́нское свети́ло,/ просвети́вшее Богоразу́мия све́том вселе́нную, архиере́е Дона́те,/ незы́блемая Правосла́вия твердь,/ утверди́ ду́ши на́ша в ве́ре и любви́ пребыва́ти/ и присносу́щнаго Бо́га при́сно и согла́сно сла́вити.</p>
				<p>Ра́дуйся, всехва́льне Дона́те, боготка́нная правосла́внаго благоче́стия ри́зо,/ многоце́нными превели́ких доброде́телей би́серми боголе́пно удобре́нная,/ моли́ све́том оде́яющася Бо́га/ в све́тлую ве́чныя жи́зни ри́зу оде́ятися нам,/ да Его́ Творца́ согла́сно сла́вим.</p>
				<p>Ра́дуйся, богонасажде́ннаго са́да прему́дрый де́лателю,/ созда́вый храм че́стен и украси́вший той преизя́ществом во сла́ву Христа́, Безсме́ртнаго Царя́,/ и, испо́лнив те дни жи́зни и успну́в, ны́не чи́сте зри́ши в Небесе́х Бо́га,/ у Него́ же испроси́ нам во благоду́шии повсю́ду Его́ согла́сно сла́вити.</p>
				<p>
					<style>Богоро́дичен: </style>Ра́дуйся, Богома́ти, Де́во Мари́е, наде́ждо и предста́тельство христиа́нское,/ воплоти́вшемуся из Тебе́ Сы́ну Иису́су Христу́ и Тебе́, Влады́чице,/ в па́мять уго́дника ва́шего, Дона́та святи́теля, во усе́рдии моле́ние прино́сим:/ подади́те нам в Небе́сном жили́ще Тро́ицу со А́нгелы сла́вити.
				</p>
				<p>
					<style>Свети́лен.</style>
				</p>
				<p>
					<style>Подо́бен: </style>Жены́, услы́шите:
				</p>
				<p>Богоявле́ния све́том свы́ше просвеще́нный/ и окропле́нный и́стины благода́тию, Богому́дре о́тче Дона́те,/ смире́ния Богочелове́ка Иису́са ревни́тель был еси́,/ благоугоди́в Ему́ архиере́йскою пра́востию и чудесы́ просвети́вся,/ те́мже, соверша́юще твою́ па́мять, сла́вим Го́спода Бо́га.</p>
				<p>
					<style>Сла́ва, и ны́не, Богоро́дичен:</style>
				</p>
				<p>Златоте́чная Бо́жия реко́, небе́сными наводне́нная даро́в Ду́ха,/ неботе́чную ра́дости небе́сныя струю́ источа́й на скорбя́щия ду́ши на́ша/ и да́руй нам Твою́ по́мощь, да зове́м Ти:/ ра́дуйся, Ма́ти Госпо́дня.</p>
				<p>
					<style>На хвали́тех стихи́ры, глас 2.</style>
				</p>
				<p>
					<style>Подо́бен: </style>Егда́ от Дре́ва:
				</p>
				<p>Све́тлое <style>Днесь</style> наста́ торжество́/ Богоно́снаго отца́ иера́рха Дона́та,/ прииди́те, вси благоу́мствующии,/ восхва́лим све́тлаго сего́ свети́льника и чудотво́рца вели́ка,/ сподо́бившагося Го́рняго со А́нгелы жития́,/ я́ко да того́ мольба́ми к Бо́гу/ прии́мем скорбе́й ку́пно и прегреше́ний избавле́ние.</p>
				<p>На высоте́ смире́ния,/ кро́тости же и целому́дрия воспери́вся,/ псало́мски в дому́ Бо́жий,/ я́ко крин благово́нный, процве́л еси́,/ о́тче Богому́дре Дона́те,/ облагово́нил еси́ Богопропове́дническими уче́нии Христо́ву Це́рковь,/ Боже́ственная бо благода́ть/ излия́ся из уст твои́х/ благове́рующим во спасе́ние.</p>
				<p>Равноа́нгельное на земли́ житие́ пожи́вый/ и упра́вивый до́бре ста́до Христо́во,/ непреходя́щее селе́ние со А́нгелы и архиере́и насле́дил еси́,/ Богоно́се о́тче Дона́те./ Свята́я бо твоя́ душа́/ на Не́бо к ликостоя́нием А́нгельским Бо́гом преселе́на бысть,/ чудотвори́вое же те́ло твое́/ в со́зданием тобо́ю хра́ме положи́ся на исцеле́ние притека́ющим.</p>
				<p>Благово́ннейшее ми́ро врачева́ний/ источа́еши нам <style>Днесь</style>, Дона́те о́тче,/ в Боже́ственней па́мяти твое́й,/ и отгоня́еши, му́дре, мглу скорбе́й и стра́сти теле́сныя,/ и плоды́ земны́ми, дожди́ подая́,/ обогаща́еши вся, вопию́щий Христу́:/ Ты еси́ неистоще́нное Ми́ро,/ благоуха́ющее пою́щия Тя, Го́споди.</p>
				<p>
					<style>Сла́ва, глас 5: </style>
				</p>
				<p>Христа́ Боговоплоще́нна,/ И́стиннаго Па́стыря усе́рдный подража́тель,/ апо́стольских пропове́даний согла́сниче,/ иера́рше прему́дре Дона́те,/ благово́нного Сло́ва Бо́жия па́житию/ слове́сную па́ству Христо́ву богоуго́дно воспита́в,/ на пра́вую стезю́ спасе́ния путево́дствив/ и чудоде́лиями вся на вселе́нней умносло́вцы удиви́в,/ врачу́я не́мощи вся́кия,/ я́ко Богоуго́дный па́стырь удосто́ился еси́/ нетле́нную ве́чныя жи́зни мзду восприя́ти в Го́рнем Сио́не/ от Пастыренача́льника Го́спода Иису́са./ Его́же моли́, всеблаже́нне,/ сохрани́тися от хи́щных неви́димых волко́в честву́ющим тя/ и сподо́битися всем Небе́снаго Ца́рствия.</p>
				<p>
					<style>И ны́не, Богоро́дичен:</style>
				</p>
				<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый, сте́ну необори́мую,/ тве́рдую Предста́тельницу/ и прибе́жище душ на́ших.</p>
				<p>
					<style>Славосло́вие вели́кое, и про́чее, и отпу́ст, и час пе́рвый.</style>
				</p>
				<p>
					<style>НА ЛИТУРГИ</style>
					<style>́И</style>
				</p>
				<p>
					<style>Блаже́нны от кано́на свята́го, пе́сни 3-я и 6-я. А́ще Пятидеся́тница — песнь пра́зднику. Проки́мен, глас 7: </style>Восхва́лятся преподо́бнии во сла́ве/ и возра́дуются на ло́жах свои́х. 
					<style>Стих: </style>Воспо́йте Го́сподеви песнь но́ву, хвале́ние Его́ в Це́ркви преподо́бных.
					<style> Апо́стол ко Евре́ем, зача́ло 311: </style>Бра́тие, иму́ще у́бо Архиере́я вели́ка: 
					<style>Коне́ц: </style>по чи́ну Мелхиседе́кову. Аллилу́ия,
					<style> глас 2. Стих: </style>Блаже́н муж, боя́йся Го́спода, в за́поведех Его́ восхо́щет зело́. 
					<style>Стих: </style>Гото́во се́рдце его́ упова́ти на Го́спода. 
					<style>Ева́нгелие от Луки́, зача́ло 67: </style>Рече́ Госпо́дь: не бо́йся, ма́лое ста́до: 
					<style>Коне́ц: </style>Сын Челове́ческий прии́дет
					<style>. Прича́стен: </style>В па́мять ве́чную:
				</p>
			</section>
			<section>
				<title>
					<p>Святитель Донат </p>
				</title>
				<p>Святитель Донат был епископом г. Еврии (Эпир, Греция) во времена византийского императора Феодосия (379–395). Уже при жизни святитель Донат был прославлен многими чудесами. Так, близ города в селе Сория, находился источник, вода которого стала вредоносной. Когда святитель с клириками отправился к источнику, то, как сообщает житие, им навстречу выполз змей, умерщвленный по молитве епископа, и вода в источнике была очищена. Церковный историк Созомен (V век) сообщает также, что по молитве епископа Доната в безводном месте появился обильный источник. О чудесах, совершенных святителем Донатом, стало известно императору Феодосию. По просьбе императора, святитель Донат исцелил его болящую дочь. В благодарность императором было даровано место в Еврии для постройки храма. В другой раз святитель во время засухи испросил у Господа дождь столь обильный, что залил улицы Константинополя; ризы же святителя, стоявшего под ливнем, остались сухими. Известно также, что святитель Донат однажды воскресил мертвеца. Преставился святитель Донат в преклонном возрасте около 387 года.</p>
				<p>Служба святителю Донату составлена в 1704 году патриаршим дьяком иеромонахом Карионом (Истоминым) (ГИМ, Увар., №870/ 36).</p>
				<p>
					<strong>Литература:</strong>
				</p>
				<p id="p1">
					<strong>1</strong>. Великие Минеи Четии, изданные Археографической Комиссией. Апрель. М., 1916, л. 1154–1155.
				</p>
				<p id="p2">
					<strong>2</strong>. Созомен. Церковная история, кн. 7, гл. 2–6. Берлин, 1960.
				</p>
			</section>
			<section>
				<title>
					<p>Святи́теля Ники́ты, епи́скопа Новгоро́дскаго</p>
				</title>
				<p>
					<emphasis>
						<style>(службу зри 31 января)</style>
					</emphasis>
				</p>
				<p>
					<style>Тропа́рь, глас 4:</style>
				</p>
				<p>Наслади́вся, Богому́дре, воздержа́ния/ и жела́ние пло́ти твоея́ обузда́в,/ на престо́ле святи́тельства сел еси́/ и, я́ко звезда́ многосве́тлая,/ просвеща́я ве́рных сердца́/ заря́ми чуде́с твои́х,/ о́тче наш святи́телю Ники́то,/ и ны́не моли́ Христа́ Бо́га,/ да спасе́т ду́ши на́ша.</p>
				<p>
					<style>Конда́к, глас 6.</style>
				</p>
				<p>
					<style>Подо́бен: </style>Е́же о нас:
				</p>
				<p>Архиере́йства са́ном почти́вся/ и чи́сте Чисте́йшему предстоя́,/ приле́жно моле́ние за лю́ди твоя́ приноси́л еси́,/ я́ко и дождь моли́твою свел еси́,/ овогда́ же и гра́да запале́ния угаси́л еси́./ И ны́не, святи́телю Ники́то,/ моли́ Христа́ Бо́га/ спасти́ лю́ди твоя́ моля́щияся,/ да вси вопие́м ти:/ ра́дуйся, святи́телю, о́тче преди́вный.</p>
			</section>
			<section>
				<title>
					<p>Святитель Никита, епископ Новгородский</p>
				</title>
				<p>Святитель Никита, епископ Новгородский родился в Киеве. Он был одним из первых пострижеников Киево-Печерской обители, в которой подвизался при преподобном игумене Никоне (1078–1088). В молодости Никита претерпел искушение от беса, внушившего ему желание прославиться среди людей. Несмотря на запрещение игумена, он самовольно затворился в келлии. В затворе Никита, по повелению диавола, явившегося ему в образе светлого ангела, перестал молиться и каяться в грехах; из всего Священного Писания он стал читать лишь книги Ветхого Завета, истолковывая их по-своему, поучать народ и пророчествовать. Многие стали приходить к нему для беседы. По молитвам святых отцов Киево-Печерской обители, Никита понял, что обольщен бесом, и глубоко раскаялся в непослушании игумену, после чего полностью покорил себя воле старцев, стал вести строгую, воздержанную жизнь. Много лет он оплакивал свой грех и нес подвиг смиренного послушания. Совершенствуясь в добродетелях, он достиг высокой духовной мудрости, стал одним из наиболее строгих подвижников Киево-Печерского монастыря.</p>
				<p>В 1096 году преподобный Никита был возведен митрополитом Киевским Ефремом на святительский престол Великого Новгорода. Немало потрудился он для утверждения христианства, распространения и поддержания благочестия в обширной Новгородской епархии. В течение двенадцатилетнего архиерейского служения он был для своей паствы ярким примером добродетельной жизни. Святитель Никита тайно подавал милостыни, был молитвенником и помощником страждущих. Еще при жизни святитель прославился чудотворениями: в 1097 году он своей молитвой угасил сильный пожар в Новгороде; в другой раз во время губительной засухи низвел дождь на землю. При святителе Никите велось весьма значительное строительство храмов в Новгородской земле. Антониев монастырь — один из первых в Новгороде был основан по благословению епископа Никиты преподобным Антонием Римлянином († 1147; память 3 августа). На средства святителя Никиты расписан главный храм Новгорода — собор в честь Софии, Премудрости Божией.</p>
				<p>При всех многочисленных трудах и заботах по благоустройству Новгородской епархии святитель Никита никогда не оставлял сугубого подвига монахов-отшельников: под святительскими одеждами он носил железные вериги. Святитель Никита скончался 31 января 1108 года и был погребен в новгородском Софийском соборе в приделе во имя святых праведных Иоакима и Анны. У гробницы святого происходили исцеления больных. В 1547 году на церковном Соборе в Москве состоялось общероссийское прославление святого (местно его чтили сразу же после кончины). 30 апреля 1558 года, при Митрополите Московском Макарии († 31 декабря 1563) и архиепископе Новгородском Пимене были обретены нетленные мощи святителя. При открытии святых мощей до 10 больных, преимущественно больные глазами и слепые, получили исцеление. В день открытия мощей святителя святой Никита явил свою чудесную силу и помощь не только в Новгороде, но и вдали от него: среди русских войск, осаждавших ливонский город Ругодив (Нарву), многие ливонцы видели на коне мужа в святительских одеждах. Русские войска овладели Ругодивом без приступа и стенобитных орудий благодаря молитвам святителя Никиты. Обретенные нетленные мощи были переложены в новую деревянную гробницу, в 1629 году обложенную басменным серебром. Во времена Новгородского митрополита Гавриила (Петрова; † 1801) святые мощи были переложены в бронзовую гробницу, а в 1846 году — в серебряную. В 1956 году епископом Старорусским Сергием (Голубцовым; † 1982), по благословению Святейшего Патриарха Московского и всея Руси Алексия († 1970), чудотворные мощи святителя Никиты были перенесены из Софийского собора в Никольский собор, а в 1962 году — в храм во имя святого апостола Филиппа, где и ныне покоятся в гробнице, расположенной в северном приделе во имя Святителя Николая Чудотворца. Память святителя Никиты Новгородского празднуется 31 января, в день его блаженной кончины.</p>
				<p>
					<strong>Литература:</strong>
				</p>
				<p>Журнал Московской Патриархии, 1983, № 4.</p>
			</section>
			<section>
				<title>
					<p>Святи́теля Игна́тия, епи́скопа Кавка́зскаго и Черномо́рскаго</p>
				</title>
				<p>
					<style>НА МА́ЛЕЙ ВЕЧЕ́РНИ</style>
				</p>
				<p>
					<style>На </style>Го́споди, воззва́х:
					<style> стихи́ры на 4, глас 2.</style>
				</p>
				<p>
					<style>Подо́бен: </style>Егда́ от Дре́ва:
				</p>
				<p>Святи́телю Игна́тие пречу́дне,/ бысть Фиваи́да Росси́йская земля́ се́верная,/ и́ноческих по́двигов и трудо́в твои́х нача́ло,/ иде́же Подвигополо́жника Го́спода Иису́са,/ в моли́твеннем де́лании тебе́ укрепля́юща, обре́л еси́.</p>
				<p>Егда́, в во́зраст прише́д,/ нача́льник мона́хов соде́лался еси́,/ тогда́ оби́тель се́верная во и́мя Се́ргия преподо́бнаго прия́т тя, о́тче,/ и та́мо позна́л еси́ ме́ру скорбе́й вели́ких и боле́зней тя́жких,/ та́же и утеше́ния от при́сных бра́тий твои́х, и посеще́ния я́вльшагося ти Ду́ха Уте́шителя сподо́бился еси́.</p>
				<p>Страны́ ю́жныя, близ По́нта лежа́щия,/ послуша́нием Святе́й Це́ркви дости́гл еси́, о́тче,/ во святи́тельстем зва́нии твое́м/ яви́лся еси́ оте́ц и наста́вник наро́дов и племе́н Кавка́зских,/ жа́ждавших сло́ва Христо́ва.</p>
				<p>Егда́ же вре́мя отше́ствия твоего́ прибли́жися,/ святи́телю Госпо́день Игна́тие,/ тогда́ во оби́тели и́ночестей на бре́зе Во́лжстем,/ труды́ сло́ва и моли́твы полага́я,/ со упова́нием к Бо́гу отше́л еси́,/ в Не́мже обре́т поко́й и мир мног.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>На сти́ховне стихи́ры, глас 1.</style>
				</p>
				<p>
					<style>Подо́бен: </style>Небе́сных чино́в:
				</p>
				<p>Уче́ньми отца́ духо́внаго наставля́ем,/ о́тче Игна́тие,/ пра́вилом жи́зни и́ноческия обуча́лся еси́/ и, в послуша́ниих разли́чных/ упражня́яся усе́рдно,
					<emphasis>/ </emphasis>путь святы́х соверши́л еси́.
				</p>
				<p>
					<style>Стих: </style>Честна́ пред Го́сподем,/ смерть преподо́бных его́.
				</p>
				<p>Му́дрость стяжа́в духо́вную,/ та́кожде и зна́ние писа́ний оте́ческих,/ ча́да послуша́ния/ во мно́жестве приобре́л еси́, о́тче,/ и́хже к Ца́рству Небе́сному и ве́чному/ духо́вно руководи́л еси́.</p>
				<p>
					<style>Стих: </style>Блаже́н муж, боя́йся Го́спода,/ в за́поведех Его́ восхо́щет зело́.
				</p>
				<p>Возлюби́в ду́шу бли́жняго твоего́,/ е́же ко Го́споду Спа́су привести́ ю,/ любо́вь духо́вную к ча́дом твои́м явля́я,/ псало́мски восклица́л еси́:/ прииди́те, ча́да, послу́шайте мене́,/ стра́ху Госпо́дню научу́ вас.</p>
				<p>
					<style>Сла́ва, и ны́не, пра́здника. </style>
				</p>
				<p>
					<style>Тропа́рь пи́сан на вели́цей вече́рни.</style>
				</p>
				<p>
					<style>НА ВЕЛИ́ЦЕЙ ВЕЧЕ́РНИ</style>
				</p>
				<p>Блаже́н муж:
					<style> 1-й антифо́н.</style>
				</p>
				<p>
					<style>На </style>Го́споди, воззва́х:
					<style> стихи́ры пра́здника 3 и свята́го 5, глас 5.</style>
				</p>
				<p>
					<style>Подо́бен: </style>Ра́дуйся:
				</p>
				<p>Ра́дуйся и весели́ся све́тло,/ земле́ Росси́йская,/ но́ваго святи́теля Бо́жия, Игна́тия, яви́вшая,/ и́же ве́ру Христо́ву писа́ными свои́ми изъясни́/ и, зако́ны Ду́ха воспису́я,/ стезю́ жития́ духо́внаго я́сно соде́ла.</p>
				<p>Ра́дуйся, святи́телю Игна́тие преди́вне,/ измла́да путь за́поведей Христо́вых возлюби́в,/ избра́нник Госпо́день преди́вен яви́лся еси́,/ горни́ло же искуше́ний и бед преше́д,/ учи́тель правосла́вным лю́дем показа́ся,/ жи́зни ве́чныя зако́ны духо́вныя изъясня́я.</p>
				<p>Ра́дуйся, и́же во и́ночестем чи́не/ и́мя Богоно́сца восприя́л еси́,/ си́це и сам, святи́телю Игна́тие,/ ско́рби и боле́зни, я́ко священному́ченик, терпя́,/ чрез все житие́ твое́/ и́мя Христо́во внутрь се́рдца своего́ запечатле́л еси́,/ моли́твою непреста́нною укрепля́яся.</p>
				<p>Ра́дуйся, святи́телю Христо́в богому́дре,/ Бо́га и́стиннаго и жи́ва взыска́в,/ да́же до конца́ дний твои́х предстоя́л еси́ Христу́,/ моли́твою непреста́нною и любо́вию укрепля́яся,/ та́же терпе́нием скорбе́й находя́щих утвержда́яся.</p>
				<p>
					<style>Сла́ва, глас 4:</style>
				</p>
				<p>К пра́вде ве́чней и жи́зни неконча́емей устреми́лся еси́,/ святи́телю Игна́тие пречу́дне,/ и, сия́ бли́жним твои́м испове́дуя,/ к любви́ Бо́жией призыва́л еси́,/ ны́не же в незаходи́мей сла́ве жития́ непрестаю́щаго/ в Ца́рствии Христо́ве сия́еши.</p>
				<p>
					<style>И ны́не, пра́здника. </style>
				</p>
				<p>
					<style>Вход. Проки́мен дне. И чте́ния.</style>
				</p>
				<p>При́тчей чте́ние
					<style> (главы́ 3 и 8):</style>
				</p>
				<p>Па́мять пра́веднаго с похвала́ми, и благослове́ние Госпо́дне на главе́ его́./ Блаже́н челове́к, и́же обре́те прему́дрость, и сме́ртен, и́же уве́де ра́зум./ Лу́чше бо сию́ купова́ти, не́жели зла́та и сребра́ сокро́вища./ Честне́йшая же есть ка́мений многоце́нных, все же честно́е недосто́йно ея́ есть./ Долгота́ бо дней и лета живота́ в десни́це ея́, в шу́йце же ея́ бога́тство и сла́ва./ От уст ея́ исхо́дит пра́вда, зако́н же и ми́лость на язы́це но́сит./ Послу́шайте у́бо Мене́, о ча́да, честна́я бо реку́: и блаже́н челове́к, и́же пути́ Моя́ сохрани́т;/ исхо́ди бо Мои́,
					<style name="color-red"/>исхо́ди живота́, и уготовля́ется хоте́ние от Го́спода./ Сего́ ра́ди молю́ вас и предлага́ю Мой глас сыново́м челове́ческим:/ я́ко Аз прему́дрость устро́их, сове́т и ра́зум, и смысл Аз призва́х./ Мой сове́т и утвержде́ние, Мой ра́зум, Моя́ же кре́пость./ Аз мене́ лю́бящия люблю́, и́щущий же Мене́ обря́щут благода́ть./ Разуме́йте у́бо, незло́бивии, кова́рство, ненака́зании же, прилага́йте сердца́./ Послу́шайте Мене́ и па́ки, честна́я бо реку́: и отве́рзу от усте́н пра́вая,/ я́ко и́стине поучи́тся горта́нь Мой, ме́рзки же предо Мно́ю устны́ лжи́выя./ С пра́вдою вси глаго́лы уст Мои́х: ничто́же в них стро́потно, ниже́ развраще́нно./ Вся пра́ва суть разумева́ющим и про́ста обрета́ющим ра́зум./ Научу́ бо вас и́стине, да бу́дет о Го́споде наде́жда ва́ша и испо́лнитеся Ду́ха.
				</p>
				<p>Прему́дрости Соломо́новы чте́ние
					<style> (главы́ 10, 6, 8 и 9):</style>
				</p>
				<p>Уста́ пра́веднаго ка́плют прему́дрость, устне́ же муже́й му́дрых ве́дят благода́ть./ Уста́ му́дрых поуча́тся прему́дрости, пра́вда же избавля́ет их от сме́рти./ Сконча́вшуся му́жу пра́ведну, не поги́бнет наде́жда./ Сын бо пра́веден ражда́ется в живо́т и во благи́х свои́х плод пра́вды обы́мет./ Свет пра́ведным всегда́, и от Го́спода обря́щут благода́ть и сла́ву./ Язы́к му́дрых до́брая свесть, и в се́рдце их почи́ет му́дрость./ Лю́бит Госпо́дь преподо́бная сердца́, прия́тии же Ему́ вси непоро́чнии в пути́./ Му́дрость Госпо́дня просвеща́ет лице́ разу́мнаго./ Постига́ет бо жела́ющия ю, пре́жде да́же разуме́ти ю, и удо́бь у́зрится от лю́бящих ю./ У́треневавый к ней не утруди́тся, и бдяй ея́ ра́ди вско́ре без печа́ли бу́дет./ Я́ко досто́йных ея́ сама́ обхо́дит, и́щущи, и во стезя́х ея́ явля́ется им благоприе́мне./ Му́дрости никогда́же одоле́ет зло́ба./
					<style>рех</style> от всего́ се́рдца моего́:/ Бо́же отце́в и Го́споди ми́лости, сотвори́вый вся сло́вом Твои́м/ и му́дростию Твое́ю устро́ивый челове́ка, да владе́ет бы́вшими от <style>Тебе</style>́ тварьми́ и да управля́ет мир в преподо́бии и пра́вде./ Даждь ми Твои́х
					<style name="color-red"/>престо́лов приседя́щую прему́дрость и не отлучи́ мене́ от о́трок Твои́х, я́ко аз раб Твой и сын рабы́ни Твоея́./ Посли́ ю с Небе́с от свята́го жили́ща Твоего́ и от Престо́ла сла́вы Твоея́,/ да су́щи со мно́ю, научи́т мя, что благоуго́дно есть пред Тобо́ю,/ и наста́вит мя в ра́зум, и сохрани́т мя в сла́ве свое́й./ Помышле́ния бо сме́ртных вся боязли́ва, и погреши́тельна умышле́ния их.
				</p>
				<p>Прему́дрости Соломо́новы чте́ние
					<style> (глава́ 4):</style>
				</p>
				<p>Пра́ведник, а́ще пости́гнет сконча́тися, в поко́и бу́дет./ Ста́рость бо честна́ не многоле́тна, ниже́ в числе́ лет исчита́ется./ Седи́на же есть му́дрость челове́ком, и во́зраст ста́рости житие́ нескве́рное./ Благоуго́ден Бо́гови быв, возлю́блен бысть, и живы́й посреде́ гре́шник преста́влен бысть./ Восхище́н бысть, да не зло́ба измени́т ра́зума его́, или́ лесть прельсти́т ду́шу его́./ Раче́ние бо зло́бы помрача́ет до́брая, и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга. Уго́дна бо бе Го́сподеви душа́ его́, сего́ ра́ди потща́ся от среды́ лука́вствия./ Лю́дие же ви́девше и не разуме́вше, ниже́ поло́жше в помышле́нии таково́е./ Я́ко благода́ть и ми́лость в преподо́бных Его́/ и посеще́ние во избра́нных Его́.</p>
				<p>
					<style>На лити́и стихи́ры, глас 1:</style>
				</p>
				<p>Мысль спаси́тельную,/ е́же после́довати уче́нию святы́х оте́ц,/ наре́кл еси́, о́тче преподо́бне, звезду́ твою́,/ путево́дствующую тя/ и освеща́ющую те́сный путь/ ума́ и се́рдца твоего́ к Бо́гу.</p>
				<p>Мысль блага́я,/ путево́дствующая тя, о́тче богому́дре,/ на исто́чники воды́ живы́я/ приведе́ во оби́тели ино́ческия,/ иде́же в по́двизех мно́зех/ Бо́га приобре́л еси́.</p>
				<p>
					<style>Сла́ва, глас то́йже: </style>
				</p>
				<p>Страну́ и́стины обре́л еси́, о́тче преподо́бне,/ уче́ние святы́х оте́ц,/ и, тех писа́нием чрез все житие́ твое́ усе́рдно после́довав, взыва́л еси́:/ си́и суть зве́зды небе́сныя, испуща́ющия согла́сный и еди́ный свет,/ си́и суть корабли́, иду́щии к при́стани еди́ней,/ сей лик, воспева́яй еди́ную Боже́ственную песнь,/ и, тех уче́нию после́дуя,/ ду́шу твою́ к ве́чней жи́зни упра́вил еси.</p>
				<p>
					<style>И ны́не, пра́здника.</style>
				</p>
				<p>
					<style>На стихо́вне стихи́ры, глас 6:</style>
				</p>
				<p>Песнь свяще́нную воспе́л еси́, преподо́бне о́тче,/ под се́нию Креста́ Госпо́дня,/ песнь хвалы́ и благодаре́ния,/ те́мже и лю́дем Бо́жиим, в стра́нствии су́щим,/ воздава́ти хвалу́ Бо́гови у подно́жия Дре́ва Кре́стнаго/ помози́ твои́ми моли́твами.</p>
				<p>
					<style>Стих: </style>Честна́ пред Го́сподем/ смерть преподо́бных его́.
				</p>
				<p>Изъясни́л еси́ нам, о́тче, писа́нии твои́ми,/ что есть ча́ша Христо́ва./ Сию́ ча́шу скорбе́й и напа́стей,/ о́тче преподо́бне,/ я́ко дар Бо́жий, с благодаре́нием приима́ти в житии́ на́шем/ помози́ нам твои́ми моли́твами.</p>
				<p>
					<style>Стих: </style>Свяще́нницы Твои́ облеку́тся в пра́вду,/ и преподо́бнии Твои́ возра́дуются.
				</p>
				<p>Жите́йское мо́ре страсте́й и скорбе́й/ душе́ю тве́рдою преше́л еси́, я́ко кораблеце́м,/ те́мже ду́ши на́ша, во́лнами грехо́вными обурева́емыя,/ сохрани́ в спаси́тельнем корабли́ Це́ркве Христо́вы,/ я́ко моли́твенник изря́дный.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>Тропа́рь, глас 8:</style>
				</p>
				<p>Правосла́вия побо́рниче,/ покая́ния и моли́твы де́лателю и учи́телю изря́дный,/ архиере́ев богодухнове́нное украше́ние,/ мона́шествующих сла́во и похвало́:/ писа́нии твои́ми вся ны уцелому́дрил еси́./ Цевни́це духо́вная, Игна́тие богому́дре,/ моли́ Сло́ва Христа́ Бо́га,/ Его́же носи́л еси́ в се́рдце твое́м,/ дарова́ти нам пре́жде конца́ покая́ние.</p>
				<p>
					<style>Ин тропа́рь, глас то́йже:</style>
				</p>
				<p>Избра́нник возлю́блен Христо́ви яви́лся еси́,/ Тому́ скорбьми́ мно́гими и моли́твою непреста́нною прилепи́вся,/ благода́ть Ду́ха Свята́го стяжа́в,/ учи́тель изря́ден лю́дем был еси́./ Помина́й нас, святи́телю Игна́тие, богоно́се Росси́йский,/ да уче́нии и моли́твами твои́ми покая́ние спаси́тельное обря́щем/ и любо́вию серде́чною Христу́ усво́имся.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>НА У́ТРЕНИ</style>
				</p>
				<p>
					<style>На </style>Бог Госпо́дь:
					<style> тропа́рь пра́здника два́жды. </style>Сла́ва,
					<style> святи́теля. </style>И ны́не,
					<style> пра́здника.</style>
				</p>
				<p>
					<style>По 1-м стихосло́вии седа́лен, глас 2:</style>
				</p>
				<p>Моли́твами и скорбьми́ мно́гими в житии́ твое́м Христу́ соедини́вся,/ учи́тель изря́ден и помо́щник лю́дем твои́м яви́лся еси́, святи́телю Игна́тие,/ моли́ о чту́щих па́мять твою́, блаже́нне.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>По 2-м стихосло́вии седа́лен, глас 8:</style>
				</p>
				<p>Рекл еси́, о́тче: е́же размышля́ти о вочелове́чении Бо́га Сло́ва,/ о спаси́тельных страда́ниих и Воскресе́нии Его́,/ степе́нь есть виде́ния духо́внаго,/ е́же моли́твами твои́ми сподо́би ны стяжа́ти, о́тче преподо́бне.</p>
				<p>
					<style>Сла́ва, и ны́не, пра́здника. </style>
				</p>
				<p>
					<style>По полиеле́и седа́лен, глас 5.</style>
				</p>
				<p>
					<style>Подо́бен: </style>Преподо́бне о́тче:
				</p>
				<p>Преподо́бне о́тче, святи́телю всече́стне, ты учи́л еси́,/ я́ко моли́тва, ве́ра пра́вая и терпе́ние скорбе́й потре́бны, во е́же спасти́ся./ Помози́ нам, свя́тче Бо́жий,/ да уче́ньми твои́ми огражда́еми, спасе́ние душ на́ших улучи́м.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>По 50-м псалме́ стихи́ра, глас 6:</style>
				</p>
				<p>Позна́л еси́ та́йну святы́я трапе́зы Госпо́дни/ в сия́нии свети́ла вели́каго:/ я́коже со́лнце, учи́л еси́, во вся́цей ка́пли росы́ отображе́но есть,/ та́кожде и в трапе́зе Госпо́дни/ ки́йждо приобще́н есть Христу́ всеце́ло по Божеству́ и челове́честву./ К сему́ же та́инству со стра́хом Бо́жиим и неосужде́нно приступа́ти/ твои́ми моли́твами, свя́те Игна́тие, нас сподо́би.</p>
				<p>
					<style>Кано́н пра́здника на 6 и свята́го на 8.</style>
				</p>
				<p>
					<style>Кано́н свята́го, глас 8.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Колесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца, спасе́,/ песнь Бого́ви воспева́юща.</emphasis>
				</p>
				<p>Путь ду́ховный, к Бо́гу Жи́ву веду́щий, преше́л еси́, святи́телю Игна́тие,/ я́сно указу́я нам, ка́ко подоба́ет стезю́ жития́ земна́го преходи́ти,/ уче́нию Христо́ву вне́млюще.</p>
				<p>Пе́рвую степе́нь в ле́ствице доброде́телей Ева́нгельских, нищету́ духо́вную, узре́л еси́, о́тче,/ и той после́довати, ту́ю возлюби́ти,/ то́ю пути́ духо́внаго нача́ло полага́ти заве́т твой дал еси́.</p>
				<p>Нищета́ ду́ха, рекл еси́, соль есть всех жертв духо́вных,/ нищета́ бо ду́ха блаже́нство пе́рвое нарече́ся во Святе́м Ева́нгелии Христо́ве,/ е́йже вси про́чии блаже́нства, кро́тость, милосе́рдие, се́рдца чистота́, после́дуют и е́ю соверша́ются.</p>
				<p>
					<style>Богоро́дичен: </style>Ма́ти Све́та, Пречи́стая Богороди́тельнице,/ житие́ спаси́тельно на земли́ с Сы́ном и Бо́гом Твои́м соверши́вшая,/ нас, недосто́йных, укрепи́, от грехо́в изба́ви и к пра́вде ве́чней ше́ствовати утверди́.
				</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
				</p>
				<p>Пра́вду Христо́ву в житии́ свое́м воспису́я, святи́телю Христо́в Игна́тие,/ обре́л еси́ на пути́ сем, е́же пла́кати и рыда́ти о соде́янных злых/ и к Спаси́телю ми́ра притека́ти.</p>
				<p>В ю́ности пла́чем и́ноческим го́рце воспла́кал еси́ в ке́ллии свое́й/ о разруше́нии хра́ма се́рдца челове́ческаго,/ Бо́гом созда́ннаго Богослуже́ния возвы́шеннаго ра́ди, о плене́нии души́ и ума́,/ от сих же всех то́кмо еди́нем Богочелове́ком Спаси́телем изба́вимся.</p>
				<p>И па́ки плач стяжа́л еси́, о́тче, в и́ночестем житии́ твое́м,/ егда́ вся прегра́ды, от Бо́га удаля́ющия тя, препобеди́л еси́./ Сего́ пла́ча ра́ди помяни́ нас, чту́щих святу́ю па́мять твою́.</p>
				<p>
					<style>Богоро́дичен: </style>Де́во Пречи́стая, печа́ли на́ша и ско́рби утоля́ющая,/ плач спаси́тельный подава́й нам,/ да о бе́здне зол на́ших и непра́вд воспла́чем пред Тобо́ю.
				</p>
				<p>
					<style>Конда́к и и́кос пра́здника.</style>
				</p>
				<p>
					<style>Седа́лен, глас 3:</style>
				</p>
				<p>Поуча́л еси́, о́тче достохва́льне,/ я́ко моли́тву чи́сту стяжа́ти, та́же чу́вство покая́ния и пла́ча возлюби́ти/ дово́льно есть, во е́же спасе́ние ве́чное улучи́ти,/ его́же и нас, гре́шных, сподо́би моли́твами твои́ми, свя́те.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>Песнь 4</style>
				</p>
				<p>
					<style>Ирмос: </style>
					<emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое ра́дование,/ не оста́вль не́дра О́тча/ и на́шу нищету́ посети́в./ Тем с проро́ком Авваку́мом зову́ Ти/ си́ле Твое́й сла́ва, Человеколю́бче.</emphasis>
				</p>
				<p>Та́йны жития́ и́ноческаго взыску́я, блаже́нне Игна́тие,/ позна́л еси́, я́ко ка́ятися подоба́ет и труд и́ноческий ничто́же и́но есть,/ е́же де́лание непреста́ннаго покая́ния.</p>
				<p>В покая́нии, слеза́х и пла́че о соде́янных злых/ узре́л еси́, о́тче, спасе́ния путь, к Го́рней жи́зни веду́щий,/ и́же предлежи́т и вся́кому нося́щему и́мя Христо́во.</p>
				<p>Рекл еси́, о́тче преподо́бне, я́ко до́лжно есть покая́нием стра́сти отсека́ти,/ та́же покая́нием доброде́лание стяжа́ти,/ и, а́ще не у́зрит о́ко на́ше, я́ко гре́шни есмы́,/ не и́мамы спасе́ния ве́чнаго улучи́ти.</p>
				<p>
					<style>Богоро́дичен: </style>Ма́ти Бо́жия, гре́шных Спору́чнице и Помо́щнице,/ путь наш, к Бо́гу веду́щий, покая́нием и́стинным укрепи́,/ зре́нием греха́ и испове́данием его́ напра́ви.
				</p>
				<p>
					<style>Песнь 5</style>
				</p>
				<p>
					<style>Ирмос: </style>
					<emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
				</p>
				<p>Пла́чем и покая́нием непреста́нным ду́шу твою́ снабдева́я, о́тче Игна́тие,/ де́латель моли́твы яви́лся еси́, сию́ от во́зраста младе́нческаго возлюби́в,/ и в основа́ние жи́зни духо́вныя положи́л еси́.</p>
				<p>Моли́твою усе́рдною житие́ твое́ от ю́ности укрепля́я,/ да́же до кончи́ны по́двиг твой моли́твенный ко Христу́ Бо́гу соблюда́л еси́,/ и́мже о Бо́зе Спа́се утвержда́яся.</p>
				<p>В во́зраст му́жеский прише́д, мона́хов нача́льник быв и многообра́зныя ско́рби испыту́я,/ в моли́тве тве́рдей и непреста́нней со мно́гими слеза́ми/ осла́бу и отра́ду и́стинную почерпа́л еси́, о́тче всеблаже́нне.</p>
				<p>
					<style>Богоро́дичен: </style>Де́во Пречи́стая, Ма́ти Христа́ Бо́га,/ вене́ц моли́твы неусыпа́ющия,/ о нас, гре́шных, мольбу́ Бо́гу принеси́/ и моле́нием Твои́м от напа́стей и скорбе́й нас изба́ви.
				</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
				</p>
				<p>Яви́лся еси́ учи́тель моли́твы серде́чныя, о́тче наш Игна́тие,/ я́сно наставля́я, ка́ко до́лжни есмы́ пред Лице́м Христо́вым предстоя́ти/ и моли́тву покая́ния твори́ти.</p>
				<p>Подоба́ет на моли́тве, поуча́л еси́, о́тче,/ вста́ти в ли́це прокаже́нных, слепы́х, глухи́х, хромы́х/ и та́ко ко Христу́, от се́рдца сокруше́ннаго,/ от нищеты́ ду́ха на́шего, моли́тву тща́тися твори́ти.</p>
				<p>Егда́ тишина́ возве́ет в се́рдце на моли́тве, поуча́л еси́, о́тче,/ и мир ко всем, смире́ние, сострада́ние и любо́вь к челове́ком,/ тогда́ позна́ем, я́ко благода́ть Ду́ха Свя́та сие́ соде́ла.</p>
				<p>
					<style>Богоро́дичен: </style>Ма́ти Бо́жия, Ду́ха Свята́го прия́телище непостижи́мое,/ о сме́ртных нас моли́ся/ и моли́тву на́шу к Бо́гу упра́ви.
				</p>
				<p>
					<style>Конда́к, глас 8.</style>
				</p>
				<p>
					<style>Подо́бен: </style>А́ще и во Гроб:
				</p>
				<p>А́ще и соверша́л еси́ стезю́ жития́ земна́го, святи́телю Игна́тие,/ оба́че непреста́нно зрел еси́ зако́ны бытия́ ве́чнаго,/ сему́ поуча́я ученики́ словесы́ мно́гими,/ и́мже после́довати и нам, свя́тче, помоли́ся.</p>
				<p>
					<style>И́кос:</style>
				</p>
				<p>Рекл еси́, о́тче, в писа́ниих твои́х,/ я́ко подоба́ет име́ти страх Бо́жий,/ во е́же вступи́ти в соверше́нство всех доброде́телей, любо́вь Бо́жию,/ и та́ко Отцу́ Небе́сному уподо́битися./ Сему́ уче́нию после́довати и нам, свя́тче, помоли́ся.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
				</p>
				<p>В зи́мнем обнаже́нии ве́твей древе́сных поуча́лся еси́, о́тче, та́йне воскресе́ния ме́ртвых,/ я́коже бо дре́во во вре́мя свое́ ли́ствием покрыва́ется, та́ко и ко́сти челове́ческия оживу́т/ и, обле́кшеся пло́тию, в мир но́вый вступи́ти и́мут.</p>
				<p>Позна́л еси́, о́тче, ели́ко возмо́жно,/ та́йну кончи́ны бытия́ челове́ческаго, та́йну естества́ а́нгельскаго и души́ челове́ческия,/ и возда́л еси́ благодаре́ние Бо́гу.</p>
				<p>Еди́наго то́кмо Бо́га, Ду́ха И́стины, испове́дал еси́,/ И́же Еди́н всесоверше́н есть,/ Ему́же покланя́ющеся, тя, о́тче, велича́ем.</p>
				<p>
					<style>Богоро́дичен: </style>Де́во Мари́е, Ма́ти Неизрече́ннаго Све́та,/ нас, гре́шных, от мы́сленных паде́ний огради́,/ Боже́ственное же уче́ние Це́ркве Святы́я в сердца́х на́ших укрепи́.
				</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>На горе́ святе́й просла́вльшася/ и в купине́ огне́м Присноде́вы Моисе́ови та́йну я́вльшаго,/ Го́спода по́йте/ и превозноси́те во вся ве́ки.</emphasis>
				</p>
				<p>Возлюби́л еси́, о́тче, служи́ти бра́тии сло́вом Бо́жиим,/ и бысть тебе́ служе́ние сие́ в по́двиг жития́ твоего́,/ нам же в ра́дование непрело́жное, вопию́щим ти:/ не оста́ви нас, о́тче, сло́вом и моли́твами твои́ми.</p>
				<p>В служе́нии Сло́ву услы́шал еси́ в души́ твое́й глас увере́ния во спасе́нии,/ сего́ ра́ди преи́скренне возлюби́л еси́ бли́жних твои́х/ и са́мое то Сло́во Бо́жие.</p>
				<p>Поуча́л еси́ бли́жних твои́х, святи́телю,/ я́ко Спаси́тель наш есть Огнь Небе́сный,/ И́же и в словесе́х Его́ Ева́нгельских де́йствует.</p>
				<p>
					<style>Богоро́дичен: </style>Ма́ти Бо́жия, Бо́га Сло́ва ро́ждшая, даждь сло́во рабо́м Твои́м,/ е́же сказа́ти та́йну всеми́лостиваго заступле́ния Твоего́,/ в та́йне рожде́ния Сло́ва, Христа́ Бо́га, я́вльшуюся.
				</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бысть простра́ннейшее Небе́с/ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
				</p>
				<p>Мно́ги труды́ и боле́зни подъя́в в житии́ твое́м, святи́телю всече́стне,/ Кресту́ Христо́ву, све́тло сия́ющу, поклони́лся еси́/ и мо́литву твою́ ко Христу́ просте́рл еси́.</p>
				<p>Скорбьми́ обурева́емый, зрел еси́ в виде́нии в ке́ллии свое́й Стра́нника, посети́вшаго тя./ Отку́ду ше́ствуеши? И где селе́ние Твое́? Почто́ досе́ле оставля́л еси́ е? —/ сла́дце вопия́л еси́, о́тче, я́вльшемуся ти Христу́.</p>
				<p>В хожде́нии пред Го́сподем позна́л еси́, о́тче, судьбы́ оте́чества твоего́,/ та́же и кончи́ну твою́ я́сно прови́дел еси́,/ к Бо́гу Сло́ву, Христу́ возлю́бленному, моли́твенно устремля́яся.</p>
				<p>
					<style>Богоро́дичен: </style>Ма́ти Бо́жия, сия́ние неизрече́ннаго Све́та,/ стопы́ на́ша к жи́зни ве́чней направи́,/ проща́ющи вся зла́я, на́ми соде́янная.
				</p>
				<p>
					<style>Свети́лен пра́здника.</style>
				</p>
				<p>
					<style>Сла́ва, святи́теля: </style>
				</p>
				<p>И́мя Богоно́сца пресла́внаго в мона́шестем о́бразе твое́м восприе́м,/ о́тче Игна́тие, святи́телю всече́стне,/ Христа́ моли́твою непреста́нною внутрь се́рдца твоего́ всели́л еси́/ и был еси́ учи́тель, к Све́ту невече́рнему веды́й,/ богоно́сец вои́стину досточу́дный яви́вся.</p>
				<p>
					<style>И ны́не, пра́здника.</style>
				</p>
				<p>
					<style>На хвали́тех стихи́ры пра́здника 3 и свята́го 3.</style>
				</p>
				<p>
					<style>Стихи́ры свята́го, глас 8:</style>
				</p>
				<p>В житии́ твое́м поуча́л еси́, о́тче преподо́бне,/ я́ко се́рдце челове́ческое обрета́ет поко́й,/ егда́ в за́поведех Христо́вых пребыва́ет,/ изобрази́ти бо в души́ о́браз Христо́в/ бла́го есть и спаси́тельно,/ сего́ же и нас дости́гнути/ ми́лостивно сподо́би моли́твами твои́ми.</p>
				<p>Христу́ после́довал еси́ усе́рдно, святи́телю Игна́тие,/ вся мирска́я отложи́в и Крест Госпо́день на ра́мо взем,/ те́мже пути́ соверше́нства дости́гл еси́,/ к сему́ и нас приведи́, о́тче,/ моли́твами твои́ми.</p>
				<p>Прииди́те, собо́ри люде́й Бо́жиих,/ припаде́м усе́рдно ко исто́чнику приснотеку́щему,/ святи́телю Игна́тию, богоно́сцу Росси́йскому,/ и восхва́лим, усе́рдно прося́ще:/ моли́твами твои́ми, святи́телю,/ пода́й просвеще́ние душа́м на́шим.</p>
				<p>
					<style>Сла́ва, и ны́не, пра́здника.</style>
				</p>
				<p>
					<style>НА ЛИТУРГИ́И </style>
				</p>
				<p>
					<style>Слу́жба пра́здника и святи́теля. </style>
				</p>
			</section>
			<section>
				<title>
					<p>Святитель Игнатий, епископ Кавказский и Черноморский</p>
				</title>
				<p>Святитель Игнатий, епископ Кавказский и Черноморский в миру Димитрий Александрович Брянчанинов, родился 5 февраля 1807 года в селе Покровском Вологодской губернии. Он происходил из дворянской фамилии Брянчаниновых, восходящей к боярину Михаилу Бренко, герою Куликовской битвы. Имя его отца — Александр Семенович, матери — София Афанасьевна.</p>
				<p>Димитрия влекла иноческая жизнь, но отец отдал его в Главное военное инженерное училище в Санкт-Петербурге. Проходя учение, юноша задумался об относительности научных знаний и тщетности учености, которые не ведут прямо к вечной жизни. В поисках истины он внимательно читал творения святых отцов Православной Церкви. Димитрий принял решение стать монахом, отстаивая его перед начальством и родителями. Это намерение укрепилось после знакомства с оптинским старцем Леонидом (Наголкиным) — преподобным Львом.</p>
				<p>Училище Димитрий окончил в чине поручика в 1826 году. В отставке ему было отказано, но по Божию Промыслу вскоре он был уволен со службы из-за болезни и поступил послушником в Александро-Свирский монастырь в Олонецкой губернии, затем был и в других обителях. В 1831 году он был пострижен в монашество с именем в честь святого Игнатия Богоносца, рукоположен во иеромонаха и назначен игуменом Лопотова Пельшемского монастыря. С 1833 года отец Игнатий — настоятель Троице-Сергиевой пустыни близ Санкт-Петербурга в сане архимандрита. Днем он управлял обителью, ночью предавался молитве, для братии был и начальником, и духовным отцом.</p>
				<p>В 1857 году в Казанском соборе в Санкт-Петербурге архимандрит Игнатий был хиротонисан во епископа Кавказского и Черноморского (с кафедрой в Ставрополе; ныне — епархия Ставропольская).</p>
				<p>В 1861 году по прошению епископ Игнатий уволен на покой из-за болезни. Святитель поселился в Николо-Бабаевском монастыре Костромской епархии, где впоследствии был погребен. Им написаны «Приношение современному монашеству», «Отечник» — сборник изречений и примеров из жизни древнего монашества, множество писем, подготовлены к изданию пять томов его трудов (6-й том — «Отечник» издан после его кончины). Святитель мог видеть состояние души других людей. Он изложил аскетическое учение святых отцов Церкви применительно к требованиям современности. В круг его знакомых входили А. С. Пушкин, И. А Крылов, К. Н. Батюшков, Н. И. Гнедич, протоиерей Петр Турчанинов, М. И. Глинка, А. Ф. Львов, Н. В. Гоголь, К. П. Брюллов, П. С. Нахимов и другие.</p>
				<p>Скончался святитель в Неделю святых жен-мироносиц, 30 апреля 1867 года; причислен к лику святых в 1988 году.</p>
			</section>
			</section>
			<section>
				<title>
					<p>От Святыя Пасхи до Пятидесятницы</p>
				</title>
			<section>
				<title>
					<p>В пято́к Све́тлыя седми́цы: Пра́зднование Пресвяте́й Влады́чице на́шей Богоро́дице и Присноде́ве Мари́и в честь ико́ны Ея́, имену́емыя «Живоно́сный Исто́чник»</p>
				</title>
				<p>
					<style>Тропа́рь, глас 4:</style>
				</p>
				<p>Почерпе́м, челове́цы, цельбы́ душа́м и те́лом моли́твою,/ Река́ бо всем предтече́т — Пречи́стая Цари́ца Богоро́дица,/ источа́ющи нам чу́дную во́ду/ и измыва́ющи серде́ц че́рности
					<a type="note" xlink:href="#note23">23</a>,/ грехо́вныя стру́пы очища́ющи,/ ду́ши же освяща́ющи ве́рных/ Боже́ственною благода́тию.
				</p>
				<p>
					<style>Конда́к глас 8.</style>
				</p>
				<p>
					<style>Подо́бен: </style>Взбра́нной:
				</p>
				<p>От неистощи́мыя/ Ты, Исто́чниче Богоблагода́тный, подае́ши ми, точа́ши, во́ды/ Твоея́ благода́ти,/ приснотеку́щий па́че сло́ва,/ я́ко бо Сло́во ро́ждшая па́че смы́сла,/ молю́тися, ороси́ мя благода́тию, да зову́ Ти:/ ра́дуйся, Водо́ спаси́тельная.</p>
			</section>
			<section>
				<title>
					<p>Явление иконы Пресвятой Богородицы «Живоносный Источник»</p>
				</title>
				<p>В
					<strong/>V веке в Константинополе, близ так называемых «Золотых 
					<emphasis>ворот», </emphasis>находилась роща, посвященная Пресвятой Богородице. В роще был источник, с давних пор прославленный чудесами. Постепенно это место заросло кустарником, а воду затянуло тиной.
				</p>
				<p>Однажды воин Лев Маркелл, будущий император, встретил в этом месте слепца, беспомощного путника, сбившегося с дороги. Лев помог ему выйти на тропинку и устроиться в тени для отдыха, а сам отправился на поиски воды для освежения слепого. Вдруг он услышал голос: «Лев! Не ищи воды далеко, она здесь близко».</p>
				<p>Удивленный таинственным голосом, он стал искать воду, но не нашел. Когда же остановился в печали и задумчивости, вторично раздался тот же голос: «Царь Лев! Пойди под сень этой рощи, почерпни воды, которую там найдешь, и напой ею жаждущего, тину же, которую найдешь в источнике, положи на его глаза. Потом ты узнаешь, кто Я, освящающая это место. Я помогу тебе вскоре воздвигнуть здесь во имя Мое храм, и все, приходящие сюда с верою и призывающие Мое имя, получат исполнение своих молитв и полное исцеление от недугов». Когда Лев исполнил все повеленное, то слепой немедленно прозрел и без проводника пошел в Константинополь, прославляя Богоматерь. Это чудо совершилось при императоре Маркиане (391–457).</p>
				<p>Императора Маркиана сменил Лев Маркелл (457–473). Он вспомнил о явлении и предсказании Божией Матери, приказал очистить источник и заключить в каменный круг, над которым был построен храм в честь Пресвятой Богородицы. Император Лев назвал этот родник «Живоносным источником», так как в нем проявилась чудодействующая благодать Божией Матери.</p>
				<p>Император Юстиниан Великий (527–565) был человеком глубоко приверженным к православной вере. Он долго мучился водяной болезнью. Однажды в полночь он услышал голос: «Ты не можешь вернуть себе здоровья, если не напьешься из Моего источника». Царь не знал, о каком источнике говорит голос, и впал в уныние. Тогда Божия Матерь явилась ему уже днем и сказала: «Встань, царь, иди на Мой источник, выпей из него воды и будешь, как прежде, здоров». Больной исполнил волю Владычицы и вскоре выздоровел. Благодарный император воздвиг около храма, устроенного Львом, новый великолепный храм, при котором впоследствии был создан многолюдный монастырь.</p>
				<p>В XV столетии известный храм «Живоносного источника» был разрушен мусульманами. К развалинам храма приставили стражника-турка, который не позволял подходить к этому месту. Постепенно строгость запрета смягчилась, и христиане поставили там небольшую церковь. Но и она в 1821 году была разрушена, а источник засыпан. Христиане вновь очистили развалины, открыли источник и по-прежнему черпали из него воду. Впоследствии в одном окне среди обломков был найден полусгнивший от времени и сырости лист с записью десяти чудес от Живоносного источника, совершившихся с 1824 по 1829 годы. При султане Махмуде православные получили некоторую свободу в совершении богослужения. Они воспользовались ею, чтобы в третий раз воздвигнуть храм над Живоносным источником. В 1835 году с великим торжеством Патриарх Константин в сослужении 20 архиереев и при большом количестве богомольцев освятил храм; при храме устроили больницу и богадельню.</p>
				<p>Один фессалиец с молодости испытывал сильное желание посетить Живоносный источник. Наконец, ему удалось отправиться в путь, но в пути он тяжело заболел. Чувствуя приближение смерти, фессалиец взял слово со своих спутников, чтобы они не предавали его погребению, а отвезли тело к Живоносному источнику, там возлили на него три сосуда с живоносной водой и только после этого погребли. Желание его было исполнено, и у Живоносного источника к фессалийцу вернулась жизнь. Он принял иночество и в благочестии провел последние дни жизни.</p>
				<p>Явление Льву Маркеллу Божией Матери совершилось 4 апреля 450 года. В этот день, а также ежегодно в пятницу Светлой седмицы Православная Церковь празднует обновление константинопольского храма в честь Живоносного источника. По уставу в этот день совершается чин водоосвящения с пасхальным крестным ходом.</p>
				<p>Пресвятая Богородица с Богомладенцем изображена на иконе над громадной каменной чашей, стоящей в водоеме. У водоема, наполненного животворной водой, изображены страждущие телесными недугами, страстями и душевными немощами. Все они пьют эту живительную воду и получают различные исцеления.</p>
				<p>Публикуемый текст тропаря был подписан на иконе Божией Матери «Живоносный Источник» из Успенского собора Троице-Сергиевой Лавры; кондак — из Триоди Цветной.</p>
			</section>
			<section>
				<title>
					<p>В Неделю антипасхи: Пра́зднество Пресвяте́й Влады́чице на́шей Богоро́дице ра́ди Афо́нския чудотво́рныя ико́ны Ея́, имену́емыя «Сла́дкое целова́ние»</p>
				</title>
				<p>
					<style>НА МА́ЛОЙ ВЕЧЕ́РНИ</style>
				</p>
				<p>
					<style>На </style>Го́споди, воззва́х:
					<style> пое́м стихи́ры подо́бны, пра́здника две и Богоро́дице две, глас 1.</style>
				</p>
				<p>
					<style>Подо́бен: </style>Небе́сных чино́в:
				</p>
				<p>Сладколю́бящаго Боже́ственнаго зра́ка Твоего́, Влады́чице,/ и́же к нам, хва́лим чуде́сное прише́ствие,/ его́же Боже́ственным Твои́м про́мыслом посреде́ воды́/ наста́вила еси́, Пречи́стая,/ и хра́му оби́тели Твоея́,/ я́ко дар боголе́пный, возложи́ла еси́.</p>
				<p>Посеще́нием посети́ла еси́, Чи́стая, жре́бий Твой/ ико́нами Твои́ми чрез мно́жайшая чудеса́,/ те́мже и прокля́тое Ты во́инство опустоши́вши,/ испо́лнила еси́ вся́кия ра́дости мона́шествующия в нем,/ и́же от Бо́га в насле́дии Твое́м.</p>
				<p>
					<style>Сла́ва, пра́здника. И ны́не, Богоро́дичен, глас 2:</style>
				</p>
				<p>Дух Святы́й, со Отце́м, Де́во, и Сы́ном,/ Свята́я и Покланя́емая Тро́ица,/ в Тя всели́ся, Богоневе́сто:/ в Тебе́ Сло́во воплоти́ся,/ Тобо́ю спасе́ние ми́рови бысть,/ Тобо́ю мир и Тобо́ю ми́ра возсозда́ние,/ Ма́ти Бо́жия была́ еси́/ и храм одушевле́нный всего́ Божества́ яви́лася еси́,/ ико́ною Твое́ю, Пренепоро́чная,/ освяща́еши оби́тель Твою́ и ста́до,/ и к Нему́ сладколюби́выми моли́твами/ всех спаса́еши, почита́ющих Тя.</p>
				<p>Све́те Ти́хий:
					<style> Проки́мен: </style>Госпо́дь воцари́ся:
					<style> И </style>Сподо́би, Го́споди:
				</p>
				<p>
					<style>На стихо́вне стихи́ры, пра́здника 2 и Богоро́дицы, глас 2.</style>
				</p>
				<p>
					<style>Подо́бен: </style>До́ме Евфра́фов:
				</p>
				<p>Еди́на сладколю́биши/ Го́спода Сла́вы,/ Богоро́дице Де́во,/ те́мже и Еди́на/ Сего́ о всех умилостивля́еши.</p>
				<p>
					<style>Сла́ва, пра́здника. И ны́не, Богоро́дичен, глас 2:</style>
				</p>
				<p>Дух Святы́й, Отец и Сын,/ Трисо́лнечное Божество́,/ Тебе́ проро́ками Богоро́дицу предвозвести́ ми́рови/ и зра́ком, и́же на ико́не Твое́й,/ весь мир освяща́ет Твое́ю благода́тию:/ Тобо́ю па́ства сия́ спаса́ется/ и Горы́ вся оби́тели и чи́ны,/ Тобо́ю от ага́рян изба́вихомся/ и Тобо́ю спасе́ние получи́ти наде́емся,/ упова́ние на́ше, Де́во, сла́ва Тебе́.</p>
				<p>Ны́не отпуща́еши: 
					<style>Трисвято́е. Тропа́рь пра́здника и Богоро́дицы, глас 7 (пи́сан на вели́цей вече́рни)</style>
				</p>
				<p>
					<style>на велицей вече́рни</style>
				</p>
				<p>
					<style>На </style>Го́споди, воззва́х:
					<style> стихи́ры на 10: пра́здника 6 и Богоро́дицы 4, глас 8.</style>
				</p>
				<p>
					<style>Подо́бен: </style>О, пресла́внаго чудесе́:
				</p>
				<p><style>Днесь</style> све́тло возблиста́/ Сы́на Твоего́, Ма́ти, Боже́ственное Воскре́сение,/ и ра́дуются в нем челове́ческая собра́ния,/ А́нгелов же во́инства и вся тварь/ Тя ублажа́ют, Одушевле́нное Не́бо, Божества́ святы́й До́ме,/ и по «Изря́дне» — ра́дуйся, ра́дуйся — Тебе́ зову́т,/ жре́бия Твоего́ вси мона́шествующий, Богора́дованная.</p>
				<p><style>Днесь</style> ра́дости пе́ния/ Тебе́, Богоро́дице, оби́тель Твоя́,/ ра́дующися, приноша́ет, я́ко мо́щно,/ Храни́тельницу Тя иму́щи/ и Хода́таицу к Твоему́ Сы́ну,/ Его́же Твои́ми рука́ми носи́ла еси́, Влады́чице./ Те́мже и обогаща́еши <style>ю</style> ны́не пресвято́ю ико́ною Твое́ю,/ ю́же от Боже́ственнаго Твоего́ про́мысла/ дарова́ла еси́ сей оби́тели Твое́й,/ я́ко бога́тство и я́ко свяще́нное наслажде́ние.</p>
				<p>Друго́е не́бо Тя показа́ Твой Сын, Де́во,/ вопло́щен во утро́бе Твое́й,/ я́ко друго́е нам не́бо/ Твой храм соверши́ла еси́/ о́бразом Твои́м, Богоневе́сто,/ от сего́ нечести́вых отгоня́ются полки́ дале́че,/ от сего́ и сове́ты, и́же на нас, злосла́вных разоря́ются,/ мы же Твой к нам собо́р сла́вим,/ мно́гия Твоя́ чудеса́ помина́юще, Присноде́во.</p>
				<p>Твой сла́вим собо́р, и́же в Филофе́и
					<a type="note" xlink:href="#note24">24</a> и и́же в Богоро́дице
					<a type="note" xlink:href="#note25">25</a> честны́я ико́ны Твоея́:/ восхоте́ла бо еси́ нас посети́ти то́ю,/ я́ко Ма́терь, о ча́дех веселя́щаяся/ и, я́ко Цари́ца, о Свое́й держа́ве пеку́щаяся./ Ты бо Зижди́теля на объя́тиих Твои́х Младе́нца носи́ла еси́,/ Ему́же Сладколю́бящая Ма́ти, вои́стинну предстои́ши,/ доя́щи и Де́ва,/ Детопита́тельница и Неискусому́жная.
				</p>
				<p>
					<style>Сла́ва, пра́здника. И ны́не, Богоро́дицы, глас 6:</style>
				</p>
				<p>Прииди́те, ве́рнии,/ Боже́ственное к нам Богоро́дицы пра́зднуем прише́ствие/ Ея́ свято́ю ико́ною,/ се́ю бо Влады́чица на́ша посети́ нас,/ се́ю нечести́вых во́инство от Горы́ исчезе́/ и се́ю безмо́лвие жре́бия сохраня́ется./ Я́ко бо сла́ва Де́вы изря́дна,/ та́ко и Ея́ чудеса́/ изря́дна суть и преми́рна,/ я́ко у́бо правосмы́слящия награжда́ет,/ неблагода́рныя же отмща́ет./ Но, я́ко Го́спода лю́бящая и нося́щая, Ма́ти Чи́стая,/ моли́ся о нас, моля́щих Ти ся.</p>
				<p>
					<style>Вход. Проки́мен дне. И чте́ния 3.</style>
				</p>
				<p>Бытия́ чте́ние
					<style> (глава́ 28):</style>
				</p>
				<p>Изы́де Иа́ков от студенца́ кля́твеннаго и и́де в Харра́нь./ И обре́те ме́сто, и спа та́мо./ За́йде бо со́лнце,/ и взят от ка́мения ме́ста того́, и положи́ возгла́вие себе́,/ и спа на ме́сте о́ном./ И сон ви́де,/ и се ле́ствица утвержде́на на земли́, ея́же глава́ досяза́ше до Небе́с,/ и А́нгели Бо́жии восхожда́ху и низхожда́ху по ней./ Госпо́дь же утвержда́шеся на ней и рече́:/ Аз Бог Авраа́мов, отца́ твоего́,/ и Бог Исаа́ков, не бо́йся:/ земля́, иде́же ты спи́ши на ней, тебе́ дам <style>ю</style> и се́мени твоему́./ И бу́дет се́мя твое́, я́ко песо́к земны́й,/ и распространи́тся на мо́ре, и ли́ву,
					<style name="color-red"/>и се́вер, и на восто́ки,/ и возблагословя́тся о тебе́ вся коле́на земна́я и о се́мени твое́м./ И се Аз с тобо́ю,/ сохраня́яй тя на вся́ком пути́, а́може а́ще по́йдеши,/ и возвращу́ тя в зе́млю сию́,/ я́ко не и́мам тебе́ оста́вити,/ до́ндеже сотвори́ти ми вся, ели́ка глаго́лах тебе́./ И воста́ Иа́ков от сна своего́, и рече́:/ я́ко есть Госпо́дь на ме́сте сем,/ аз же не ве́дех./ И убоя́ся, и рече́:/ я́ко стра́шно ме́сто сие́,/ несть сие́, но дом Бо́жий,/ и сия́ врата́ Небе́сная.
				</p>
				<p>Проро́чества Иезекии́лева чте́ние
					<style> (гла́вы 43 и 44): </style>
				</p>
				<p>Та́ко глаго́лет Госпо́дь:/ бу́дет от дне осма́го, и про́чее,/ сотворя́т иере́и на олтари́ всесожже́ния ва́шего/ и я́же спасе́ния ва́шего,/ и прииму́ вы, — глаго́лет Адонаи́ Госпо́дь./ И обрати́ мя на путь врат святы́х вне́шних,/ зря́щих на восто́ки,/ и сия́ бя́ху затворе́на./
					<style name="color-red"/>И рече́ Госпо́дь ко мне:/ врата́ сия́ затворе́на бу́дут и не отве́рзутся,/ и никто́же про́йдет сквозе́ их,/ я́ко Госпо́дь Бог Изра́илев про́йдет и́ми,/ и бу́дут затворе́на./ Я́ко игу́мен ся́дет в них сне́сти хлеб,/ по пути́ ела́мских врат вни́дет/ и по пути́ его́ изы́дет./ И введе́ мя по пути́ врат святы́х,/ су́щих к се́веру, пря́мо хра́му,/ и ви́дех:/ и се испо́лнь сла́вы храм Госпо́день.
				</p>
				<p>При́тчей чте́ние 
					<style>(глава́ 9):</style>
				</p>
				<p>Прему́дрость созда́ себе́ дом/ и утверди́ столпо́в седмь./ Закла́ своя́ же́ртвенная, и раствори́ в ча́ши свое́й вино́,/ и угото́ва свою́ трапе́зу./ Посла́ своя́ рабы́,/ созыва́ющи с высо́ким пропове́данием на ча́шу, глаго́лющи:/ иже есть безу́мен, да уклони́тся ко мне./ И тре́бующим ума́ рече́:/ Прииди́те, яди́те мой хлеб/ и пи́йте вино́, е́же раствори́х вам./ Оста́вите безу́мие, и жи́ви бу́дете,/ и взыщи́те ра́зума, да поживете́,/ и испра́вите ра́зум в ве́дении./ Наказу́яй злы́я, прии́мет себе́ безче́стие,/ облича́яй же нечести́ваго, опоро́чит себе́,/ обличе́ние бо нечести́вому, ра́ны ему́./ Не облича́й злых, да не возненави́дят тебе́;/ облича́й прему́дра, и возлю́бит тя./ Даждь прему́дрому вину́, и прему́дрший бу́дет;/ сказу́й пра́ведному, и приложи́т приима́ти./ Нача́ло прему́дрости — страх Госпо́день,/ и сове́т святы́х — ра́зум./ Разуме́ти бо зако́н по́мысла есть блага́го,/ сим бо о́бразом мно́гое поживе́ши вре́мя,/ и приложа́тся тебе́ ле́та живота́.</p>
				<p>
					<style>На лити́и стихи́ры пре́жде пра́здника, та́же Богоро́дицы, глас 5:</style>
				</p>
				<p><style>Днесь</style> Всечи́стая Де́ва зде жи́ти изво́ли:/ Боже́ственный бо Ея́ о́браз, самособо́ю к нам мореше́ствовав,/ та́инства бысть па́мяти,/ и вся́ких чуде́с в показа́ние:/ не ме́ньше бо, я́же во И́верстей и в други́х оби́телех,/ настоя́щее показу́ется нам чудоде́йствие./ Свята́я бо Богоро́дица,/ я́же Боже́ственною благода́тию прише́льствующи в них,/ и сию́ ико́ну чуде́сну соде́ла, Всечи́стая,/ я́ко да те́ми заступле́ньми/ от бед злых спаса́ет ду́ши на́ша.</p>
				<p>
					<style>Сла́ва, пра́здника. И ны́не, Богоро́дицы, глас 8:</style>
				</p>
				<p>Ка́ко не диви́мся Твоему́ о нас промышле́нию, Пречи́стая?/ Жре́бий бо Твой посети́ти изво́лила еси́/ Сладколю́бящею Боже́ственною Твое́ю ико́ною./ Те́мже и спасла́ еси́ нас от ра́тник ва́рваров,/ от ага́рянскаго плене́ния/ и от вся́ких боле́зней и бед,/ и, Его́же яко Младе́нца на объя́тиих Твои́х носи́ла еси́,/ и дои́ла еси́, и сла́дце целова́ла еси́,/ Сей Твой жре́бий сей/ Тебе́ предложи́ сохраня́ти, Богоро́дице,/ о не́мже не оскуде́й промышля́ти ны́не же и во ве́ки.</p>
				<p>
					<style>На стихо́вне глаго́лем самогла́сны пра́здника. Та́же Богоро́дицы, глас 4.</style>
				</p>
				<p>
					<style>Стих: </style>Лицу́ Твоему́ помо́лятся/ бога́тии лю́дстии.
				</p>
				<p>О, пресла́внаго чудесе́!/ сы́ны тьмы, во́инство неве́рное от Горы́ изри́ну/ Све́та Ма́терь, Всеблюсти́тельница свяще́нных оби́телей Горы́./ Сея́ есть посеща́ющая нас и весь жре́бий/ чудотво́рными Ея́ Боже́ственными ико́нами./ Сия́ есть спасе́ние душ на́ших и безнаде́жных наде́жда,/ Всецари́ца и Влады́чица.</p>
				<p>
					<style>Сла́ва, пра́здника. И ны́не, Богоро́дицы, глас 5:</style>
				</p>
				<p>Исцеле́ний иму́ще исто́чник храм Твой, Богоро́дице,/ благода́ть обрето́хом,/ чрез Твою́ бо в нем святу́ю ико́ну/ благода́ть почерпа́ем врачева́ний/ и мучи́тельскаго плене́ния изба́вихомся./ Те́мже и собо́р Твой достодо́лжно торжеству́юще/ и всено́щное пе́ние Тебе́ принося́ще, Богоро́дице, взыва́ем:/ Я́же пречи́стою Твое́ю ико́ною присеща́ющи нас,/ Сы́на Твоего́ Ца́рствия наслади́тися сподо́би/ неисче́тною Твое́ю бла́гостию, Ма́ти Присноде́во.</p>
				<p>Ны́не отпуща́еши: 
					<style>Трисвято́е. Тропа́рь пра́здника, глас 7. И Богоро́дицы, глас то́йже:</style>
				</p>
				<p>Одержа́щей е́реси,/ о честне́й ико́не Твое́й, Де́во,/ я́ве промышля́еши:/ мореше́ствием Твое́й оби́тели/ я́ко дар досто́ин приноша́еши./ Сию́ же мы Сладколю́бящую пра́ве нарица́юще,/ Тя ублажа́ем.</p>
				<p>
					<style>НА У́ТРЕНИ</style>
				</p>
				<p>
					<style>По 1-м стихосло́вии седа́лен пра́здника.</style>
				</p>
				<p>
					<style>Сла́ва, то́йже. И ны́не, Богоро́дицы, глас 1.</style>
				</p>
				<p>
					<style>Подо́бен: </style>Ка́мени запеча́тану:
				</p>
				<p>О́браз зра́ка Твоего́, Богоро́дице Пречи́стая,/ преесте́ственно просла́вленный, покланя́ющеся, сла́вим,/ и́мже мы гла́да и губи́тельства, ва́рваров и враго́в наше́ствия/ и бед вся́ческих и искуше́ний избавля́еми, Тебе́ вопие́м:/ сла́ва Всеблаго́му Твоему́ Сове́ту,/ сла́ва благоутро́бию Твоему́,/ сла́ва Твоему́ к нам, Чи́стая, Боже́ственному промышле́нию.</p>
				<p>
					<style>По 2-м стихосло́вии седа́лен пра́здника. </style>
				</p>
				<p>
					<style>Сла́ва то́йже. И ны́не Богоро́дицы, глас 1.</style>
				</p>
				<p>
					<style>Подо́бен: </style>Гроб Твой, Спа́се:
				</p>
				<p>Изри́нула еси́ во́инство, губя́щее, Отрокови́це Чи́стая,/ ста́до Твоего́ жре́бия, и́же во Афо́не./ Те́мже и па́мять твори́м такова́го Твоего́ промышле́ния,/ е́же сотвори́ла еси́ чрез Твой о́браз,/ и́же водрузи́ла еси́ во святе́м Твое́м хра́ме,/ его́же пе́сньми сла́вим.</p>
				<p>
					<style>По полиеле́и седа́лен, Богоро́дицы, глас 1.</style>
				</p>
				<p>
					<style>Подо́бен: </style>Гроб Твой, Спа́се:
				</p>
				<p>Твой Боже́ственный собо́р сла́вим/ и пра́здник твори́м <style>Днесь</style> ди́вныя Твоея́ ико́ны,/ ю́же от инода́льныя страны́ чрез пла́вания к нам принесла́ еси́,/ и чудеса́ почита́ем, и́миже во́инство безбо́жное опустоши́ла еси́ Твое́ю си́лою, Де́во,/ и Твое́ ста́до спасла́ еси́.</p>
				<p>
					<style>Сла́ва, ин седа́лен Богоро́дицы, глас и подо́бен то́йже: </style>
				</p>
				<p>Те́пле сладкоцелу́еши вся́ческих Влады́ку,/ хода́тайствуеши о ста́дех, и́хже насле́дила еси́,/ бельце́в и мона́шествующих во Афо́не, Влады́чице,/ и́мже посла́ла еси́ Твой Пресвяты́й о́браз на дсце,/ я́ко тем подае́ши Боже́ственныя Твоя́ благода́ти.</p>
				<p>
					<style>И ны́не, пра́здника.</style>
				</p>
				<p>
					<style>Та́же степе́нна, 1-й антифо́н 4-го гла́са. Проки́мен, глас 4: </style>Похвали́, Иерусали́ме, Го́спода,/ хвали́
					<style name="color-red"/>Бо́га Твоего́, Сио́не.
					<style> Стих: </style>Я́ко укрепи́ вереи́ врат Твои́х, благослови́ сы́ны Твоя́ в Тебе́. Вся́кое дыха́ние:
					<style> Ева́нгелие от Матфе́я, зача́ло 116. </style>Воскресе́ние Христо́во:
					<style> три́жды</style>. Поми́луй мя, Бо́же:
					<style> с пе́нием. </style>Сла́ва: Моли́твами апо́столов. И ны́не: Моли́твами Богоро́дицы:
					<style> и </style>Воскре́с Иису́с:
				</p>
				<p>
					<style>Кано́ны пра́здника с ирмоса́ми, на 8 и Богоро́дицы, на 6, глас 1.</style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Воскресе́ния день,/ просвети́мся, лю́дие,/ Па́сха, Госпо́дня Па́сха;/ от сме́рти бо к Жи́зни/ и от земли́ к Небеси́/ Христо́с Бог нас/ преведе́, побе́дную пою́щия.</emphasis>
				</p>
				<p>Воскресе́ния день Влады́ки Христа́,/ и Ма́терь Того́, Де́ву Чи́стую,/ прииди́те, вси, и́же в Горе́ мона́шествующий,/ согла́сно ве́рно воспои́м,/ благода́рственное пою́ще.</p>
				<p>Воскресе́ние Спа́са Христа́/ и па́мять, е́же па́че наде́жды, чудоде́йствия Твоего́, Чи́стая,/ и́мже показа́ла еси́ нас сы́ны дне,/ тьму отгна́вши от честна́го жре́бия Твоего́,/ согла́сно ве́рно воспои́м,/ благода́рственное пою́ще.</p>
				<p>Очи́стим чу́вствия и у́зрим мы́сленными очесы́/ Бо́жий Про́мысл,/ и́бо Богоневе́стная из Горы́ Афо́нския/ ны́не во́инство христоненави́стное пресла́вно изгна́.</p>
				<p>Не́бо и земля́ ны́не да веселя́тся/ в Боже́ственном Христо́вом возста́нии,/ Де́ву же да пое́т лик безсупру́жных,/ и́бо <style>Днесь</style> во́инство христоненави́стное из Горы́ изгна́.</p>
				<p>Исча́дие Ага́ри, вто́ргся к нам, —/ даде́ся Гора́, — рече́, — во власть ны́не мою́:/ но у́бо солга́ся лю́те,/ из Горы́ бо того́ Храни́тельница Богоро́дица изгна́.</p>
				<p>Небеса́ у́бо досто́йно ны́не веселя́тся/ Боже́ственным Воскресе́нием Сы́на Твоего́, Чи́стая,/ мы же пра́здник соверша́ем и Тебе́,/ в не́мже посла́ла еси́ нам честны́й о́браз Твой.</p>
				<p>
					<style>Катава́сия: </style>
					<emphasis>Воскресе́ния день:</emphasis>
				</p>
				<p>
					<style>Песнь 3</style>
				</p>
				<p>
					<style>Ирмос: </style>
					<emphasis>Прииди́те, пи́во пие́м но́вое,/ не от ка́мене непло́дна чудоде́емое,/ но нетле́ния исто́чник,/ из гро́ба одожди́вша Христа́,/ в Не́мже утвержда́емся.</emphasis>
				</p>
				<p>Прииди́те, пи́во пие́м ра́дости,/ честна́я в безсупру́жных составле́ния,/ и́бо Де́ва Чи́стая печа́ль на́шу преложи́/ в весе́лие спаси́тельное.</p>
				<p>Прииди́те, пи́во пие́м но́вое,/ от исто́чника присноживо́тнаго Богома́тере,/ и́бо ве́сну нам благода́рную показа́,/ я́ко пре́жде и н́ыне Богоневе́стная.</p>
				<p>Ны́не вся исполня́ются ра́дости,/ я́же в Горе́ Афо́нстей честна́я жили́ща,/ Богоро́дицу Чи́стую Предста́тельницу держа́вну иму́ще,/ Е́юже утверди́шася.</p>
				<p>Вчера́ порабо́тихомся лю́те,/ мучи́тельству неве́рных па́дше вси,/ ны́не же Предста́тельница на́ша/ све́тлое дарова́ нам возрожде́ние.</p>
				<p>Ны́не глаго́ли, Горо́ Честна́я:/ обновля́юся
					<emphasis/>стра́нно Богома́терию,/ неве́рному бо во́инству бежа́вшу,/ торжество́ но́вое и све́тлое Той составля́ю.
				</p>
				<p>Я́ко дре́вле Петра́ Твой Сын в воде́,/ Богоро́дице, удиви́,/ та́ко и Ты честну́ю Твою́ ико́ну/ в то́йже воде́ просла́вила еси́.</p>
				<p>Седа́лен пе́рвее пра́здника, та́же Богоро́дицы.</p>
				<p>
					<style>Сла́ва, и ны́не, глас 5.</style>
				</p>
				<p>
					<style>Подо́бен</style>: Собезнача́льное Сло́во:
				</p>
				<p>Фео́филу ски́птры зле управля́ющу,/ свята́я Твоя́ ико́на, бежа́вши, идя́ше/ по воде́ пла́ванием над волна́ми,/ и, прише́дши любе́зно, приста́ держа́вно во оби́тели Твое́й Богоспаса́емей,/ и водрузи́ся, я́ко на престо́л Херуви́мский,/ в хра́ме Твое́м, Чи́стая.</p>
				<p>
					<style>Песнь 4</style>
				</p>
				<p>
					<style>Ирмос: </style>
					<emphasis>На Боже́ственней стра́жи/ Богоглаго́ливый Авваку́м/ да ста́нет с на́ми и пока́жет/ светоно́сна А́нгела,/ я́сно глаго́люща:/ <style>Днесь</style> спасе́ние ми́ру,/ я́ко воскре́се Христо́с,/ я́ко всеси́лен.</emphasis>
				</p>
				<p>На Боже́ственней стра́жи,/ ста́вше во Христе́, бра́тие,/ ума́ движе́нии и дея́ния испра́вляюще,/ вси в весе́лии рцем:/ <style>Днесь</style> спасе́ние Горе́/ Де́вою Чи́стою, на́шею Предста́тельницею.</p>
				<p>На ста́до Твое́, Чи́стая,/ просте́рши взор благосе́рдно,/ призыва́ющий Тя спаса́еши от вся́ких скорбе́й,/ враги́ бо Твоя́, Влады́чице,/ <style>Днесь</style> из Горы́ изво́диши,/ нам вопию́щим Ти, е́же очи́сти.</p>
				<p>При́сно смуща́ет мя мно́жество неча́емых напа́стей, —/ вопие́т вся, я́же во Афо́не, Твоя́
					<style name="color-red"/>па́ства, Влады́чице, —/ не пре́зри у́бо, но предвари́, изми́ мя, Де́во,/ воспева́ющую при́сно вели́чия Твоя́.
				</p>
				<p>Я́ко Храни́тельницу свяще́нных на́ших оби́телей,/ Чи́стая, венча́ем Тя,/ ны́не от любве́ Боже́ственныя пе́сни плету́ще:/ приими́ пе́ние и па́ки ны в ру́ки беззако́нных не преда́ждь,/ Христа́ умилостивля́ющи.</p>
				<p>Богооте́ц у́бо Дави́д/ пред се́нным ковче́гом скака́ше, игра́я,/ лю́дие же Христо́вы безсупру́жнии, и́же в Горе́, Чи́стая,/ игра́юще пред о́бразом Твои́м,/ боже́ственно Тебе мо́лятся,/ я́коже Дави́д прорече́.</p>
				<p>Богооте́ц у́бо Дави́д/ пред се́нным ковче́гом скака́ше, игра́я,/ ве́рнии же, мы <style>Днесь</style>,/ пред све́тлым о́бразом Твои́м/ ли́ки соста́вльше песноно́сныя,/ Тебе́ ра́достно Сладколю́бящая зове́м.</p>
				<p>
					<style>Песнь 5</style>
				</p>
				<p>
					<style>Ирмос: </style>
					<emphasis>У́тренюем у́тренюю глубоку́,/ и вме́сто ми́ра песнь принесе́м Влады́це,/ и Христа́ у́зрим,/ Пра́вды Со́лнце,/ всем жизнь возсия́юща.</emphasis>
				</p>
				<p>У́тренюем вси боже́ственно/ и с пе́нием дея́ния принесе́м доброде́тельная, Де́ве вопию́ще:/ не преста́й, Влады́чице, су́щия в Горе́ храня́щи.
				</p>
				<p>У́тренюем <style>Днесь</style> вси/ и Чи́стей Богоро́дице Тебе́ принесе́м Боже́ственную песнь,/ нас от скорбе́й изба́вльшей всех/ и от нечи́стаго сове́тования.
				</p>
				<p>Безме́рное Твое́ благоутро́бие/ к су́щим в Горе́ оби́телем со у́жасом зря́ще, Чи́стая,/ на Твое́ тве́рдое предста́тельство наде́ющеся,/ Па́сху пра́зднуем весе́лую.
				</p>
				<p>Безме́рное Твое́ благоутро́бие, и́же в Горе́, ны́не зря́ще,/ Тебе́ пригла́шаем:/ ра́дуйся, Храни́тельнице мона́шествующих, о Всечи́стая,/ ра́дуйся, Предста́тельнице и Побо́рнице.
				</p>
				<p>Присту́пим, свещено́снии,/ исходя́щу Христу́ из Гро́ба, я́ко Жениху́,/ и торжеству́ем, Богоро́дице взыва́юще:/ ра́дуйся, Го́ры Спаси́тельнице.
				</p>
				<p>Присту́пим, свещено́снии,/ к прише́дшей нам Богоро́дицы Чи́стыя ико́не,/ и тоя́ удиви́мся о́браза подо́бию,/ и чуде́с волна́м.
				</p>
				<p>
					<style>Песнь 6</style>
				</p>
				<p>
					<style>Ирмос: </style>
					<emphasis>Снизше́л еси́ в преиспо́дняя земли́/ и сокруши́л еси́ вереи́ ве́чныя,/ содержа́щия свя́занныя, Христе́,/ и тридне́вен, я́ко от ки́та Ио́на,/ воскре́сл еси́ от Гро́ба.</emphasis>
				</p>
				<p>Снидо́хом во грехи́ мно́гия/ и пра́ведное на ся Бо́жие негодова́ние привлека́хом./ Но, о Влады́чице,/ Ты исхи́тила еси́ нас из ро́ва поги́бели.
				</p>
				<p>Сни́де, я́ко в преиспо́дняя земли́,/ нечи́стое во́инство,/ прогна́но све́том Твои́м, Богоро́дице,/ сего́ ра́ди мона́шествующий/ благода́рственную песнь Тебе́ прино́сят, Отрокови́це.
				</p>
				<p>Храня́щи, о Влады́чице, Го́ру Твою́ невреди́му/ от враг мы́сленных и чу́вственных же/ и спаса́еши на́ше жи́тельство,/ прие́мши пе́сни от нас всегда́.
				</p>
				<p>Храня́щи, Чи́стая, Го́ру Твою́,/ наше́дшим неве́рным,/ в наказа́нии лю́тых на́ших грехопаде́ний,/ не пре́дала еси́ нас в ру́ки их,/ но истреби́ в коне́ц.
				</p>
				<p>Спа́се наш Христе́,/ воскресе́ние душ на́ших,/ мольба́ми Ро́ждшия Тя/ изба́ви всех от бед и скорбе́й/ и сподо́би нас неизрече́нныя Твоея́ Сла́вы.
				</p>
				<p>Спаси́тельницу на́шу же и Храни́тельницу,/ о Всенепоро́чная Чи́стая, Тя ве́мы вся,/ я́же в Горе́ оби́тели,/ сего́ ра́ди Тебе́ согла́сно составля́ем пе́ние.
				</p>
				<p>
					<style>Конда́к Богоро́дицы, глас 8.
					</style>
				</p>
				<p>
					<style>Подо́бен: </style>Взбра́нной:
				</p>
				<p>Иже в хра́ме и оби́тели Твое́й приходя́щия Ти/ и богоуго́дно спаси́тельная гоня́щия/ и почита́ющия Твой святы́й о́браз,/ сим да́руй, Де́во, Твоя́ ми́лости,/ от вся́ких изба́вльши сих скорбе́й, Тебе́ вопию́щия:/ ра́дуйся, Еди́на Богоневе́стная.
				</p>
				<p>
					<style>И́кос:</style>
				</p>
				<p>А́нгели неви́димо со стра́хом окружа́ют Боже́ственную Твою́, Де́во, ико́ну/ сию́, уди́вльши
					<a type="note" xlink:href="#note26">26</a> до́бре, чрез мо́ре во Твою́ оби́тель посла́ла еси́./ Мы же, ра́дующеея сла́ве Твое́й, вопие́м Ти, е́же ра́дуйся, си́це:/ ра́дуйся, Христа́ Сладколю́бящая;/ ра́дуйся, на объя́тиих Того́ нося́щая./ Ра́дуйся, стоя́щая в хра́ме, я́ко Всецари́ца;/ ра́дуйся, соблюда́ющая нас, я́ко Храни́тельница./ Ра́дуйся, я́ко приклони́лася еси́, е́же соблюда́ти Твою́ оби́тель;/
					<style name="color-red"/>ра́дуйся, я́ко зде суди́ла еси́ присели́тися, и до ны́не пребыва́еши./ Ра́дуйся, спасе́ние ве́рных раб Твои́х;/ ра́дуйся, благоукраше́ние свята́го хра́ма Твоего́./ Ра́дуйся, Е́юже от ва́рвар избавля́емся;/ ра́дуйся, Е́юже от бед спаса́емся./ Ра́дуйся, на́ша Предста́тельнице и Покро́ве;/ ра́дуйся, всем упова́ние изве́стное./ Ра́дуйся, Еди́на Богоневе́стная.
				</p>
				<p>И чте́тся синакса́рь ме́сяца и Пятидеся́тницы.</p>
				<p>
					<style>В то́йже день пра́зднуем обновление свята́го Христова Воскресе́ния и свята́го апо́стола Фомы́ осяза́ния. В то́йже день па́мять твори́ти прия́хом о чудотворе́нии Пресвяты́я Богоро́дицы, егда́ о́бщим моле́нием отгна́ одержа́вшия Святы́я оби́тели Святы́я Горы́ безбо́жныя ага́ряны; сего́же ра́ди и настоя́щее бде́ние прия́хом ежего́дно твори́ти. Святы́ми моли́твами Всепречи́стыя Сладколю́бящия Твоея́ Ма́тере и свята́го апо́стола Твоего́ Фомы́, Христе́ Бо́же наш, поми́луй и спаси́ нас. Ами́нь.</style>
				</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>О́троки от пе́щи изба́вивый,/ быв Челове́к,/ стра́ждет, яко сме́ртен,/ и стра́стию сме́ртное/ в нетле́ния облачи́т благоле́пие,/ еди́н благослове́н/ отце́в Бог и препросла́влен.</emphasis>
				</p>
				<p>О́троки от пе́щи изба́вивый,/ призре́л еси́, Го́споди, я́ко Милосе́рд, прегреше́ния на́ша/ и изба́вил ны еси́ от лю́таго обстоя́ния Ма́тери Твоея́ мольба́ми,/ я́ко Бог препросла́вленный.</p>
				<p>О́троки от пе́щи изба́вивый,/ изба́ви, Влады́чице, Го́ру, Тобо́ю Святоиме́нную, Чи́стая,/ от неве́рных враг Человеколю́бец,/ Еди́н благослове́нный отце́в Бог и препросла́вленный.</p>
				<p>Же́ны с ми́ры Богому́дрыя вслед Тебе́ теча́ху, Влады́ко Христе́,/ Небе́сное Тя Ми́ро ро́ждшую,/ вся, я́же в Горе́, оби́тели, иму́щи Боже́ственную Блюсти́тельницу,/ нечести́вых злово́ния изба́вихомся.</p>
				<p>Сме́рти пра́зднуем умерщвле́ние,/ а́дово разруше́ние,/ стра́нное же нечести́вых бе́гство,/ от пребыва́ния Твоего́ в Святе́й Горе́, Всенепоро́чная./ Те́мже пое́м Тя,/ Боже́ственное на́ше предста́тельство, Богоневе́стная.</p>
				<p>Сме́рти пра́зднуем умерщвле́ние, Христо́во Воскресе́ние,/ нечести́вых люде́й посрамле́ние и бе́гство/ и, взыгра́юще, пое́м Тя, Влады́чице,/ Еди́ну в жена́х Благослове́нную и Богоро́дицу пресла́вную.</p>
				<p>Я́ко вои́стинну свяще́нный и ра́достный сей/ спаси́тельный, Боже́ственный пра́здник,/ воспомина́ние безбо́жных от нас бе́гство,/ в оньже Боже́ственное, я́ко свет, Пречи́стая, умилостивле́ние всем возсия́.</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Сей нарече́нный и Святы́й День </emphasis>—/ 
					<emphasis>еди́н суббо́т царь и госпо́дь,/ пра́здников пра́здник/ и торжество́ есть торже́ств,/ в о́ньже благослови́м Христа́ во ве́ки.</emphasis>
				</p>
				<p>Сей нарече́нный и святы́й день,/ в о́ньже мы пое́м Цари́це пе́ние:/ неча́емых бо реши́тельница бысть нам Всенепоро́чная,/ те́мже благослови́м Сию́ во ве́ки.</p>
				<p>Сей нарече́нный и святы́й день,/ Воста́ния Госпо́дня и Чи́стыя Богоро́дицы,/ соде́яннаго Ею нам па́че наде́жды чу́да,/ Е́юже благослови́м Христа́ во ве́ки.</p>
				<p>Прииди́те, и́ночестии, и́же во Афо́не, собо́ри,/ с любо́вию благода́рственно Богоро́дицу воспое́м,/ Влады́чицу, Предста́тельницу на́шу и Храни́тельницу,/ Пита́тельницу, вра́ча и сокро́вище во ве́ки.</p>
				<p>Возведи́ о́крест о́чи Твои́, Чи́стая,/ и виждь ча́да Твоя́,/ лю́те сотре́нная десятиле́тним мучи́тельством Исма́иля нечести́ваго, и́же от Ага́ри,/ и сохраня́й сия́,/ Тобо́ю благословя́щая Христа́ во ве́ки.</p>
				<p>О́тче Вседержи́телю, и Сло́ве, и Ду́ше,/ оби́тели, и́же во Афо́не,/ сохраня́й невреди́мы от враго́в лю́таго нало́га,/ на Тя бо упова́ем и благослови́м, в них живу́щий, во ве́ки.</p>
				<p>О́тче Вседержи́телю, и Сло́ве, и Ду́ше,/ Безнача́льное Существо́, Непостижи́мое Естество́, Бо́же всех,/ Твоя́ лю́ди изми́ вся́кия ско́рби/ Святы́я Богоро́дицы моли́твами.</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Свети́ся, свети́ся,/ Но́вый Иерусали́ме,/ сла́ва бо Госпо́дня/ на тебе́ возсия́,/ лику́й ны́не/ и весели́ся, Сио́не./ Ты </emphasis>же, 
					<emphasis>Чи́стая, красу́йся, Богоро́дице,/ о воста́нии Рождества́ Твоего́.</emphasis>
				</p>
				<p>
					<style>Припе́в: </style>Велича́й, душе́ моя́,/ Чи́стую Де́ву и Еди́ну Богоро́дицу/ Предста́тельницу мона́шествующих во Афо́не.
				</p>
				<p>Свети́ся, свети́ся,/ Но́вый Иерусали́ме,/ и ты, Горо́ Афо́нская,/ Предста́тельница бо твоя́ ны́не/ добро́ту пе́рвую да́рует тебе́/ и тьмы отгоня́ет нечести́вых Богоневе́стная.</p>
				<p>
					<style>Припе́в: </style>Велича́й, душе́ моя́,/ Ю́же велича́ют вся́ческая, Де́ву,/ и трепе́щут безбо́жных ага́рян собра́ния.
				</p>
				<p>Свети́ся ны́не,/ свяще́нная Горо́ Афо́нская,/ Боже́ственная бо в тебе́ Предста́тельница Всенепоро́чная/ неве́рнаго во́инства я́же на нас ловле́ния/ ма́нием Боже́ственным разруши́, мир нам дарова́вши.</p>
				<p>
					<style>Припе́в: </style><style>Днесь</style> всяк чин мона́шествующих Горы́/ па́мять творя́щий благода́ти Твоея́,/ сликовству́ет, Де́во Богоро́дице.
				</p>
				<p>О, Боже́ственнаго, о, любе́знаго,/ о, обеща́ния кра́снаго!/ Оби́телем бо, су́щим во Афо́не, обеща́лася еси́ бы́ти Предста́тельницею,/ Храни́тельницею и Блюсти́тельницею,/ Ю́же, ве́рнии, иму́ще наде́жду, многи́х лю́тых избавля́емся.</p>
				<p>
					<style>Припе́в: </style><style>Днесь</style> ра́дуется весь мона́шествующих лик/ воста́нием Христо́вым/ и па́мять твори́т Твоего́ чудесе́, Де́во.
				</p>
				<p>О, Боже́ственныя и еди́ныя сла́вы Го́рния,/ ю́же наслажда́ешися, Богоро́дице Де́во, я́ко Всецари́ца,/ красу́йся про́чее и моле́ние твори́ всегда́ о Твое́м жре́бии,/ подпа́вшем злоде́йственному.</p>
				<p>
					<style>Сла́ва: </style>Тебе́, Бо́га Отца́, Бо́га Сы́на и Сло́ва и Бо́га Ду́ха,/ Еди́наго в Тро́ице Бо́га/ сла́влю Еди́наго.
				</p>
				<p>О О́тче, и Сло́ве, и Боже́ственный Ду́ше и Честны́й,/ о Тро́ице, Бо́же мой,/ Боже́ственными моли́твами Твои́х слуг Афо́нския Горы́,/ нас, почита́ющих Тя, Ца́рствия Твоего́ сподо́би.</p>
				<p>
					<style>И ны́не: </style>О Всечи́стая Отрокови́це,/ о Ма́ти, Де́во Чи́стая,/ не преста́й Го́ру Афо́нскую всегда́ покрыва́ти благода́тию Твое́ю, Влады́чице,/ и Сы́на Твоего́ о нас умилостивля́ти, Присноде́во.
					<style name="color-red"/>
				</p>
				<p>
					<style>Све́тильны праздника два, та́же Богоро́дицы.</style>
				</p>
				<p>
					<style>Подо́бен: </style>Не́бо
					<strong/>звезда́ми:
				</p>
				<p>Твое́ю, Богоро́дице, благода́тию/ покрыва́еши и соблюда́еши всех, су́щих в жре́бии Твое́м,/ от наше́ствия нечести́вых/ и са́мым о́бразом Твои́м утеша́еши лю́ди Твоя́.</p>
				<p>
					<style>На хвали́тех поставля́ем стихо́в 6, пра́здника 3 и Богоро́дицы 3, глас 2.</style>
				</p>
				<p>
					<style>Подо́бен: </style>Егда́ от Дре́ва:
				</p>
				<p>Егда́ злоче́стия зима́/ на святы́я ико́ны ноша́шеся/ тогда́ Всенепоро́чная Свой о́бразный зрак/ спасе́ от рук беззако́ннующих/ и того́ наста́ви, иде́же потре́бно спаса́тися,/ иде́же Боголюбе́зное ста́до Филофе́йскаго монастыря́/ прия́т его́ с чу́дом.</p>
				<p>Егда́ ико́на, я́ко жива́,/ Сладколю́бящия Зижди́теля Чи́стыя Отрокови́цы/ ди́вно прохожда́ше, я́ко на колесни́це, во́ду/ и прии́де в Горы́ селе́ний,/ вре́да отбега́ющи ерети́ческаго,/ тогда́ мона́шествующих и бельце́в вся ли́ки, взыгра́юще,/ сей покланя́хуся, ра́дующеся.</p>
				<p>Прииди́те, пе́сньми почти́м о́браз, его́же освяти́,/ Ма́терь Бо́жия Свята́я,/ и, его́ целу́юще, прирце́м:/ сим, Боговме́стная, нас посети́ла еси́,/ сим отгна́ла еси́ род противобо́жный,/ те́мже сим нас покажи́/ насле́дники жре́бия Твоего́, Влады́чице,/ и Сы́на Твоего́ Ца́рствия.</p>
				<p>
					<style>Сла́ва, глас 6, пра́здника. И ны́не, Богоро́дицы, глас то́йже:</style>
				</p>
				<p>Ви́де о ико́не Твое́й су́щая во святе́й Горе́ Твое́й оби́тель,/ я́коже ви́де в рождестве́ Твое́м, Пресла́вная, град Дави́дов Вифлее́м:/ та́мо бо па́стырие ви́деша и удиви́шася,/ зде вси падо́ша и поклони́шася;/ та́мо безсе́менно рождество́ Твое́,/ зде без корабля́ водоше́ствие исхо́да Твоего́;/ тогда́ Ду́хом Святы́м зача́тие,/ ны́не чрез благода́ть Сы́на Твоего́ Твое́ прише́ствие;/ И́родово бо тогда́ су́етное во́инство губя́щее/ рождеству́ Твоему́ ничто́же соде́я;/ безбо́жных же зде воображе́нии лю́дие,/ преще́ния творя́ще жре́бию Твоему́, напра́сно
					<a type="note" xlink:href="#note27">27</a> прогна́шася./ Ве́лия Твоя́ ми́лость и благоутро́бие Твое́ чуде́сно есть,/ Пресвята́я Влады́чице.
				</p>
				<p>
					<style>Славосло́вие вели́кое. И отпу́ст.</style>
				</p>
				<p>
					<style>НА ЛИТУРГИ</style>
					<style>́И</style>
				</p>
				<p>
					<style>Блаже́нны от кано́на, песнь 3-я Фомы́ и песнь 6-я Богоро́дицы. Апо́стол и Ева́нгелие обои́м. Подо́бно и прича́стен.</style>
				</p>
			</section>
			<section>
				<title>
					<p>Икона Божией Матери «Сладкое лобзание» </p>
				</title>
				<p>Икона Божией Матери «Сладкое лобзание» (по-гречески Гликофилусса) прославилась в царствование греческого императора иконоборца Феофила (829–842). Один из приближенных императора, Симеон, подражая своему повелителю, питал ненависть к иконам. Но его супруга Виктория чтила святые иконы и имела у себя в покоях икону Божией Матери. Симеон потребовал от жены икону, чтобы ее сжечь. Тогда женщина решилась расстаться с заветной святыней, но не предавать ее в руки мужа. Она пустила икону в море. Чрез неизвестное число лет эта самая икона явилась на берегу моря пред афонским Филофеевским монастырем. Игумен и братия с радостью и честью приняли икону и внесли ее в соборный храм монастыря. Место явления иконы названо «Агиасмою». В Светлый понедельник ежегодно сюда из обители совершается крестный ход.</p>
				<p>Примечательно одно назидательное чудесное событие, происшедшее в 1830 году. В это время в Филофеевский монастырь пришел из Адрианополя один богомолец. В беседе с екклисиархом обители он выразил сомнение в действительности чудесного явления иконы Божией Матери. Екклисиарх пытался рассеять его сомнения, но богомолец упорно отрицал все его слова и доводы. Однако он был возвращен к вере благодатной помощью Самой Царицы Небесной. В тот же день с богомольцем совершилось чудо, и он смог убедиться в чудесной силе Пречистой Девы. Идя по верхнему этажу дома, богомолец оступился и начал падать вниз. Тут он воскликнул: «Пресвятая Богородица, помогай нам!» и опустился на землю без всякого вреда.</p>
				<p>Икона «Сладкое лобзание» прославлена многими чудесами. Она хранится в соборном храме обители, Божия Матерь изображена лобзающей Предвечного Младенца.</p>
				<p>Согласно церковному преданию, она является одной из 70-ти икон, написанных святым евангелистом Лукою.</p>
				<p>В скиту Русского Пантелеимонова монастыря на Афоне есть список с чудотворной иконы «Гликофилусса».</p>
			</section>
			<section>
				<title>
					<p>Кано́н Пасха́льный ко Пресвяте́й Богоро́дице, пое́мый в Свя́то-Тро́ицкой Се́ргиевой Ла́вре в пято́к ве́чера от седми́цы Фомино́й до седми́цы 5-й по Па́схе, в па́мять посеще́ния Богома́терию Преподо́бнаго Се́ргия</p>
				</title>
				<p>
					<style>Тропа́рь, глас 4:</style>
				</p>
				<p>К Богоро́дице приле́жно ны́не притеце́м,/ гре́шнии и смире́ннии, и припаде́м,/ в покая́нии зову́ще из глубины́ души́:/ Влады́чице, помози́ на ны милосе́рдовавши,/ потщи́ся, погиба́ем от мно́жества прегреше́ний,/ не отврати́ Твоя́ рабы́ тщи,/ Тя бо и едину на́дежду и́мамы.</p>
				<p>Не умолчи́м никогда́, Богоро́дице,/ си́лы Твоя́ глаго́лати, недосто́йнии,/ а́ще бо Ты не бы предстоя́ла, моля́щи,/ кто бы нас изба́вил от толи́ких бед,/ кто же бы сохрани́л до ны́не свобо́дны,/ не отсту́пим, Влады́чице, от <style>Тебе</style>́,/ Твоя́ бо рабы́ спаса́еши при́сно от вся́ких лю́тых.</p>
				<p>
					<style>Кано́н, глас 1 </style>
				</p>
				<p>
					<style>Песнь 1</style>
				</p>
				<p>
					<style>Ирмо́с: </style>
					<emphasis>Воскресе́ния день,/ просвети́мся, лю́дие,/ Па́сха, Госпо́дня Па́сха:/ от сме́рти бо к Жи́зни/ и от земли́ к Небеси́/ Христо́с Бог нас/ преведе́, побе́дную пою́щия.</emphasis>
				</p>
				<p>Очи́стим чу́вствия, и у́зрим/ в непристу́пном све́те/ Ма́терь Све́та,/ и ра́дуемся, реку́ще:/ ра́дуйся, Ма́ти Госпо́дня.</p>
				<p>Небеса́ у́бо досто́йно да веселя́тся,/ земля́ же да ра́дуется,/ да пра́зднует же оби́тель сия́,/ почита́ющая заступле́ние Богома́тери.</p>
				<p>Умерщвле́ние преде́л сломи́ла еси́,/ ве́чную Жизнь ро́ждшая, Христа́,/ из гро́ба возсия́вшаго <style>Днесь</style>,/ Де́во Всенепоро́чная,/ и мир просвети́вшаго.</p>
				<p>Воскре́сшаго ви́девши Сы́на Твоего́ и Бо́га,/ ра́дуйся со апо́столы, Богоблагода́тная Чи́стая,/ и е́же — ра́дуйся — пе́рвее,/ яко всех ра́дости вина́, восприя́ла еси́,/ Богома́ти Всенепоро́чная.</p>
				<p>
					<style>Песнь 3</style>
				</p>
				<p>
					<style>Ирмо́с: </style>
					<emphasis>Прииди́те, пи́во пие́м но́вое,/ не от ка́мене непло́дна чудоде́емое,/ но нетле́ния исто́чник,/ из гро́ба одожди́вша Христа́,/ в Не́мже утвержда́емся.</emphasis>
				</p>
				<p>Ны́не вся испо́лнишася ра́дости неизрече́нныя,/ ви́димая же и неви́димая,/ ны́не пра́зднует све́тло ста́до Твое́, Влады́чице,/ Тобо́ю обеща́нное заступле́ние.</p>
				<p>Виждь, Чи́стая, и́ноков собо́ры па́ствы Твоея́,/ окружа́ющих всечестны́й о́браз Твой,/ грехо́в разреше́ния прося́щих,/ и жития́ исправле́ния,/ и прича́стия Боже́ственныя сла́вы Твоея́, Всенепоро́чная.</p>
				<p>Тече́т благода́ть незави́стная/ от Твоего́, Богоро́дице, о́браза,/ всем источа́ющи, моля́щимся те́пло,/ зол избавле́ние, и здра́вие, и ми́лость.</p>
				<p>Все́ю душе́ю и мы́сли пра́востию/ в па́стве Твоей вси лику́юще,/ псалмы́, и пе́сньми духо́вными,/ и пе́нием Боже́ственным,/ обстоя́т о́браз Твой, Пречи́стая,/ Ты же, неотсту́пна су́ши,/ пода́ждь по́мощь, Богоневе́сто.</p>
				<p>
					<style>Ипакои́, глас 4:</style>
				</p>
				<p>Предвари́вшия у́тро я́же о Мари́и/ и обре́тшия ка́мень, отвале́н от гро́ба,/ слы́шаху от А́нгела: во Све́те Присносу́щнем Су́щаго/ с ме́ртвыми что и́щете, я́ко Челове́ка?/ Ви́дите гро́бныя пелены́, тецы́те и ми́ру пропове́дите,/ я́ко воста́ Госпо́дь, умертви́вый смерть,/ я́ко есть Сын Бо́га, спаса́ющаго род челове́ческий.</p>
				<p>
					<style>Песнь 4</style>
				</p>
				<p>
					<style>Ирмо́с: </style>
					<emphasis>На Боже́ственней стра́жи/ Богоглаго́ливый Авваку́м/ да ста́нет с на́ми и пока́жет/ светоно́сна А́нгела,/ я́сно глаго́люща:/ <style>Днесь</style> спасе́ние ми́ру,/ яко воскре́се Христо́с,/ я́ко всеси́лен.</emphasis>
					<emphasis/>
				</p>
				<p>Се Пречи́стая гряде́т:/ услы́шав преподо́бный/ тече́т во сре́тение,/ и свет ве́лий осени́ его́,/ па́че со́лнца сия́ющь,/ и зрит Пречи́стую со двема апо́столома,/ све́тлостию Ея́ блиста́ющими,/ и паде́, моля́ся о заступле́нии.</p>
				<p>Не ужаса́йся, избра́нниче Мой,/ глаго́лет Богома́ти:/ приидо́х посети́ти Тебе́,/ услы́шана бысть моли́тва твоя́ о ученице́х твои́х/ и о всех, о ни́хже мо́лишися,/ и о оби́тели твое́й про́чее да не скорби́ши,/ — веща́ла еси́, Влады́чице.</p>
				<p>Богооте́ц у́бо Дави́д/ пред се́нным ковче́гом скака́ше, игра́я,/ Твои́м же заступле́нием/ весели́тся блаже́нное ста́до Твое́,/ сбытие́ слове́с Твои́х зря́ще, Богоневе́сто.</p>
				<p>Реку́ Тя сла́дкую/ и пото́к насыще́ния,/ ма́нну Небе́сную,/ мед от ка́мене,/ изоби́лие и благода́ть приснотеку́щую стяжа́вше, Отрокови́це,/ во оби́тели обита́ющии/ благода́рно поют о Твое́м заступле́нии.</p>
				<p>
					<style>Песнь 5</style>
				</p>
				<p>
					<style>Ирмо́с: </style>
					<emphasis>У́тренюем у́тренюю глубоку́,/ и вме́сто ми́ра песнь принесе́м Влады́це,/ и Христа́ у́зрим,/ Пра́вды Со́лнце,/ всем жизнь возсия́юща.</emphasis>
				</p>
				<p>Безме́рное Твое́ предста́тельство,/ е́же показу́еши при́сно, Всепречи́стая, ста́ду Твоему́,/ зря́ще, вопие́м Ти ны́не весе́лою душе́ю:/ ра́дуйся, Мари́е Богоневе́сто.</p>
				<p>Приступи́м, свещено́снии,/ ко о́бразу Де́вы <style>Днесь</style>,/ мно́жество мона́шествующих,/ и спра́зднуем любопра́зднственными чи́нми/ посеще́ние Богома́тери.</p>
				<p>Неотсту́пна у́бо бу́ду от оби́тели твоея́,/ — веща́ла еси́, Влады́чице,/ избра́ннику Твоему́ Се́ргию,/ — отны́не всем изоби́льствует/ в житии́ и по твое́м ко Го́споду отхожде́нии:/ и се со сло́вом де́ло явля́еши, Цари́це.</p>
				<p>Пева́емая Отрокови́це Де́во,/ чудеса́ Твоего́ заступле́ния/ удивля́ют челове́ком помышле́ния,/ па́че бо сло́во спасе́ние/ улучи́ Тобо́ю храни́мая оби́тель.</p>
				<p>
					<style>Песнь 6</style>
				</p>
				<p>
					<style>Ирмо́с: </style>
					<emphasis>Снизше́л еси́ в преиспо́дняя земли́/ и сокруши́л еси́ вереи́ ве́чныя,/ содержа́щия свя́занныя, Христе́,/ и тридне́вен, я́ко от ки́та Ио́на,/ воскре́сл еси́ от Гро́ба.</emphasis>
				</p>
				<p>При́зри благосе́рдно/ на па́ству Твою́, Пречи́стая,/ и, я́коже обеща́лася еси́,/ потре́бная подава́й неоску́дно,/ снабдя́щи и покрыва́ющи/ Твоея́ по́мощи и заступле́ния те́пле и́щущия.</p>
				<p>Спа́се мой Преблаги́й/ и вся́ческих Тво́рче,/ Чи́стыя Богоро́дицы благоприя́тными мольба́ми/ соблюди́ Твоя́ певцы́ невреди́мы от вся́ких бед.</p>
				<p>Да изба́вится от всех злоключе́ний/ чту́щая
					<emphasis/>Тя оби́тель, Богоро́дице Де́во,/ вражды́, огня́ и гла́да,/ во единомы́слии воспева́ющи,/ Помо́щницу Тя иму́щи.
				</p>
				<p>Пое́м Тя и покланя́емся Ти, Богома́ти,/ не пре́зри моле́ний рабо́в Твои́х,/ заступи́ в беда́х на́ших,/ я́ко су́щи ми́лостива.</p>
				<p>
					<style>Конда́к, глас 8:</style>
				</p>
				<p><style>Аще</style> и во гроб снизше́л еси́, Безсме́ртне,/ но а́дову разруши́л еси́ си́лу/ и воскре́сл еси́, я́ко Победи́тель, Христе́ Бо́же,/ жена́м мироно́сицам веща́вый: ра́дуйтеся!/ и Твои́м апо́столом мир да́руяй,/ па́дшим подая́й воскресе́ние.</p>
				<p>
					<style>И́кос:</style>
				</p>
				<p>Е́же пре́жде со́лнца Со́лнце, заше́дшее иногда́ во гроб,/ предвари́вша ко у́тру,/ и́щущия я́ко дне мироно́сицы де́вы,/ и друга́ ко друзе́й вопия́ху:/ о други́ни!/ прииди́те, воня́ми пома́жем Те́ло Живоно́сное и погребе́ное,/ плоть Воскреси́вшаго па́дшаго Ада́ма,/ лежа́щую во гро́бе;/ и́дем, потщи́мся, я́коже волсви́, и поклони́мся/ и принесе́м ми́ра, я́ко да́ры,/ не в пелена́х, но в плащани́це обви́тому,/ и пла́чем, и возопии́м:/ о Влады́ко, воста́ни,/ па́дшим подая́й воскресе́ние.</p>
				<p>
					<style>Песнь 7</style>
				</p>
				<p>
					<style>Ирмо́с: </style>
					<emphasis>О́троки от пе́щи изба́вивый,/ быв Челове́к,/ стра́ждет я́ко сме́ртен,/ и стра́стию сме́ртное/ в нетле́ния облачи́т благоле́пие,/ еди́н благослове́н/ отце́в Бог и препросла́влен.</emphasis>
					<emphasis/>
				</p>
				<p>О́троки от пе́щи Изба́вльшаго, Чи́стая,/ Ты родила́ еси́ нетле́нною Твое́ю, Богора́дованною утро́бою,/ по рождестве́, я́ко пре́жде рождества́, Сохра́ншаго Тя,/ Его́же и моля́щи непреста́й о нас, воспева́ющих Тя.</p>
				<p>Вси ны́не собери́теся,/ пле́щуще пра́зднственная во оби́тели сей/ и Христо́ву Ма́терь просла́вите,/ еди́ну, па́че Херуви́м несравне́нную/ и Серафи́м препросла́вленную.</p>
				<p>Я́ко вои́стинну свяще́нный,/ и спаси́тельный и зарено́сный, Де́во,/ о́браз посе́щения Твоего́/ покланя́ющимся бо сему́/ здра́вие раздае́ши и ми́лость/ теле́с же и душ,/ и взыска́ющим наде́жная еси́ Помо́щница,/ Бо́га пло́тию ро́ждшая.</p>
				<p>Мона́шествующий и вси челове́цы,/ стра́хом и ра́достию ны́не поклони́мся о́бразу/ посеще́ния Богоотрокови́цы,/ моля́щеся с преподо́бным Се́ргием,/ и е́же ра́дуйся: Гаврии́лово,/ Благода́тная, вопию́ще.</p>
				<p>
					<style>Песнь 8</style>
				</p>
				<p>
					<style>Ирмо́с: </style>
					<emphasis>Сей нарече́нный и Святы́й День</emphasis> —/ 
					<emphasis>еди́н суббо́т царь и госпо́дь,/ пра́здников пра́здник/ и торжество́ есть торже́ств,/ в о́ньже благослови́м Христа́, во ве́ки.</emphasis>
				</p>
				<p>Сей нарече́нный и святы́й день/ всех созыва́ет к духо́вному весе́лию,/ сря́щим у́бо сей ра́достно и возопие́м:/ ра́дуйся, Богоро́дице, во вся ве́ки.</p>
				<p>Прииди́те, мона́хов мно́жества,/ испо́лнимся Боже́ственнаго благоуха́ния,/ заступле́нием Бо́жия Ма́тери/ и, Сию́ прославля́юще, поклони́мся,/ пою́ще при́сно во вся ве́ки.</p>
				<p>Возведи́ о́крест о́чи Твои́, Чи́стая, и виждь:/ се бо приидо́ша к Тебе́,/ я́ко Богосве́тлая свети́ла,/ от за́пада, и се́вера, и мо́ря,/ и восто́ка ча́да Твоя́,/ поклони́тися Твоему́ всепречи́стому о́бразу.</p>
				<p>
					<style>Пресвята́я Тро́ице, Бо́же наш, сла́ва Тебе́.</style>
				</p>
				<p>О́тче Вседержи́телю, и Сло́ве, и Ду́ше,/ Безнача́льное Существо́ и Непостижи́мое Естество́,/ Бо́же всех,/ оби́тель сию́ изми́ от вся́кия ско́рби/ мольба́ми вои́стинну Чи́стыя Еди́ныя Богоро́дицы.</p>
				<p>
					<style>Песнь 9</style>
				</p>
				<p>
					<style>Ирмо́с: </style>
					<emphasis>Свети́ся, свети́ся,/ Но́вый Иерусали́ме,/ сла́ва бо Госпо́дня/ на тебе́ возсия́,/ лику́й ны́не/ и весели́ся, Сио́не,/ Ты же, Чи́стая, красу́йся, Богоро́дице,/ о воста́нии Рождества́ Твоего́.</emphasis>
				</p>
				<p>Свети́ся, ра́дуйся, мона́шествующих мно́жество,/ изря́днее же игра́й, оби́тель сия́,/ лику́й ны́не и весели́ся све́тло,/ и́бо обрела́ еси́ Чи́стую Де́ву,/ Блюсти́тельницу Непобеди́мую.</p>
				<p>О, Боже́ственнаго, о, любе́знаго,/ о, неистощи́маго пролия́ния Твои́х безме́рных чуде́с,/ и́миже, Чи́стая, оби́тель сию́ обогаща́еши,/ и́бо сла́ва ея́ в Твое́м заступле́нии:/ Ты врата́рница ея́ и утвержде́ние.</p>
				<p>О Ма́ти Де́во!/ в моли́тву прино́сим Тебе́ мольбы́ уго́дника Твоего́,/ мо́лим Тя вси:/ изба́ви нас от вся́кия напа́сти и озлобле́ния.</p>
				<p>Да сохрани́ши, Де́во, стадонача́льника оби́тели Твоея́/ ра́дуйся, Неискусобра́чная Честна́я,/ сохрани́ ста́до Твое́ от вся́каго озлобле́ния,/ Еди́на Богоневе́стная.</p>
			</section>
			<section>
				<title>
					<p>Явление Пресвятой Богородицы Преподобному Сергию</p>
				</title>
				<p>Явление Пресвятой Богородицы Преподобному Сергию произошло в одну из пятниц Рождественского поста 1385 года. Глубокой ночью, совершив обычное правило, Преподобный сел немного отдохнуть, но вдруг сказал своему келейнику преподобному Михею († 6 мая 1385): «Бодрствуй, чадо, мы будем иметь чудное посещение». Едва он произнес эти слова, как был услышан голос: «Пречистая грядет». Божия Матерь явилась, сопровождаемая апостолами Петром и Иоанном, и сказала Преподобному Сергию: «Не бойся, избранниче Мой! Я пришла посетить тебя! Не скорби более об учениках своих и об этом месте. Молитва твоя услышана. Отныне всем будет изобиловать твое жительство, и не только в дни твоей жизни, но и после твоего отшествия к Богу неотступно буду от твоей обители, подавая ей неоскудно все потребное и покрывая ее во всех нуждах».</p>
				<p>В память этого посещения в Троицком соборе Троице-Сергиевой Лавры по пятницам вечером поется молебный канон с акафистом Божией Матери, а в период Пятидесятницы (от Пасхи до Сошествия Святого Духа) он совершается по особому пасхальному чину, который и помещен в данной Минее. Служба в честь явления Божией Матери Преподобному Сергию помещена 24 августа.</p>
			</section>
			<section>
				<title>
					<p>В Неде́лю святы́х жен мироно́сиц Святы́х пра́ведных Ма́рфы и Мари́и, сесте́р пра́веднаго Ла́заря</p>
				</title>
				<p>
					<style>Тропарь, глас 3:</style>
				</p>
				<p>Пра́веднаго Ла́заря Боголюби́выя се́стры,/ Ма́рфо и Мари́е пресла́вныя,/ чи́стым се́рдцем Христа́ в житии́ ва́шем возлюби́ли есте́,/ мироно́сиц взе́мше чин,/ и Его́, я́ко Сы́на Бо́жия, безбоя́зненно испове́дали есте́,/ сего́ ра́ди ны́не во оби́телех Отца́ Небе́снаго/ со А́нгелы и все́ми свя́тыми сла́вно ца́рствуете./ Умоли́те, Его́же возлюби́ли есте́,/ и нам, гре́шным, в ве́ре и любви́ Христо́вой утверди́тися/ и Ца́рствия Небе́снаго сподо́битися.</p>
				<p>
					<style>Моли́тва</style>
				</p>
				<p>О святы́я и всехва́льныя учени́цы Христо́вы, Боголюби́выя Ма́рфо и Мари́е! Умоли́те возлю́бленнаго ва́ми и вас возлюби́вшаго Сладча́йшаго Иису́са, Его́же вы испове́дали есте́, Христа́, Сы́на Бо́жия, да даст и нам, гре́шным, грехо́в оставле́ние, в ве́ре пра́вой нелицеме́рное и тве́рдое стоя́ние. Всели́те в сердца́ на́ша дух стра́ха Бо́жия, смире́ннаго на Бо́га упова́ния, терпе́ния и к бли́жним милосе́рдия. Изба́вите нас моли́твами ва́шими от искуше́ний жите́йских, бед и напа́стей, да, ти́хое и ми́рное житие́ пожи́вше зде, с по́мыслы непоро́чными и се́рдцем чи́стым, с дерзнове́нием ве́ры и упова́ния предста́нем на о́ный Стра́шный Суд и,
					<style name="color-red"/>до́брый отве́т на нем возда́вше, ра́дости ве́чныя в Ца́рствии Небе́снем сподо́бимся. Аминь.
				</p>
				<p>
					<style>Моли́тва ина́я, еди́ныя жены́ моля́щийся, наипа́че в ке́лии наедине́ что́мая</style>
				</p>
				<p>О блаже́нныя и свя́тыя же́ны, ве́рою и любо́вию Христу́ Бо́гу после́довавшия и во оби́тели Отца́ Небе́снаго всели́вшияся! К вам ны́не аз, гре́шная, прибега́ю и смире́нно молю́: научи́те мя и помози́те ми ходи́ти пред Бо́гом путьми́ ва́шими непреткнове́нно и ве́чную ку́пно с ва́ми жизнь насле́довати.</p>
				<p>О Ма́рфо пра́ведная, тве́рдым испове́данием ве́ры твоея́ Христу́ угоди́вшая, укрепи́ сла́бую ве́ру мою́. О слу́жбе Го́споду и бра́тиям нелицеме́рне и всеусе́рдне прилежа́вшая, помози́ и мне служе́ние мое́ безро́потне и вседу́шне проходи́ти. Сестру́ твою́ иногда́, в ско́рби су́щу, ко Христу́ воззва́ла еси́, о́тай ре́кши: Учи́тель прише́л есть и глаша́ет тя. Ны́не у́бо предста́ни мне в тру́дный час испыта́ния ве́ры и любве́ моея́ и в глубине́ се́рдца возвести́ ми, яко Госпо́дь Иису́с незри́мо гряде́т, да путе́м испы́таний привлече́т мя к Себе́! Испроси́ мне, о ма́ти свята́я, у Го́спода на́шего си́лу и кре́пость, да, воста́вши ско́ро, притеку́ к Нему́, поклоню́ся Ему́ и в смире́нней любви́ Его́ мир и спасе́ние души́ обря́щу.</p>
				<p>И ты, о Боголюби́вая Мари́е, у ногу́ Иису́сову еди́ное на потре́бу обре́тшая, помоли́ся Ему́ благу́ю часть спаса́емых и мне, гре́шней, улучи́ти. Ми́ро благово́нное в дар благодаре́ния Христу́ Жизнода́вцу прине́сшая, умоли́ ны́не Его́ и души́ мое́й пода́ти ми́ро моли́твы и покая́ния сле́зы, чистоты́ и до́брых дел благоуха́ние, я́ко да во обновле́нное все́ми си́ми се́рдце мое́ Госпо́дь прии́дет и оби́тель Себе́ сотвори́т.</p>
				<p>К вам, о святы́я пра́ведныя же́ны, Ма́рфо и Мари́е, припа́даю и смире́нно молю́: не оста́вите мя в дни тя́жких испыта́ний, да не соблазню́ся тле́нными и кра́сными ми́ра сего́, наипа́че же в час го́рький разлуче́ния души́ моея́ с те́лом предста́ните мне и о́бщаго Влады́ку на́шего умоли́те, да при́зрит на мя в оскуде́нии сил мои́х ми́лостивым о́ком и, прости́в вся прегреше́ния моя́, возста́вит мя к жи́зни несконча́емей в блаже́нных оби́телех Отца́ Небе́снаго. Ами́нь.</p>
			</section>
			<section>
				<title>
					<p>Святые праведные сестры Марфа и Мария</p>
				</title>
				<p>
					<style name="color-red"/>Святые праведные сестры Марфа и Мария уверовавшие во Христа еще до воскрешения Им их брата Лазаря, по убиении святого архидиакона Стефана, наступлении гонения на Церковь Иерусалимскую и изгнании праведного Лазаря из Иерусалима, помогали своему святому брату в благовествовании Евангелия в разных странах. О времени и месте их мирной кончины сведений не сохранилось.
				</p>
			</section>
			<section>
				<title>
					<p>В Неде́лю святы́х жен мироно́сиц: Святы́я благове́рный Тама́ры, цари́цы Грузи́нския</p>
				</title>
				<p>
					<style>Тропа́рь, глас 4:</style>
				</p>
				<p>Во святы́х ди́вная,/ Иве́рии свети́ло,/ благове́рная цари́це Тама́ро,/ на гора́х высо́ких хра́мы воздви́гшая,/ да в них моле́ния возсыла́ют ко Го́споду,/ мольба́ми твои́ми кре́пость дарова́вшая во́ем христолюби́вых люде́й страны́ И́верския,/ десни́цею же свое́ю по́лчища ага́рянская низпрове́ргшая,/ моли́ Христа́ Бо́га/ спасти́ся душа́м на́шим.</p>
			</section>
			<section>
				<title>
					<p>Святая благоверная царица Грузии Тамара Великая</p>
				</title>
				<p>Святая благоверная царица Грузии Тамара Великая родилась около 1165 года. Происходила из древней грузинской династии Багратидов и с 1178 года являлась соправительницей своего отца, Георгия III. Царица Тамара отличалась высоким благочестием и способствовала широкому распространению Христовой веры по всей Грузии. Мудрое правление благоверной царицы снискало ей всенародную любовь. Святая мирно
					<strong/>скончалась в 1213 году. Подробные сведения о святой Тамаре, царице
					<strong/>Грузинской, помещены 1 мая, в день
					<strong/>преставления.
				</p>
			</section>
			<section>
				<title>
					<p>В Неде́лю о разсла́бленном: Святы́я пра́ведныя Тави́фы</p>
				</title>
				<p>
					<emphasis>
						<style>(службу зри 25 октября)</style>
					</emphasis>
				</p>
				<p>
					<style>Тропа́рь, глас 4:</style>
				</p>
				<p>Апо́столом сотаи́ннице, ми́лостивая Тави́фо,/ оби́тели же́нския нача́ло положи́ла еси́/ и бе́дным одея́ние была́ еси́,/ послу́шнице смире́нная,/ сло́ву апо́стола Петра́ повину́вшися,/ из ме́ртвых си́лою Христо́вою возста́ла еси́/ и ны́не на Небесе́х све́тло пра́зднуеши./ Те́мже моли́ Христа́ Бо́га/ всем, помина́ющим тя, дарова́ти живо́т ве́чный.</p>
				<p>
					<style>Конда́к, глас 8:</style>
				</p>
				<p>Первонача́льная Це́рковь ликовству́ет,/ Иоппи́я тобо́ю, Тави́фо, просвеща́ется,/ из ме́ртвых твоему́ воскресе́нию ра́дующися,/ и мы, па́мять твою́ ны́не пра́зднующе,/ сла́вим Победи́теля сме́рти — Христа́ Бо́га,/ о́бщаго свята́го Воскресе́ния ча́юще.</p>
				<p>
					<style>Моли́тва</style>
				</p>
				<p>О пресла́вная учени́це Христо́ва, све́тлая звездо́ Иоппи́йская, свята́я пра́ведная Тави́фо! К тебе́, ны́не на Небесе́х су́щей, с ве́рою притека́ем в моли́тве, ты же, я́ко ми́лостивая в жи́зни свое́й бы́вша, не лиши́ и нас, смире́нных, милосе́рдия твоего́. Принеси́ усе́рдныя моле́ния твоя́ Спаси́телю всех, Христу́ Бо́гу, да да́рует нам, хла́дным, любо́вь, малове́рным — те́плую ве́ру, леня́щимся — ре́вностное трудолю́бие, гордя́щимся — ти́хое смире́ние, и́нокиням — свято́е послуша́ние, нача́льствующим — ра́зум и милосе́рдие, боля́щим — здра́вие и облегче́ние, бе́дным — по́мощь и заступле́ние, уныва́ющим — Бо́жие упова́ние, оби́телям — мир и спасе́ние, лю́дем — во благо́м поспеше́ние, всем в ско́рбех — утеше́ние. Наипа́че моли́ Го́спода на́шего, апо́столом Петро́м тя воскреси́вшаго, да и мы сподо́бимся по о́бщем всех Воскресе́нии ста́ти в Це́ркви Его́ одесну́ю и с тобо́ю сла́вити Отца́, и Сы́на, и Свята́го Ду́ха во ве́ки веко́в. Ами́нь.</p>
			</section>
			<section>
				<title>
					<p>Святая праведная, Тавифа (I) </p>
				</title>
				<p>Святая праведная, Тавифа (I), женщина добродетельная и милосерднаяй общине в Иоппии. Случилось так, что она, тяжело заболев, умерла, В то время недалеко от Иоппии, в Лидде, проповедовал святой апостол Петр. Там он исцелил расслабленного Энея. К нему были посланы гонцы с убедительной просьбой о помощи. Когда апостол пришел в Иоппию, праведная Тавифа была уже мертва. Преклонив колена, первоверховный апостол сотворил горячую молитву ко Господу. Затем подошел к одру и воззвал: «Тавифа, встань!» Она поднялась совершенно здоровой (<a xlink:href="https://azbyka.ru/biblia/?Act.9:36&amp;c~r&amp;rus">Деян. 9:36</a>).</p>
			</section>
			<section>
				<title>
					<p>В Неде́лю о разсла́бленном. Пренесе́ние моще́й свята́го му́ченика Авраа́мия Бо́лгарскаго, Влади́мирскаго</p>
				</title>
				<p>
					<emphasis>
						<style>(Службу зри 1 апреля)</style>
					</emphasis>
				</p>
				<p/>
			</section>
		</section>
	</body>
	<body name="notes">
		<section id="note1">
			<title>
				<p>1</p>
			</title>
			<p>Долере́тныя — земные.</p>
		</section>
		<section id="note2">
			<title>
				<p>2</p>
			</title>
			<p>Пру́жие — род саранчи.</p>
		</section>
		<section id="note3">
			<title>
				<p>3</p>
			</title>
			<p>у́жем — веревкой</p>
		</section>
		<section id="note4">
			<title>
				<p>4</p>
			</title>
			<p>Вы́ну — непрестанно</p>
		</section>
		<section id="note5">
			<title>
				<p>5</p>
			</title>
			<p>Неуста́вное — буйственное, беспорядочное.</p>
		</section>
		<section id="note6">
			<title>
				<p>6</p>
			</title>
			<p>В тве́рдех — в темницах.</p>
		</section>
		<section id="note7">
			<title>
				<p>7</p>
			</title>
			<p>Зва́ние — призыв, мольба.</p>
		</section>
		<section id="note8">
			<title>
				<p>8</p>
			</title>
			<p>Невое́ванну — незавоеванную.</p>
		</section>
		<section id="note9">
			<title>
				<p>9</p>
			</title>
			<p>Масть — помазание.</p>
		</section>
		<section id="note10">
			<title>
				<p>10</p>
			</title>
			<p>Коно́б — котел.</p>
		</section>
		<section id="note11">
			<title>
				<p>11</p>
			</title>
			<p>Невла́емое — тихое.</p>
		</section>
		<section id="note12">
			<title>
				<p>12</p>
			</title>
			<p>В поло́не — в плену.</p>
		</section>
		<section id="note13">
			<title>
				<p>13</p>
			</title>
			<p>Лы́стом — голеням.</p>
		</section>
		<section id="note14">
			<title>
				<p>14</p>
			</title>
			<p>Сла́ное — соленое.</p>
		</section>
		<section id="note15">
			<title>
				<p>15</p>
			</title>
			<p>Ло́пи — лопарей (народность крайнего Севера).</p>
		</section>
		<section id="note16">
			<title>
				<p>16</p>
			</title>
			<p>Камы́к — камней.</p>
		</section>
		<section id="note17">
			<title>
				<p>17</p>
			</title>
			<p>Возбну́в — проснувшись, очнувшись.</p>
		</section>
		<section id="note18">
			<title>
				<p>18</p>
			</title>
			<p>Триста́ты — военачальники.</p>
		</section>
		<section id="note19">
			<title>
				<p>19</p>
			</title>
			<p>Ле́потственно — пристойно, украшено.</p>
		</section>
		<section id="note20">
			<title>
				<p>20</p>
			</title>
			<p>Огорсти́л — одолел.</p>
		</section>
		<section id="note21">
			<title>
				<p>21</p>
			</title>
			<p>Хля́би — потоки.</p>
		</section>
		<section id="note22">
			<title>
				<p>22</p>
			</title>
			<p>Позо́р — образец.</p>
		</section>
		<section id="note23">
			<title>
				<p>23</p>
			</title>
			<p>Черность — свойство черного, означающее греховность.</p>
		</section>
		<section id="note24">
			<title>
				<p>24</p>
			</title>
			<p>В Филовеи, монастырь Филофей – это монастырь, где находится чудотворная икона «Сладкое целование».</p>
		</section>
		<section id="note25">
			<title>
				<p>25</p>
			</title>
			<p>В Богородице – скит русский Пресвятой Богородицы.</p>
		</section>
		<section id="note26">
			<title>
				<p>26</p>
			</title>
			<p>Уди́вльши – прославивши.</p>
		</section>
		<section id="note27">
			<title>
				<p>27</p>
			</title>
			<p>Напрасно – внезапно.</p>
		</section>
	</body>
</FictionBook>
