<?xml version="1.0" encoding="UTF-8"?>
<FictionBook xmlns="http://www.gribuser.ru/xml/fictionbook/2.0" xmlns:xlink="http://www.w3.org/1999/xlink">
	<stylesheet type="text/css">.hr{display: block; border:1px solid;} strong {color:red;}</stylesheet>
	<description>
		<title-info>
			<genre>religion_rel</genre>
			<author>
				<nickname/>
			</author>
			<book-title>Минея. Октябрь</book-title>
			<lang>ru</lang>
		</title-info>
		<document-info>
			<date>12.15.17</date>
			<src-url/>
			<id>4bef652469d2b65a5dfee7d5bf9a6d75-AAAA-64e97f64682a481f1c85eb53d95ffc52</id>
			<version>1.0</version>
		</document-info>
		<publish-info>
			<book-name/>
		</publish-info>
		<custom-info info-type="source"/>
	</description>
	<body name="contents">
		<section>
			<section>
				<p>Содержание</p>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
			<section>
			</section>
		</section>
	</body>
	<body><title>
			<p>Минея. Октябрь</p>
		</title>
		<section>
			<title>
				<p>В 1-й день</p>
			</title>
			<section>
				<title>
					<p>Покро́в Пресвяты́я Влады́чицы нашея Богоро́дицы и Присноде́вы Мари́и</p>
				</title><p>
					<style>На ма́лой вече́рни </style>
				</p>
				<p>
					<style>Стихиры самогласны, глас 1, на 4:</style>
				</p>
				<p>На Вы́шних Престо́лех почива́яй Един Бог,/ превы́ше земны́х по́дал есть ви́дети Своему уго́днику,/ пребоже́ственнеи ру́це моле́бно   простира́ющу,/ о гра́де и о лю́дех моля́щуюся Тебе́, Влады́чице./ Покры́й и ны́не, Госпоже́,/ нас омофо́ром ми́лости Твоея́.</p>
				<p>Град, почита́ющий Тя и по до́лгу сла́вящий,/ покрыва́еши, Пречи́стая, Твои́м омофо́ром честны́м/ от нахожде́ния проти́вных, от гла́да же и тру́са, и междоусо́бныя бра́ни,/ Де́во Неискусобра́чная, Богоневе́сто,/ челове́ков покро́в и заступле́ние.</p>
				<p>Пала́та одушевле́нная Христо́ва,/ ве́рным же стена́, и покро́в, и держа́ва,/ Тобо́ю град Твой, Богома́ти, спаса́ется,/ Твое́ю по́мощию правове́рнии венча́ются,/ Тобо́ю, хва́лящиися при́сно, побе́ды на пога́ныя но́сят:/ покрыва́еши бо омофо́ром ми́лости Твоей.</p>
				<p>
					<style>Слава, и ныне, глас 6</style>:</p>
				<p>Прииди́те, празднолю́бных собо́ри,/ Пресвяту́ю Де́ву воспои́м:/ <style>Днесь</style> бо А́нгели со святы́ми пра́зднуют/ честны́й Покро́в Бо́жия Ма́тере/ и к похвале́нию нас, земны́х, призыва́ют/ вопи́ти непреста́нным гла́сом:/ радуйся, Це́ркве чу́дное украше́ние/ и всему́ ми́ру преди́вный покро́в./ Ра́дуйся, ве́рным посо́бие на бра́нех и во́ином соблюде́ние;/ ра́дуйся, покро́ве и заступле́ние на́ше:/ Тебе́ бо христиа́нский род непреста́нно блажи́т.</p>
				<p>
					<style>На стиховне стихиры, глас 2</style>
				</p>
				<p>
					<style>Подобен</style>: До́ме Евфра́фов</p>
				<p>Сла́ва на Небесе́х и на земли́ весе́лие,/ яко Цари́ца со все́ми святы́ми/ за вся ны в це́ркви мо́лится.</p>
				<p>
					<style>Стих</style>: Слы́ши, Дщи, и виждь,/ и приклони́ у́хо Твое́.</p>
				<p>Прииди́те, ве́рнии, во святу́ю це́рковь:/ та́мо бо Богоро́дица омофо́ром покрыва́ет лю́ди/ от всех напа́стей вра́жиих.</p>
				<p>
					<style>Стих</style>: Лицу́ Твоему́/ помо́лятся бога́тии лю́дстии.</p>
				<p>Пречи́стая Богоро́дице,/ не забу́ди нас, Твои́х рабо́в,/ но за ны моли́ся, ве́рою пою́щия Тя.</p>
				<p>
					<style>Слава, и ныне, глас 3</style>:</p>
				<p>Прииди́те, вси празднолю́бцы,/ честны́й Покро́в Бо́жия Ма́тере ублажи́м:/ к Сы́ну бо ру́це ми́лостивно простре́,/ и святы́м Покро́вом Ея мир огражде́н бысть./ Те́мже усты́ и се́рдцем/ и пе́сньми и пе́нии духо́вными/ со все́ми притека́ющими пра́зднуим све́тло.</p>
				<p>
					<style>Тропарь, глас 4</style>:</p>
				<p><style>Днесь</style> благове́рнии лю́дие све́тло пра́зднуем,/ осеняе́ми Твои́м, Богома́ти, прише́ствием,/ и к Твоему́ взира́юще пречи́стому о́бразу, уми́льно глаго́лем:/ покры́й нас честны́м Твои́м Покро́вом/ и изба́ви нас от вся́каго зла,/ моля́щи Сы́на Твоего́, Христа Бога нашего,/ спасти́ ду́ши на́ша.</p>
				<p>
					<style>И отпу́ст</style>
				</p>
				<p>
					<style>На вели́цей вече́рни</style>
				</p>
				<p>Блажен муж: <style>антифон 1. Стихиры Покрова на 4, <style>Аще</style> престол на 8, глас 1</style>
				</p>
				<p>
					<style>Подобен:</style> О ди́вное чудо</p>
				<p>О вели́кое заступле́ние/ печа́льным еси, Богоро́дице Чи́стая,/ ско́рая Помо́щнице,/ спасе́ние ми́ра и утвержде́ние,/ ми́лости пучи́на, Бо́жия му́дрости исто́чниче,/ ми́ру покро́в;/ воспое́м, ве́рнии, све́тлый омофо́р Ея,/ хва́ляще неизрече́нно:/ Обра́дованная, ра́дуйся, с Тобо́ю Госпо́дь,/ подая́й ми́ру Тобою ве́лию ми́лость.</p>
				<p>Ди́вный прорече́ Иса́ия:/ бу́дет бо, рече́, в после́дняя дни/ я́ве гора́ Госпо́дня и дом Госпо́день верху́ горы́;/ уви́дехом же, Влады́чице,/ о Тебе и́стинное сбытие́,/ го́ры бо и хо́лми украси́шася многоимени́тыми церква́ми Твоих пра́здников./ Тем ве́село вопие́м Ти:/ Обра́дованная, ра́дуйся, с Тобо́ю Госпо́дь,/ подая́й ми́ру Тобо́ю ве́лию ми́лость.</p>
				<p>О чу́дное украше́ние всем ве́рным еси,/ проро́ческое и́стинное сбытие́,/ апо́столом сла́ва и му́чеником удобре́ние,/ де́вству похвала́ и всему ми́ру преди́вный покро́в./ Покры́й, Влады́чице, омофо́ром ми́лости Твоея́ вся лю́ди, вопию́щия:/ Обра́дованная, ра́дуйся, с Тобо́ю Госпо́дь,/ подая́й ми́ру Тобо́ю ве́лию ми́лость.</p>
				<p>
					<style>Ины стихиры, глас 4</style>
				</p>
				<p>
					<style>Подобен</style>: Яко до́бля</p>
				<p>Яко Богонасажде́нный рай/ и ме́сто Животнаго дре́ва, напая́емо Ду́хом Святы́м,/ Тебе́, Богоро́дице, све́дуще,/ Творца́ всех ро́ждшую,/ Живо́тным Хле́бом ве́рный пита́юща,/ Емуже о нас с Предте́чею моли́ся,/ честны́м омофо́ром покрыва́ющи лю́ди от вся́кия напа́сти.</p>
				<p>Освяща́ется Не́бо и земля́,/ Це́рковь же све́тится, и лю́дие вси веселя́тся:/ се бо Ма́ти Бо́жия/ со А́нгельскими во́инствы, с Предте́чею и Богосло́вом,/ с проро́ки же и апо́столы, неви́димо вше́дши,/ за христиа́ны мо́лится Христу́ поми́ловати град и лю́ди,/ сла́вящия Тоя́ Покро́ва пра́здник.</p>
				<p>Добро́ту Тя Иа́ковлю/ и ле́ствицу Небе́сную,/ по не́йже Господь сни́де на зе́млю,/ тех же тогда о́брази/ Твою честь и славу, Богоро́дице, проявля́ху./ Тя, Ро́ждшую Бога всех,/ блажа́т Небе́снии А́нгели и земни́и челове́цы, яко за весь мир мо́лишися,/ покрыва́ющи ми́лостию/ Твой честны́й соверша́ющих пра́здник.</p>
				<p>Возсия́ <style>Днесь</style> ра́достный пра́здник/ всечестна́го Покро́ва Бо́жия Ма́тере:/ <style>Днесь</style> бо Цари́ца и Влады́чица всех,/ ру́це свои просте́рши к Сы́ну Своему́, мо́лится приле́жно,/ прося́щи ми́ра ми́рови,/ покрыва́ющи лю́ди от нахожде́ния иноплеме́нных омофо́ром ми́лости Своея́/ и, Тобо́ю хва́лящеся, побе́ды на сопроти́вныя про́сят/ покрыва́ющеся омофо́ром человеколю́бия Твоего́.</p>
				<p>
					<style>Слава, и ныне, глас 8</style>:</p>
				<p>Сра́дуются с нами у́мная вся чинонача́лия,/ духо́вно совоку́пльше чу́вственный лик,/ ви́дяще Цари́цу и Влады́чицу всех/ многоиме́нне ве́рными сла́виму;/ ра́дуются же и ду́си пра́ведных,/ су́щии зри́телие виде́ния/ на возду́се моле́бно простира́ющу всечестне́и Свои ру́це,/ прося́щу умире́ния ми́ру и спасе́ния душ наших.</p>
				<p>
					<style>Вход. Прокимен дне. И чтения</style>:</p>
				<p>Бытия чтение<style> (глава 28):  </style>
				</p>
				<p>Изы́де Иа́ков от студенца кля́твеннаго и и́де в Харра́нь./ И обре́те ме́сто и спа та́мо, за́йде бо со́лнце./ И взят от ка́мения ме́ста того́ и положи́ возгла́вие себе,/ и спа на месте оном, и сон ви́де:/ и се ле́ствица утвержде́на на земли́, ея́же глава́ досяза́ше до Небе́с, и А́нгели Божии восхожда́ху и низхожда́ху по ней,/ Господь же утвержда́шеся на ней и рече́:/ Аз Бог Авраа́мов, отца твоего, и Бог Исаа́ков, не бо́йся;/ земля́, иде́же ты спи́ши на ней, тебе́ дам ю́ и се́мени твоему./ И будет се́мя твое, яко песо́к земны́й,/ и распространи́тся на мо́ре и ли́ву, и се́вер, и на восто́ки,/ и возблагословя́тся о те́бе вся коле́на земна́я и о се́мени твое́м./ И се Аз с тобо́ю, сохраня́яй тя на вся́ком пути́, а́може <style><style>Аще</style></style> по́йдеши,/ и возвращу́ тя в землю сию, яко не и́мам тебе оставити,/ до́ндеже сотворити Ми вся, елика глаго́лах тебе./ И воста́ Иа́ков от сна своего́ и рече́:/ яко есть Госпо́дь на месте сем, аз же не ве́дех./ И убоя́ся, и рече́:/ яко стра́шно ме́сто сие,/ не́сть сие, но дом Бо́жий и сия врата́ Небесная.</p>
				<p>Пророчества Иезекиилева чтение <style>(главы 43-44): </style>
				</p>
				<p>Та́ко глаго́лет Госпо́дь:/ будет от дне осма́го и про́чее,/ сотворят иереи на олтари́ всесожже́ния вашего, и яже спасе́ния ва́шего, и прииму́ вы, глаго́лет Адонаи́ Господь./ И обрати́ мя на путь врат святых вне́шних, зря́щих на восто́ки, и сия бя́ху затворе́нна./ И рече́ Господь ко мне́:/ врата сия затворе́на будут и не отве́рзутся,/ и никто́же про́йдет сквозе́ их,/ яко Господь Бог Израилев про́йдет и́ми, и будут затворе́на./ Яко Игу́мен ся́дет в ни́х сне́сти хле́б, по пути́ Ела́мских врат вни́дет и по пути его изы́дет./ И введе́ мя по пути врат святых, су́щих к се́веру, пря́мо храму, и ви́дех,/ и се испо́лнь славы храм Господень.</p>
				<p>Притчей чтение <style>(глава 9):</style></p>
				<p>Прему́дрость созда себе дом и утверди́ столпо́в седмь./ Закла́ своя же́ртвенная и раствори́ в ча́ши своей вино, и угото́ва свою трапе́зу./ Посла́ своя рабы́, созыва́ющи с высо́ким пропове́данием на чашу, глаго́лющи:/ иже есть безу́мен, да уклони́тся ко мне./ И тре́бующим ума́ рече́:/ прииди́те, иди́те мой хлеб и пи́йте вино, еже раствори́х вам./ Оста́вите безу́мие, и жи́ви будете,/ и взыщи́те ра́зума, да поживете́, и испра́вите разум в ве́дении./ Наказу́яй злыя, прии́мет себе безчестие:/ обличаяй же нечести́ваго, опоро́чит себе́, обличе́ния бо нечести́вому, ра́ны ему./ Не облича́й злых, да не возненави́дят тебе́,/ облича́й прему́дра, и возлю́бит тя./ Даждь прему́дрому вину́, и премудрший бу́дет;/ сказу́й пра́ведному, и приложи́т приима́ти./ Начало премудрости - страх Господень, и совет святых - разум:/ разуме́ти бо закон, по́мысла есть блага́го./ Сим бо о́бразом многое поживе́ши время, и приложа́тся тебе ле́та живота́.</p>
				<p>
					<style>На литии стихиры, глас 3</style>:</p>
				<p>Наста́ <style>Днесь</style> пресве́тлый пра́здник, Пречи́стая Де́во,/ честна́го Твоего́ Покро́ва./ Па́че со́лнца освеща́еши лю́ди,/ ве́рою от чи́ста се́рдца Те́бе И́стинную Ма́терь Бо́жию испове́дающия/ и Сы́ну Твоему́ вопию́щия:/ Христе́ Бо́же, моли́твами Присноде́вы,/ чи́сто и без нетле́ния ро́ждшия Тя,/ не преда́ждь враго́м ра́тующим Твое достоя́ние,/ но яко Ми́лостив спаси́ в ми́ре ду́ши на́ша.</p>
				<p>
					<style>Глас 4</style>:</p>
				<p>Хвале́ние Тебе́, еже по достоя́нию,/ лю́дие Сы́на Твоего́, Пречи́стая Влады́чице,/ жела́юще воспе́ти, но не возмо́гут./ Всегда́ бо всех ве́рных заступа́еши/ и покрыва́еши честны́м Твоим Покро́вом,/ и мо́лишися спасти́ся всем,/ ве́рою Тебе Чи́стую и И́стинную Богоро́дицу почита́ющим.</p>
				<p>
					<style>Глас 2</style>:</p>
				<p>Пренепоро́чную всех Цари́цу, Пречи́стую Де́ву,/ соше́дшеся, ве́рнии, <style>Днесь</style> ублажи́м, Матерь Христа Бога:/ при́сно бо к Сыну ру́це ми́лостивно простира́ет./ Ю́же и преди́вный Андре́й ви́де на возду́се,/ честны́м Своим Покро́вом лю́ди покрыва́ющую,/ и Той уми́льно возопии́м:/ ра́дуйся, покро́ве и заступле́ние,/ и спасе́ние душа́м на́шим.</p>
				<p>
					<style>Слава, и ныне, глас тойже</style>:</p>
				<p>Смысл очи́стивше и ум,/ со А́нгелы и мы торжеству́ем,/ све́тло начина́юще Дави́дскую песнь Отрокови́це,/ Неве́сте всех Царя Христа Бога нашего,/ воскресни́, Господи, глаго́люще, в поко́й Твой,/ Ты и киво́т святы́ни Твоея́:/ яко бо пала́ту красну́, Сию́ укра́сив,/ и причте́ Ю гра́ду Твоему́, Влады́ко,/ стро́ити и покрыва́ти от сопоста́тных пога́н/ держа́вною силою Твоею, моли́твами Ея.</p>
				<p>
					<style>На стиховне стихиры, глас 2</style>:</p>
				<p>Яко всех вы́шши су́щи Небе́сных и земны́х,/ Херуви́м сла́внейши и всея́ тва́ри честне́йши,/ Тебе, Засту́пницу и покро́в держа́вен,/ христиа́нскому ро́ду Христо́с дарова́/ покрыва́ти и спаса́ти лю́ди согре́шшия,/ к Тебе́ притека́ющия./ Те́мже прибе́жище всем, Тебе воспева́ем, Влады́чице,/ и честны́й пра́здник Твоего Покро́ва пра́зднуем све́тло,/ Христа моля́ще дарова́ти нам ве́лию ми́лость.</p>
				<p>
					<style>Глас 5</style>:</p>
				<p>
					<style>Стих</style>: Слы́ши, Дщи, и виждь,/ и приклони́ ухо Твое.</p>
				<p>Воспои́м, людие, светло Дави́дскую песнь/ Отрокови́це Неве́сте,/ Бо́жии Матери всех Царя Христа:/ предста́ Цари́ца одесну́ю Тебе, Влады́ко,/ ря́сны златы́ми оде́яна и преукра́шена Боже́ственными ле́потами./ Сию́ бо, избра́нную в жена́х,/ па́че всего ми́ра удобри́в,/ благоизво́ли роди́тися от Нея,/ вели́кия ради ми́лости,/ и Сию Помо́щницу людем Свои́м дарова́/ стро́ити и покрыва́ти от вея́ния беды́ рабы́ Своя,/ Еди́ну Благословенную.</p>
				<p>
					<style>Глас 7</style>:</p>
				<p>
					<style>Стих: </style>Лицу́ Твоему́/ помо́лятся бога́тии лю́дстии.</p>
				<p>Гора́ еси вели́ка и пресла́вна,/ па́че горы́ Сина́йския, Богоро́дице:/ она́ бо, не терпя́щи сни́тия Славы Божия во о́бразе и се́нех,/ огне́м возгара́шеся, и гро́ми и мо́лния та́мо бы́ша./ Ты же всего́ в Себе Боже́ственнаго Огня́ су́щи,/ Бо́жия Сло́ва во чре́ве неопа́льно носи́ла еси,/ ма́нием носящаго вся,/ и, ма́терне дерзнове́ние к Нему иму́щи,/ помози́, Влады́чице, ве́рно пра́зднующим/ Твой честны́й пра́здник/ и не забу́ди, ми́лостивно посеща́ющи:/ прия́ла бо еси от Бога дар стро́ити/ и покрыва́ти христоимени́тое Твое ста́до, рабы Твоя.</p>
				<p>
					<style>Слава, и ныне, глас 2</style>:</p>
				<p>Яко венце́м пресве́тлым, Всечи́стая Богоро́дице,/ Покро́вом Твоим честны́м Це́рковь Божия приоде́яся/ и светится, ра́дующися, <style>Днесь</style>,/ и та́йно ликовству́ет, Влады́чице, вопию́щи Тебе:/ ра́дуйся, одея́ние честно́е и ве́нче Бо́жия сла́вы;/ ра́дуйся, Еди́на сла́вы соверше́ние и ве́чное весе́лие;/ ра́дуйся, к Тебе притека́ющим приста́нище, и избавле́ние,/ и спасе́ние наше.</p>
				<p>
					<style>Ины стихиры, глас 2</style>
				</p>
				<p>
					<style>Подобен</style>: До́ме Евфра́фов</p>
				<p>До́ме Евфра́фов, пала́то Царя Небе́снаго,/ все́му ми́ру покро́ве/ и по́мощь наро́ду на́шему.</p>
				<p>Гра́де Бо́жий Небе́снаго Царя́,/ покры́й град Свой/ покро́вом ми́лости Твоея́, Богоро́дице.</p>
				<p>Всех проро́к и́стинное сбытие́,/ Ты еси, Богоро́дице,/ покры́й нас омофо́ром ми́лосердия Твоего, Влады́чице. </p>
				<p>Все упова́ние мое/ на Тя возлага́ю, Ма́ти Бо́жия,/сохрани́ мя под кро́вом Твои́м.</p>
				<p>
					<style>Таже тропарь,</style>
				</p>
				<p>
					<style>глас 4: </style><style>Днесь</style> благове́рнии лю́дие:</p>
				<p>
					<style>На у́трени</style>
				</p>
				<p>
					<style>По 1-м стихословии седален, глас 3: </style>
				</p>
				<p>Боже́ственными сия́нии А́нгельских во́инств обступа́ема/ и с чи́нми проро́к и апо́стол че́стно слу́жбу прие́млющи,/ яко Ма́ти Бо́жия,/ посети́ нас, Твоих раб,/ моля́щи Христа Бога нашего/ дарова́ти нам ве́лию ми́лость.</p>
				<p>
					<style>Слава, и ныне, тойже</style>
				</p>
				<p>
					<style>По 2-м стихословии седален, глас 6</style>:</p>
				<p>Безпо́мощным кре́пость Ты вои́стину,/ Пречи́стая Богома́ти,/ отсю́ду, смире́нии и, Тобо́ю возвыша́емся,/ о Тебе́ высо́це держи́мся:/ всем Ты еси покров/ и к Богу Ходатаица.</p>
				<p>
					<style>Слава, и ныне, тойже</style>
				</p>
				<p>
					<style>Величание</style>
				</p>
				<p>Велича́ем Тя,/ Пресвята́я Де́во,/ и чтим Покров Твой святый:/ Тя бо ви́де святы́й Андре́й на возду́се,/ за ны Христу́ моля́щуюся.</p>
				<p>
					<style>Ины величания зри на странице 43</style>
				</p>
				<p>
					<style>По полиелеи седален, глас 4</style>:</p>
				<p>Яко дре́вняго вои́стину пречестне́е киво́та/ Твой пречестны́й омофо́р, па́че иле́ктра просвеща́яся,/ не веще́ственне, но духо́вне, нетле́нными Твои́ми пречи́стыми рука́ми простира́ем,/ соблюда́ет ми́лостивно че́ствующих благоукраше́нный праздник Твоего Покро́ва, Влады́чице,/ в о́ньже соше́дшеся, усе́рдно пра́зднуем.</p>
				<p>
					<style>Слава, и ныне</style>:</p>
				<p>Приими́, Влады́чице, ве́рою притека́ющих под кров Твой/ и не возненави́ждь мене́,/ ниже́ пре́зри, Блага́я, покая́ния боля́щаго./ Приими́ яже от уст недосто́йных мно́гих мольбу́/ и хода́тайством Своим от сете́й мя изба́ви,/ да со дерзнове́нием вопию́ Ти:/ радуйся, Обра́дованная.</p>
				<p>
					<style>Степенна, 1 антифон 4-го гласа. Прокимен, глас 4:</style> Помяну́ Имя Твое во вся́ком ро́де и ро́де. <style>Стих</style>: Лицу́ Твоему помоля́тся богатии лю́дстии. Всякое дыхание: <style>Евангелие Луки, зачало 4. Псалом 50. Слава</style>, Молитвами Богородицы<style>: И ныне, тойже</style>. Помилуй мя, Боже</p>
				<p>
					<style>По 50-м псалме стихира, глас 8</style>:</p>
				<p>Сра́дуются с на́ми у́мная вся чинонача́лия,/ духо́вно совоку́пльше чу́вственный лик,/ ви́дяще Цари́цу и Влады́чицу всех, многоиме́нне ве́рными сла́виму,/ ра́дуются же и ду́си пра́ведных, су́щии зри́телие виде́ния,/ на возду́се моле́бно простира́ющу всечестне́и Свои ру́це,/ прося́щу умире́ния ми́ру/ и спасе́ния душ на́ших.</p>
				<p>
					<style>Канон Богородицы на 6; апостола на 4 </style>
				</p>
				<p>
					<style>и преподобнаго Саввы на 4. Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста́ моя,/ и напо́лнятся Ду́ха,/ и сло́во отры́гну Цари́це Ма́тери/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</p>
				<p>С чи́нми святы́х А́нгел и с собо́ры проро́к и апо́стол,/ в сла́ве вели́цей, яко Ма́ти Бо́жия,/ <style>Днесь</style> в це́рковь вше́дши, за Христиа́ны мо́лишися,/ от напа́сти и печа́ли избавля́еши вся,/ покрыва́ющи Твоею ми́лостию.</p>
				<p>Ски́нию Тя Моисей и жезл Ааро́нов именова́:/ Ты бо живо́тное дре́во, Христа, процвела́ еси,/ к Нему́же дерзнове́ние иму́щи, за ны, че́ствующия Тя, Цари́це, помоли́ся/изба́вити нас от вся́каго зла,/ да Твоего́ Покро́ва пра́здник сла́вим.</p>
				<p>Не яко пред киво́том дре́вле, собра́в, Дави́д, ли́ки, игра́ет,/ но па́че ны́не с чи́нми святы́х пред Тобою теку́ще в це́рковь, Тебе кла́няющеся, глаго́лют:/ моли́ за че́ствующия Тя люди,/ да Твой сла́вяще Покро́в, че́стно пра́зднуем.</p>
				<p>Пою́т Тя, Богоро́дице, А́нгельстии чи́ни,/ и сла́вят патриа́рси со святи́тели пред лицо́м Ти, теку́ще в <a href="https://azbyka.ru/1/tserkov" xlink:href="">церковь</a>./ С ни́миже Тя тогда святы́й Андре́й ви́де, за ны гре́шныя, к Богу моля́щуюся,/ поми́ловати лю́ди, сла́вящия Твоего Покро́ва пра́здник.</p>
				<p>
					<style>Катавасия, ирмос тойже. </style>
				</p>
				<p>
					<style>Песнь 3</style>
				</p>
				<p>
					<style>Ирмос</style>: Твоя песносло́вцы, Богоро́дице,/ живы́й и незави́стный исто́чниче,/ лик Себе́ совоку́пльшия духо́вно, утверди́,/ в Боже́ственней Твоей сла́ве/ венце́в сла́вы сподо́би.</p>
				<p>Клас прозя́бшая Боже́ственный,/ яко ни́ва неора́нная  я́ве,/ ра́дуйся, одушевле́нная трапе́зо,/ Хле́б Живо́тный вме́щшая./ Ра́дуйся, Животныя воды́ исто́чниче неистощи́мый, Влады́чице.</p>
				<p>Твои раби́, Влады́чице,/ в це́ркви Твое́й ве́рою предстоя́ще, Твоея́ ожида́ем ми́лости:/ посети́ на́ше смире́ние и Твои́м святы́м Покро́вом защити́ лю́ди от вся́каго зла.</p>
				<p>Многоимени́тая Де́во,/ проро́ки проображена́ че́стно, иже Тебе ны́не со А́нгелы слу́жат./ С ни́миже о нас к Богу моли́ся,/ да Твоего́ Покро́ва святы́й день, ра́дующеся, вси све́тло пра́зднуем.</p>
				<p>Гедео́н Тя руно́ прообрази́,/ на Тя бо, яко роса́, Христос Бог сни́де,/ к Нему́же, Богоро́дице, моли́ся, побе́ду да́ти во́инству на́шему на враги́,/ да яко Мадиа́мы низложи́в, просла́вим святы́й Твой пра́здник.</p>
				<p>Па́че со́лнечных луч Твои́м блиста́ющим омофо́ром освеща́еши Це́рковь и лю́ди/ и тьму грехо́в наших отго́ниши посеще́нием Твоим, Богоро́дице,/ к Сы́ну Твоему́ и Богу за ны моля́щися.</p>
				<p>
					<style>По 3-й песни седален, глас 5</style>:</p>
				<p>Те́плая Предста́тельнице и непобеди́мая,/ упова́ние изве́стное и непосты́дное,/ стене́, и покро́ве, и приста́нище прибега́ющим к Тебе,/ Присноде́во Чи́стая,/ Сы́на Твоего́ и Бо́га моли́ со А́нгелы/ умире́ние дати ми́ру, и спасе́ние,/ и ве́лию ми́лость.</p>
				<p>
					<style>Слава, и ныне, тойже</style>
				</p>
				<p>
					<style>Песнь 4</style>
				</p>
				<p>
					<style>Ирмос</style>: Седя́й в сла́ве на Престо́ле Божества́,/ во о́блаце ле́гце,/ прии́де Иису́с Пребоже́ственный,/ нетле́нною дла́нию, и спасе́ зову́щия:/ сла́ва, Христе́, си́ле Твое́й.</p>
				<p>Во гла́сех пе́ний, Де́во, Тебе́ вопие́м, Всепе́тая:/ ра́дуйся, ту́чная горе́ и усыре́нная Ду́хом./ Ра́дуйся, све́щниче и ста́мно, Ма́нну нося́щая,/ услажда́ющая всех благочести́вых чу́вства.</p>
				<p>Па́че Ааро́ня киво́та всю Тя Бог освяти́л есть Ду́хом, Богоро́дице, Святы́м,/ и А́нгелом служи́ти Тебе́ повеле́,/ с ни́миже за град и лю́ди моли́ся,/ Твой сла́вящих честны́й пра́здник.</p>
				<p>Прииди́ ны́не в сла́ве в Твою́, Богоро́дице, це́рковь с собо́ры всех святы́х,/ я́коже иногда́ Тя святы́й Андрей ви́де на возду́се све́тле, за христиа́ны моля́щуюся,/ и пода́ждь нам Твою ми́лость.</p>
				<p>Укрепи́, Влады́чице, сла́вящее Тя во́инство на́ше на проти́вныя враги́,/ яко Дави́да на Голиа́фа;/ да Тебе́, веселя́щеся, вопие́м:/ ра́дуйся, покро́ве святы́й и Засту́пнице гра́ду на́шему.</p>
				<p>Тебе́ припа́даем, Госпоже́, ве́рою и, покланя́ющеся, благода́рно вопие́м Ти:/ ра́дуйся, Богоблагода́тная Де́во, покро́ве, и огражде́ние на́ше, и Помо́щнице в беде́ су́щим,/ спаси́ нас, к Тебе прибега́ющих, на Тя бо наде́емся.</p>
				<p>
					<style>Песнь 5</style>
				</p>
				<p>
					<style>Ирмос</style>: Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси во утро́бе над все́ми Бо́га/ и родила́ еси Безле́тнаго Сы́на,/ всем воспева́ющим Тя/ мир подава́ющая.</p>
				<p>Одр Тя дре́вле Соломо́н написа́/ и ло́жницу Небе́снаго Царя, обступа́ему Серафи́мы, еже о Тебе рече́ся, Богоро́дице./ Тем Тя ны́не мо́лим, Ма́ти Бо́жия Всесвята́я:/ покры́й нас от всех бед.</p>
				<p>Тебе́ А́нгелов старе́йшины и честни́и проро́цы со апосто́лы/ яко Ма́тери Божии че́стно слу́жат,/ ви́дяще Тя за мир моли́тву творя́щу;/ Твоя́ же проше́ния послу́шав, Госпо́дь спаса́ет град и люди, на Тя наде́ющияся.</p>
				<p>Вели́кий Тя во проро́цех Иса́ия прорече́, глаго́ля, Бога роди́ти неискусобра́чно:/ Ты бо, Чи́стая Мари́е, святе́йши всех была еси,/ Бо́га бо во утро́бе и на руку́ носи́ла еси./ Ему́же за ны моли́ся, Твоим осеня́ющи Покро́вом ве́рою Тя сла́вящих.</p>
				<p>Духо́вными паря́ще кри́лы, святы́х собо́ри та́йно приидо́ша Тебе́ послужи́ти, Богоро́дице,/ ви́дяще Тя на ле́гце о́блаце сла́вы, ко Спа́су Христу́ моля́щуюся/ пода́ти побе́ду во́инству на́шему, погуби́ти вою́ющих нас.</p>
				<p>
					<style>Песнь 6</style>
				</p>
				<p>
					<style>Ирмос</style>: Боже́ственное сие и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</p>
				<p>Иере́и Богому́дрии, в це́ркви Твоей с людьми́ благочести́выми предстоя́ще,/ Твое́й ожида́ют, Богоро́дице, ми́лости:/ премени́ на ра́дость на́шу печа́ль, Ра́дость бо родила́ еси,/ всех челове́ков грехи́ отпусти́вшаго.</p>
				<p>Тебе́ вся земля́ да́ры прино́сит/ яко Цари́це Бо́жии Ма́тери:/ архиере́и кла́няются и лю́дие вси веселя́тся,/ покрыва́еми от вся́каго зла Твои́ми, Богоро́дице, моли́твами.</p>
				<p>Го́ру Тя вели́ку Дании́л пронаписа́:/ из Тебе́ бо без Се́мене роди́ся Христо́с/ и сокруши́ всю де́монскую лесть, и всю Своей ве́ры испо́лни зе́млю./ К Не́муже за ны, Богоро́дице, моли́ся, сла́вящия Твоего́ Покро́ва пра́здник.</p>
				<p>А́нгельский глас взыва́ем Ти, Пречи́стая:/ ра́дуйся, Престо́ле Бо́жий, на не́мже Иезекии́ль ви́де Го́спода в подо́бии челове́ка, носи́ма Херуви́мы./ С ни́миже за ны, Богоро́дице, моли́ся, да спасе́т ду́ши на́ша. </p>
				<p>
					<style>Кондак, глас 3</style>
				</p>
				<p>
					<style>Подобен</style>; Дева <style>Днесь</style></p>
				<p>Дева <style>Днесь</style> предстои́т в це́ркви/ и с ли́ки святы́х неви́димо за ны мо́лится Бо́гу,/ А́нгел и со архиере́и покланя́ются,/ апо́столи же со проро́ки ликовству́ют:/ нас бо ра́ди мо́лит Богоро́дица Преве́чнаго Бо́га. </p>
				<p>
					<style>И́кос</style>:</p>
				<p>Тоя́ пресла́вных чуде́с,/ прииди́те, лю́дие, наслади́мся:/ Се́ю бо Ада́м от тли изба́вися./ Та бо и ковче́г, не Но́ем, но Бо́гом сотворе́н бысть./ Дре́вле убо Моисе́й в купине́ о́гненней Бо́га ви́дети не возмо́же,/ ны́не же от Той Ро́ждшагося вся земля́ зна́ет Сы́на Бо́жия,/ к Нему́же за ны мо́лится./ Сего́ ра́ди прославля́ем <style>ю</style> яко Бо́жию Ма́терь:/ нас бо ради Богоро́дица мо́лит Преве́чнаго Бо́га.</p>
				<p>
					<style>Песнь 7</style>
				</p>
				<p>
					<style>Ирмос</style>:       Не послужи́ша тва́ри Богому́дрии,/ па́че Созда́вшаго,/ но о́гненное преще́ние му́жески попра́вше,/ ра́довахуся, пою́ще:/ препе́тый отцо́в Госпо́дь и Бог благослове́н еси.</p>
				<p>Неиспи́саная мно́гими проро́ки,/ несве́дома же бысть, Де́во, Небе́сными служа́щими Бо́гу А́нгелы;/ ны́не же вси ве́мы Тя Богоро́дицу,/ и Твоей тре́буем по́мощи и заступле́ния, Благослове́нная.</p>
				<p>Гора́, усыре́нная Ду́хом,/ ю́же Авваку́м ви́де точа́щу ве́рным целе́бную сла́дость, Богоро́дице Де́во,/ исцели́ ны, Сы́ну Твоему́ вопию́щия:/ благослове́н Бог отец на́ших.</p>
				<p>Преклони́вый Небеса́ в Тя, Де́во, всели́ся/ и ны́не на моли́тву Твою зрит, Богоро́дице Чи́стая, Твое́, Цари́це, исполня́я проше́ние:/ Ему́же за ны усе́рдно помоли́ся, на Тя бо наде́емся, Благослове́нная.</p>
				<p>Тво́рче, Спа́се наш, Христе́ Бо́же, приими́ моли́тву Твоея́ Ма́тере,/ ю́же Тебе́ за ны, гре́шныя, прино́сит,/ да Тебе́, ра́дующеся, пое́м:/ препе́тый отец на́ших Бо́же, благослове́н еси.</p>
				<p>
					<style>Песнь 8 </style>
				</p>
				<p>
					<style>Ирмос</style>: О́троки благочести́выя в пещи́/ Рождество́ Богоро́дичо спасло́ есть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</p>
				<p>С чи́нми А́нгел, Влады́чице,/ с честны́ми и сла́вными проро́ки, с верхо́вными апо́столы, и со священному́ченики, и со архиере́и за ны, гре́шныя, Бо́гу помоли́ся,/ Твоего́ Покро́ва пра́здник в Росси́йстей земли́ просла́вльшия.</p>
				<p>Горды́ню и шата́ния низложи́ и сове́ты непра́ведных разори́,/ зачина́ющих ра́ти погуби́, о Бо́жия Ма́ти, Цари́це Всечестна́я,/ правосла́вных рог возвы́си, да Твой пра́здник сла́вим, Пречи́стая Богоро́дице Де́во, зову́ще:/ Го́спода воспева́йте дела́ и превозноси́те Его во вся ве́ки.</p>
				<p>Усты́ принося́ще Тебе́ пе́ние, и душе́ю ве́рно покланя́емся,/ ибо вну́трь сердца́ на́ша горя́т./ Ма́ти Бо́жия Пречи́стая, поми́луй нас, моля́щихся Тебе́, и Го́спода воспева́ющих,/ и превознося́щих Его во вся ве́ки.</p>
				<p>Мно́гими отягчи́хся грехи́, недоуме́ю по достоя́нию написа́ти Твоего́ Покро́ва, Богоро́дице, похвалы́,/ но яко Ма́ти Бо́жия украси́ Твой пра́здник чудесы́,/ да вси, ра́дующеся, пое́м Го́спода и превозно́сим Его во вся ве́ки.</p>
				<p>
					<style>Песнь 9</style>
				</p>
				<p>
					<style>Ирмос</style>:       Всяк земноро́дный/ да взыгра́ется, Ду́хом просвеща́ем,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная,/ Богоро́дице Чи́стая Присноде́во.</p>
				<p>Высо́кий Царю́, со Отце́м седя́й и от Серафи́м воспева́емый,/ при́зри на моли́тву Ма́терию, юже Тебе́ за ны, гре́шныя, прино́сит,/ и очи́сти грехи́ на́ша, спаси́ град, и лю́ди умно́жи,/ даждь нам здра́вие телесе́ и на пога́ныя побе́ды, моли́твами Ро́дшия Тя.</p>
				<p>А́нгельский глас вопие́м Тебе́, Де́во Богоизбра́нная:/ ра́дуйся, яже Ада́ма па́ки в рай вве́дшая;/ ра́дуйся, де́моны прогоня́щи Твои́м и́менем;/ ра́дуйся, наде́жде христиа́н;/ ра́дуйся, освяще́ние душ;/ ра́дуйся, Храни́тельнице гра́да на́шего.</p>
				<p>Помяни́ нас во Твоих моли́твах, Госпоже́ Де́во Богоро́дице,/ да не поги́бнем за умноже́ние грехов на́ших./ Покры́й нас от вся́каго зла и лю́тых напа́стей:/ на Тя бо упова́ем и, Твоего́ Покро́ва пра́здник че́ствующе, Тя велича́ем.</p>
				<p>Дар от Бо́га прия́ла еси яко Ма́ти Бо́жия/ всех христиа́н неду́ги исцеля́ти, и от бед избавля́ти, и грехи́ отпуща́ти, и от плене́ния спаса́ти и вся́кия ну́жды./ Но и нас не пре́зри, Госпоже́: ве́си бо, <style>ихже</style> тре́буем,/ здра́вия телесе́м и душа́м спасе́ния.</p>
				<p>
					<style>Светилен</style>
				</p>
				<p>
					<style>Подобен:</style> Жены́, услы́шите</p>
				<p>О Пресвята́я Госпоже́, Де́во Богоро́дице!/ Покры́й нас чуде́сным Твои́м омофо́ром,/ сохраня́я град и лю́ди от вся́каго зла,/ я́коже Тя пречу́дный Андре́й ви́де во Влахе́рнстей це́ркви моля́щуюся;/ и ны́не нам, Госпоже́, посли́ вели́кую Твою́ ми́лость.</p>
				<p>
					<style>На хвали́тех стихи́ры на 4, глас 8. </style>
				</p>
				<p>
					<style>Подобен</style>: О пресла́внаго чудесе́</p>
				<p>Тебе́ припа́даем, Госпоже́,/ уми́льно кла́няющеся, мо́лим Тя:/ ра́дуйся, Богоблаже́нная Влады́чице,/ многоимени́тая Де́во,/ проро́ки проображе́нная че́стно:/ в Тя бо, яко роса́, Христо́с Бог сни́де,/ и родила́ еси, Браконеиску́сная Чи́стая, и на руку́ носи́ла еси всех Творца́ и Го́спода./ Ему́же ны́не о нас моли́ся,/ сла́вящих ве́рно Твоего́ Покро́ва пра́здник.</p>
				<p>Пою́т Тя, Де́во Богоро́дице, А́нгельстии чи́ни,/ и сла́вят патриа́рси со архиере́и/ и святи́и апо́столи,/ яко Ма́тери Бо́жии че́стно слу́жат Тебе́,/ ви́дяще Тя за мир моли́тву творя́щую/ ко Спа́су всех, Христу́ Бо́гу./ Ему́же помоли́ся изба́вити град и лю́ди,/ сла́вящия Тя ве́рно/ и Твоего́ Покро́ва пра́здник че́ствующия.</p>
				<p>Па́че Ааро́ня киво́та/ всю Тя Бог освяти́/Ду́хом, Богоро́дице, Святы́м,/ и па́че со́лнечных луч/ Твои́м светя́щимся омофо́ром/ освеща́еши Це́рковь и лю́ди/ и тьму грехо́в на́ших отгоня́еши,/ избавля́еши же от бед и скорбе́й/ ве́рою че́ствующия Твоего́ честна́го Покро́ва пра́здник.</p>
				<p>
					<style>Слава, и ныне, глас 6</style>:</p>
				<p>Яко ви́де Тя пречу́дный Андре́й на возду́се/ со Арха́нгельским мно́жеством,/ со апо́столы, и проро́ки,/ и мно́жеством му́чеников,/ Сы́ну Твоему́ и Бо́гу на́шему о гра́де и лю́дех моля́щуюся, Влады́чице,/ и честны́м Твои́м Покро́вом покрыва́ющую,/ не оскуде́й и ны́не, Пречи́стая,/ спасти́ изря́дное достоя́ние Твоего́ Сы́на,/ пречестны́й пра́здник Твой пра́зднующе, Многопе́тая.</p>
				<p>
					<style>Славословие великое. И отпу́ст</style>
				</p>
				<p>
					<style>На литургии: Блаженны от канона, песни 3-я и 6-я. Прокимен: Песнь Богородицы, глас 3</style>: Вели́чит душа́ Моя Го́спода: <style>Стих</style>: Яко призре́ на смире́ние Рабы́ Своея́: <style>Апостол ко Евреем, зачало 320</style>. Аллилуия, глас 8: Слы́ши, Дщи, и виждь: <style>Стих</style>: Лицу Твоему помолятся: <style>Евангелие от Луки, зачало 54: Причастен: </style>Чашу спасения</p>
				<p>В той же день</p>
				<p>
					<style>Свята́го апостола Ана́нии, еди́наго от семи́десяти</style>
				</p>
				<p>(служба ему в сей день поется вкупе со службами Покрову и преподобному Савве Вишерскому)</p>
				<p>
					<style>и </style>
				</p>
				<p>
					<style>преподо́бнаго Рома́на Сладкопе́вца</style>
				</p>
				<p>(службу ему поем на повечерии или во ин день)</p>
				<p>
					<style>На Господи, воззвах: стихиры апостола, глас 4</style>
				</p>
				<p>
					<style>Подобен</style>: Зва́нный свы́ше</p>
				<p>Иже зарю́ Боже́ственную прие́м,/ егда́ манове́нием лучшим ослепле́н,/ прежде мра́ком держи́м, прии́де к тебе Савл,/ Боже́ственнаго прося́ очище́ния,/ тогда, всеблаже́нне, яко иера́рх мудр/ сынотвори́ши его Креще́нием,/ пото́м хотя́щаго вселе́нную всю осынотвори́ти./ Тем с ним блажи́м тя, Христо́ва апостола, Ана́ние Богому́дре,/ моли́теся спасти́ся нам.</p>
				<p>Научи́вся Боже́ственным пресла́вно,/ гро́ма кре́пльше, блаже́нне,/ воструби́л еси Слово Божие спаси́тельное/ и спя́щия во гробе́х суеты́ возбуди́л еси,/ умерщвле́ние отве́ргшия, ме́ртвым сообита́ющее/ и во аде держи́мыя возобраща́ющее,/ яже соде́лал еси Умертви́вшаго ме́ртвость сосу́ды че́стны/ Иисуса Владыки и Спаса душ наших.</p>
				<p>Яко светоно́сец,   яко Боже́ственный пропове́дник,/ яко свиде́тель Богоизбра́нный Страсте́й Христовых/ и будущий яви́тися неизрече́нныя славы/ снасле́дник же и сприча́стник, сый со Владыкою,/ и наслажда́яся истека́ющаго всегда светоли́тия,/ от незаходи́маго Света, Богоглаго́ливе,/ светлый соверша́ющия твой ныне праздник,/ моли́твами твои́ми от мра́чных бед, Ана́ние, изба́ви.</p>
				<p>
					<style>Ины стихиры Романа, глас 1</style>
				</p>
				<p>
					<style>Подобен</style>: Небесных чинов</p>
				<p>Краснопе́снивая цевни́ца Боже́ственнаго Духа,/ слави́й и щур Боже́ственных песней,/ свире́ль церковная/ всем нам своя предлагает сладкопе́сненная учрежде́ния/ и теми весели́т Богому́дрыя.</p>
				<p>Светле́йший свети́льник и проза́рнейший,/ сладковеща́нная гусль,/ струна́ благознамени́тых Духа слове́с/ пое́т ясно, научая концы/ немо́лчными песньми славословите Божества едину зарю.</p>
				<p>Ты, Влады́це всех яко предстоя́/ и дерзнове́ние, отче, к Нему стяжа́в,/ нам, соверша́ющим па́мять твою и све́тлое твое торжество́,/ моли́ изба́витися бед и напа́стей,/ Рома́не Богоблаже́нне.</p>
				<p>
					<style>Слава, апостола, глас тойже. Византиево: </style>
				</p>
				<p>Сосу́д избра́нный, вели́кое прия́телище Духа,/ Павла апо́стола просвети́л еси, преподо́бне,/ Бо́гом по откровению навы́к,/ яко самови́дец Сло́ва и таи́нник чудес Его,/ апостол же прежде учеников/ и верный строи́тель Новаго Завета,/ тем подража́я Учителя Христа,/ твою кровь проявил еси,/ му́ченическою стра́стию испове́дник быв, Ана́ние,/ священнонача́льниче Христо́в,/ и тече́ние соверши́в, веру же некра́дому соблю́д,/ с Вы́шними служи́тели в Высоча́йших водворя́яся,/ моли́ спастися душа́м нашим.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Прехва́льнии му́ченицы:</p>
				<p>При Кресте предстоя́щи Сына Твоего и Бога/ и долготерпе́ние Его смотря́ющи,/ глаго́лала еси, рыда́ющи, Мати Чистая:/ увы Мне, Чадо Сладча́йшее,/ что сия стра́ждеши непра́ведно, Сло́ве Божий,/ да спасе́ши челове́чество.</p>
				<p>
					<style>Стиховна Октоиха: и апостола стих, глас 4, с припевом: </style>Во всю зе́млю изы́де веща́ние их,/ и в концы́ вселе́нныя глаго́лы их.</p>
				<p>Страстоте́рпческое прия́телище, явился еси, Ана́ние   апо́столе,/ ка́мением,   яко цве́ты, учаща́емь,/ за Пострадавшаго пло́тию нас ради распя́тие во́льне/ кровь твою пролия́л еси./ Тем и Дама́ск хва́лится священным твоим торжеством <style>Днесь</style>./ Не то́чию же той, но и вся подсо́лнечная,/ чудес твоих зна́мения Я́ве пропове́дающи, вопие́т:/ моли́ся к Богу дарова́ти нам согреше́ний проще́ние.</p>
				<p>
					<style>Слава, преподобнаго, глас 6</style>:</p>
				<p>Пе́рвое до́брых нача́ло/ явился еси спасе́ния вина́, Рома́не, отче наш;/ А́нгельское бо соста́вив песнопе́ние,/ Боголе́пно показа́л еси житие́ твое;/ Христа Бога моли́/ напа́стей и бед изба́вити пою́щия тя.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Тридне́вен</p>
				<p>Ви́дящи Тя распина́ема, Христе,/ Тебе Ро́ждшая вопия́ше:/ что стра́нное<style>еже</style> вижу та́инство, Сы́не Мой?/ како на Дре́ве умира́еши,/ пло́тию пове́шен,/ жизни Пода́телю?</p>
				<p>
					<style>Тропарь апостола, глас 3: </style>
				</p>
				<p>Апо́столе святый Ана́ние,/ моли́ Милостиваго Бога/ да прегреше́ний оставле́ние/ пода́ст душа́м нашим.</p>
				<p>
					<style>Слава, преподобнаго, глас 8</style>:</p>
				<p>В тебе, отче, известно спасе́ся<style>еже</style> по образу:/ прии́м бо крест, последовал еси Христу/ и, действуя, учил еси презирати убо плоть, преходит бо,/ прилежа́ти же о души вещи безсмертней./ Темже и со Ангелы сра́дуется, преподобне Романе, дух твой.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>На у́трени</style>
				</p>
				<p>
					<style>Канон апостола, на 4, <style>егоже</style> краегранесие</style>: Анании слава да прославится. <style>Творение Иоанна монаха. Глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Во́ду проше́д, яко су́шу,/ и еги́петскаго зла избежа́в,/ Изра́ильтянин вопияше:/ Изба́вителю и Богу нашему пои́м.</p>
				<p>Отве́рзем уста́ похва́льная,/ уясни́м язык в памяти, вси вернии, началопа́стыря Ана́нии/ и с ним Богу нашему воспои́м.</p>
				<p>Жениху́ Пречи́стому/ невестово́дит нескве́рную Неве́сту Ана́ния пресла́вный,/ Христу сущую зде Церковь,/ с не́юже ясно Богу нашему воспои́м.</p>
				<p>Первый был еси учени́к,/ новому дае́ши прозре́ние ученику́, дре́вле гони́телю, Ана́ние, и песнопо́еши:/ воспои́м Богу нашему.</p>
				<p>
					<style>Богородичен</style>:</p>
				<p>Чи́ни Тя А́нгельстии и земны́х ро́ди, Безневе́стная Ма́ти, непреста́нно хва́лят:/ Зижди́теля бо их, якоже Младенца, на объятиях Твоих носи́ла еси.</p>
				<p>
					<style>Ин канон преподобнаго Романа, глас 6 </style>
				</p>
				<p>
					<style>(правится в иный день или на повечерии)</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Яко по су́ху пешеше́ствовав Изра́иль,/ по бе́здне стопа́ми,/ гони́теля фарао́на/ ви́дя потопля́ема,/ Богу побе́дную песнь/ пои́м, вопия́ше.</p>
				<p>Светосия́нныя лучи́ от Небе́с нам низпосли́/ моли́твами твои́ми, му́дре Рома́не Боже́ственне,/ твою похвали́ти священную память пе́сньми.</p>
				<p>От юности весь ты Христу тя сама́го предложи́в,/ после́довал еси Ему,/ светоза́рными сия́ньми ум с Небесе́, Рома́не, облистава́я.</p>
				<p>Укра́шен добро́тою Вседе́тельнаго и Святаго Духа,/ яко звезда́ светосия́нная,/ доброде́телей све́тлостию, му́дре, яви́лся еси, Рома́не, ми́ра конце́м.</p>
				<p>
					<style>Богородичен</style>:</p>
				<p>Из Тебе про́йде неизрече́нно Божие Слово Собезнача́льное в последняя времена́,/ и перваго человека Адама, во тлю па́дшаго, Богородице, возспасе́.</p>
				<p>
					<style>Песнь 3</style>
				</p>
				<p>
					<style>Ирмос</style>: Ты еси утверждение/ притека́ющих к Тебе, Господи,/ Ты еси свет омраче́нных,/ и поет Тя дух мой.</p>
				<p>Повеле́нию после́дуя Учителя твоего,/ был еси архиерей, страстоте́рпческое же приноше́ние, апо́столе.</p>
				<p>Милостива молитвами твоими Богоуве́тливыми соде́лай Изба́вителя/ тебе пою́щим, Ана́ние апо́столе.</p>
				<p>Все тебе связа́ зве́ря стремле́ние, Господь явився,/ светом неизрече́нным омрачи́в лице́.</p>
				<p>
					<style>Богородичен</style>:</p>
				<p>Тя вси стяжа́хом, прибежище и сте́ну нашу, христиане,/ и Тя славосло́вим немо́лчно, Безневе́стная.</p>
				<p>
					<style>Ин</style>
				</p>
				<p>
					<style>Ирмос</style>: Несть свят,/ якоже Ты, Господи Боже мой,/ вознесы́й рог ве́рных Твоих, Бла́же,/ и утверди́вый нас на ка́мени/ испове́дания Твоего.</p>
				<p>Ум твой, Рома́не му́дре, бысть оби́телище Троицы Святыя,/ исполняем благоче́стно знания истиннаго, источа́я Божественная пропове́дания.</p>
				<p>Струи́ искипе́ течений честны́й твой язык, поя́ Божественная/ и уясня́я му́дростно Христо́во к нам от Девы Рождество́ неизрече́нное.</p>
				<p>Се пита́еши обильно мудрыми уче́ньми и кра́сными песнопе́нии по́мыслы наша/ и исполня́еши сла́дости Боже́ственнейшия, Рома́не Богогла́се.</p>
				<p>
					<style>Богородичен</style>:</p>
				<p>Всех еси во́инств вы́шши, Дево,/ тех бо Соде́теля, Сына Божия, зачала́ еси во утро́бе/ и, ро́ждши, пребыва́еши Присноде́ва.</p>
				<p>
					<style>Кондак преподобнаго, глас 8</style>:</p>
				<p>Боже́ственными доброде́тельми духа/ измла́да украси́вся, Рома́не прему́дре,/ Церкви Христо́ве пречестно́е украше́ние был еси:/ пе́нием бо прекра́сным украси́в ю, блаженне./ Тем мо́лим тя: подаждь жела́ющим Божественнаго дарова́ния твоего,/ яко да вопие́м ти:/ радуйся, отче преблаже́нне, красоте́ церко́вная.</p>
				<p>
					<style>Седа́лен, апостола, глас тойже</style>
				</p>
				<p>
					<style>Подобен</style>: Прему́дрости</p>
				<p>Просвеще́н позна́нием Божественным свяще́нник же, и мученик Иису́сов, и Божественный апостол, Ана́ние, был еси./ И иногда́ гони́теля Савла нарица́ема, ослепле́на манове́нием вы́шним, сла́вне,/ в воде погрузи́в, Богосоде́тельным науче́нием лу́чша его показал еси, просвети́теля душа́м нашим./ Сего ради вопие́м ти:/ моли́ Христа Бога грехов оставление дарова́ти честву́ющим любовию святую память твою.</p>
				<p>
					<style>Слава, преподобнаго, глас 5</style>
				</p>
				<p>
					<style>Подобен</style>: Собезначальное Слово</p>
				<p>Насажде́н, якоже дре́во, отче блаженне, при исхо́дищих вод по́стнических,/ Божественным соде́йством плоды́ боле́зней твоих во вре́мя я́вственно Садоде́лателю и Творцу отда́л еси./ Сего ради святую твою пое́м память, честву́юще тя, Рома́не преподобне.</p>
				<p>
					<style>И ныне, Богородичен</style>:</p>
				<p>В Тебе та́инство тре́петное соверша́ется, Деви́це,/ Су́щаго Бога Сло́ва от Отца в ложесна́х зачала́ еси,/ и ражда́еши паче естества Человека соверше́нна.</p>
				<p>
					<style>Крестобогородичен</style>:</p>
				<p>На Кресте́ зря́щи Тя, Христе́, Мати Твоя во́льно посреде́ разбойников ви́сяща,/ растерза́ющися утро́бою, ма́терски глаголаше:/ Безгрешный Сы́не, ка́ко непра́ведно на Кресте, якоже злодей, пригвожде́н еси,/ человеческий род хотя оживи́ти, яко Благоутро́бен?</p>
				<p>
					<style>Песнь 4</style>
				</p>
				<p>
					<style>Ирмос</style>: Услы́шах, Господи,/ смотре́ния Твоего та́инство,/ разуме́х дела́ Твоя/ и просла́вих Твое Божество́.</p>
				<p>Тобою, Христе, наказу́ем, страда́льчески побеждает смерть Ана́ния приснопа́мятный,/ от <style>Тебе</style> по́чести восприима́я.</p>
				<p>Ученик был еси гони́маго Сло́ва, приснопа́мятне Ана́ние,/ и учитель Богоче́стия гоня́щему.</p>
				<p>Яви́ тя Господь Са́влу безоче́сну кры́ющася,/ и показа́ тя хода́тая, Ана́ние, того исцеле́ния.</p>
				<p>
					<style>Богородичен</style>:</p>
				<p>Бога, <style>егоже</style> родила́ еси, Пречистая Де́во,/ Того моли́ от всякаго обстоя́ния изба́вити вся пою́щия Тя.</p>
				<p>
					<style>Ин</style>
				</p>
				<p>
					<style>Ирмос</style>: Христос моя сила,/ Бог и Господь,/ честна́я Церковь/ Боголе́пно поет, взыва́ющи,/ от смы́сла чи́ста о Го́споде пра́зднующи.</p>
				<p>Прия́телище был еси Боже́ственнаго Ду́ха и о́гнедохнове́нная уста́,/ возглаша́ющая Божественная песнопе́ния и наслажда́ющая ду́ши, Рома́не, притека́ющих ти.</p>
				<p>Яко цевни́ца ты был еси Небе́сная и гусль,/ всякую к себе влеку́щи мысль повестьми́ твоими и кра́сными твоими песнопе́нии.</p>
				<p>Благодать дхне и всели́ся в светоно́сную твою душу,/ Вседе́тельнаго и Пресвятаго Ду́ха, прехва́льне,/ и тя прия́телище и му́дра Боговеща́теля соде́ла.</p>
				<p>
					<style>Богородичен</style>:</p>
				<p>Яд излия́ в прама́терния убо слу́хи змий,/ но Ты, Чистая, сего истрясла́ еси, Арха́нгеловым гла́сом заче́нши и ро́ждши Христа.</p>
				<p>
					<style>Песнь 5</style>
				</p>
				<p>
					<style>Ирмос</style>: Вску́ю мя отри́нул еси/ от лица́ Твоего, Све́те незаходи́мый,/ и покры́ла мя есть чуждая тьма, окаяннаго;/ но обрати́ мя и к све́ту за́поведей Твоих/ пути́ моя напра́ви, молю́ся.</p>
				<p>В бу́ри су́щим приста́нище Божественное приснотеку́щий Источник показа́ тя;/ во тьме же су́щим зарю́ непристу́пный Свет соде́ла тя, Ана́ние блаженне,/ и яко ученика достоявле́нна, ми́лостивно в тебе Воспочива́яй.</p>
				<p>Ви́дяй сокрове́нная и прежде бытия́ Ве́дый вся́ческая,/ тебе, тая́щемуся, тая́щагося солнца яви, иногда гони́теля,/ не по мно́зе времени, разоря́емыя от него Истины, апо́стола.</p>
				<p>Постиже́ния конец неизсле́димый Твоего строе́ния:/ тем бо, Спа́се, страшная изничто́жися смерть./ Сего ради Ана́ния яко победитель и иерарх за Тя, ра́дуйся, закала́ется.</p>
				<p>
					<style>Богородичен</style>:</p>
				<p>Ма́тернее дерзнове́ние<style>еже</style> к Сыну Твоему иму́щи, Пречи́стая,/ сро́днаго промышле́ния<style>еже</style> о нас не пре́зри, мо́лимся:/ яко Тебе и Едину христиане ко Влады́це очище́ние ми́лостивно предлага́ем.</p>
				<p>
					<style>Ин</style>
				</p>
				<p>
					<style>Ирмос</style>: Бо́жиим све́том Твоим, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Божий,/ И́стиннаго Бога,/ от мрака грехо́внаго взыва́юща.</p>
				<p>Яко благоле́пнейшо святилище,/ сосуд яко чистейший, Уте́шителева благодать обре́тши тя, Романе Богомудре,/ храм содела, светом укра́шен, и всели́ся.</p>
				<p>Воплоще́ннаго Сына Божия Рождшая и́стинно твою душу просвети́/ и ум Боже́ственнаго знания испо́лни, в нощи́ предста́вши тебе, Приснодева.</p>
				<p>Списа́ньми твоих свяще́нных слове́с, приснопа́мятне, яви́вся всем вои́стинну сладчайший,/ вся увеселя́еши, всех просвеща́я ум и вся науча́я знанию спаси́тельному.  </p>
				<p>
					<style>Богородичен</style>:</p>
				<p>Свет рождшая, О́тчее Сло́во Присносу́щное, Чистая,/ свеща́тельными моли́твами Твои́ми просвети́ ум мой/ и отжени́ тьму души моей, Пречи́стая Владычице.</p>
				<p>
					<style>Песнь 6</style>
				</p>
				<p>
					<style>Ирмос</style>: Очи́сти мя, Спа́се,/ мно́га бо беззако́ния моя,/ и из глубины́ зол возведи́, молю́ся:/ к Тебе бо возопи́х, и услы́ши мя,/ Бо́же спасе́ния моего.</p>
				<p>Служи́ти навы́к Богу Жи́ву свяще́ннейше,/ разруши́л еси многоча́стное безумных злонра́вие,/ Единому науча́я, Ана́ние, покланя́тися Триипоста́сному Божеству́.</p>
				<p>Прие́м в ру́це твои церко́вная корми́ла,/ к Ко́рмчию Христу прише́л еси, апосто́ле,/ и сию Духом, яко корабль Боже́ственный, Ана́ние, упра́вил еси.</p>
				<p>Созда́вый пра́вый путь,/ правоше́ствующему посыла́ему быти сла́вному Твоему ученику повеле́л еси, Влады́ко,/ пра́веднейшаго Твоего избра́ния сосуд открыва́я, моля́щася.</p>
				<p>
					<style>Богородичен</style>:</p>
				<p>Да изба́вимся от лю́тых прегрешений мольба́ми Твоими, Богороди́тельнице Чи́стая,/ и да улучи́м, Пречи́стая, Божественное сия́ние из Тебе неизрече́нно Воплоще́ннаго Сына Божия.</p>
				<p>
					<style>Ин</style>
				</p>
				<p>
					<style>Ирмос</style>: Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему прите́к, вопию́ Ти:/ возведи́ от тли живо́т мой,/ Многоми́лостиве.</p>
				<p>Просвеще́ния исполня́емь и к высоте́ доброде́телей Божественно возводи́мь,/ небре́гл еси о всех земны́х:/ и столп Небе́сный, и свети́льник благоче́стия был еси.</p>
				<p>Пло́ти увяди́л еси жела́ния/ и душу твою украси́л еси светле́йшими чистоты́ озаре́ньми,/ и добро́ту рачи́тельную доброде́телей благоле́пием обложи́л еси.</p>
				<p>Возненави́дев привре́менное и су́етное, и гнилое, и те́чное наслажде́ние,/ к храму Богоро́дицы прилежа́, ум освяти́л еси, и душу, и тело, достосла́вне.</p>
				<p>
					<style>Богородичен</style>:</p>
				<p>Вси предзря́ще проро́цы све́тло будущее по́слежди от Девы, Христе́ мой,/ Твое́ на земли́ пренепоро́чное Рождество́,/ я́вственно Богови́дцы провеща́ша.</p>
				<p>
					<style>Кондак апостола, глас 2</style>
				</p>
				<p>
					<style>Подобен</style>: В молитвах</p>
				<p>В молитвах тепле́йший засту́пниче/ и прося́щим скоре́йший послу́шателю,/ приими́ моление, Ана́ние, наше/ и Христа моли поми́ловати ны,/ Единаго во святых Почива́ющаго.</p>
				<p>
					<style>Икос</style>:</p>
				<p>Просвеще́нием сияния Твоего просвети́в, Христе мой, мрак моего се́рдца и слепоту́,/ даждь ми слово похвали́ти чи́стым смыслом апостола Богоза́рныя доброде́тели и стра́сти блаже́ннаго:/ Источник бо Ты еси мудрости и Пода́тель благи́х, Многоблагоутро́бне./ Тем, уясни́в язык мой, пе́сненное приими́ похвале́ние, Еди́не во святых почива́яй.</p>
				<p>
					<style>Песнь 7</style>
				</p>
				<p>
					<style>Ирмос</style>: От Иуде́и доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси.</p>
				<p>Да востру́бит му́дренно Богоизбра́нное ста́до благогла́сною трубо́ю страда́ния пастыря Ана́нии,/ вопия́ своему Началопа́стырю Христу:/ отцев наших Боже, благословен еси.</p>
				<p>Да славит тя, ученика Божия, Ана́ние, и иера́рха ве́рна,/ и свиде́теля Боже́ственных страда́нии,/ возглаша́ющи, честна́я Церковь Христова:/ отце́в наших Боже, благослове́н еси.</p>
				<p>Не смерти боя́знию, но любовию па́ствы скрыва́яся,/ во́лка, якоже агнца, зря укроти́вшася, Ана́ния зовя́ше:/ отце́в наших Боже, благослове́н еси.</p>
				<p>
					<style>Богородичен</style>:</p>
				<p>От де́вственных ложе́сн вопло́щся, явился еси, Христе́, на спасение наше./ Темже Твою Матерь ве́дяще Богородицу, правосла́вно зове́м:/ отце́в наших Боже, благослове́н еси.</p>
				<p>
					<style>Ин  </style>
				</p>
				<p>
					<style>Ирмос</style>: О́троцы в Вавило́не/ пе́щнаго пла́мене не убоя́шася,/ но посреде́ пла́мене вве́ржени, ороша́еми, поя́ху:/ благослове́н еси, Господи, Боже отец наших.</p>
				<p>Богородицу Марию Богому́дра имел еси Учи́теля,/ вразумля́ющую тя, и науча́ющую, и пе́ти повелева́ющую:/ благословен еси, Господи, Боже отец наших.</p>
				<p>Возсия́л еси в мире, яко светле́йшее солнце, Рома́не Богому́дре,/ и све́тло просвеща́я верою зову́щия:/ благословен еси, Господи, Боже отец наших.</p>
				<p>Твоих глаго́л веща́ние вселе́нную испо́лни/ и красно́ песнопе́ти Христу челове́ки научи́:/ благословен еси, Господи, Боже отец наших.</p>
				<p>
					<style>Богородичен</style>:</p>
				<p>Ныне блажа́т Тя вси ро́ди челове́честии, Богородице Чистая,/ якоже прорекла́ еси,/ и ве́рою  славят:/ благословен, Пречистая, Плод чре́ва Твоего.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халде́йский мучи́тель,/ Богочести́вым неи́стовно разжже́,/ си́лою же лу́чшею спасе́ны сия ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся веки.</p>
				<p>Странно слы́шати, мня́ше Ана́ния славный,/ от восхити́тельныя губи́теля ста́да Твоего силы, Влады́ко,/ паче сло́ва премене́ние к па́стырскому чину./ Тем игра́я, вопия́ше:/ о́троцы, благослови́те, свяще́нницы, воспо́йте, лю́дие, превозноси́те во вся веки.</p>
				<p>Да ра́дуется <style>Днесь</style> и да играет ду́хом всесла́вный и блаженный град твой,/твоего благополучи́в заступле́ния, сла́вне,/ и, благодаря́ Спа́са, да вопие́т:/ о́троцы, благословйте, свяще́нницы, воспо́йте, лю́дие, превозноси́те во вся веки.</p>
				<p>Животворя́щим повеле́нием, Ана́ние прече́стне,/ светотвори́вую Ви́деннаго силу Савлу пропове́дал еси/ и отразил еси ослепле́ние, враче́вственныя твоя возложи́в дла́ни,/ стре́лы змии́ныя исто́ргл еси, яко чешуи́, вопия́:/ превозноси́те Христа во веки.</p>
				<p>
					<style>Троичен</style>:</p>
				<p>Трисве́тлое Божество́, Еди́нственную сия́ющую Зарю,/ от Еди́наго Триипоста́снаго Естества́, Роди́теля Безнача́льна,/ Единоесте́ственно же Сло́во о́тчее и сца́рствующаго Единосу́щнаго Духа,/ о́троцы, благослови́те, свяще́нницы, воспо́йте,/ лю́дие, превозноси́те во вся веки.</p>
				<p>
					<style>Богородичен</style>
				</p>
				<p>В ну́ждах спаса́ющая и те́пле предста́тельствующая/ всем су́щим в печа́ли, Всесвята́я Влады́чице,/ умилосе́рдися, спаси́ мя и лю́те па́дша воздви́гни,/ ру́ку по́мощи прежде конца подаю́щи, да не нощь мя сме́ртная обы́мет спяща;/ да Тя по до́лгу сла́влю во веки.</p>
				<p>
					<style>Ин</style>
				</p>
				<p>
					<style>Ирмос</style>: За зако́ны оте́ческия/ блаже́ннии в Вавило́не ю́ноши, предбе́дствующе,/ царю́ющаго оплева́ша повеле́ние безу́мное,/ и, совоку́плени, имже не свари́шася огне́м,/ Дерза́вствующему досто́йную воспева́ху песнь:/ Го́спода пойте дела́/ и превозноси́те во вся веки.</p>
				<p>Всю ми́ра красоту́, и сла́дость, и сла́ву оттря́с,/ ду́шу твою впери́л еси к Вы́шним лико́м, к та́мошним сла́вам и све́тлостям, му́дре,/ к добро́там неизрече́нным, к пребыва́нием та́мошним, к свету Богонача́лия, зовя́:/ Тя превозно́сим, Христе́, во веки.</p>
				<p>Боже́ственным жела́нием распаля́ем,/ восхожде́ния положи́л еси в се́рдцы твое́м и безпло́тное во пло́ти житие́ стяжа́л еси./ А́нгельским чино́м подо́бяся, му́дре,/ та́мо су́щая возлюбил еси в мире песнопе́ния, верою, Рома́не, взыва́я:/ Тя превозно́сим, Христе, во веки.</p>
				<p>Высоковеща́нием Боже́ственных твоих и сладча́йших слове́с, блаже́ннейше Рома́не,/ всяк по́мысл весели́ши человеков и услажда́еши, якоже некий пита́тель богатотво́рный,/ и просвеща́еши све́тло и науча́еши вопи́ти:/ Господа пойте дела и превозноси́те во вся веки.</p>
				<p>
					<style>Богородичен</style>:</p>
				<p>Равнобо́жием прельсти́в мя, человекоуби́йца, змий лука́внейший,/ яко пле́нника, исхити́ сладости райския,/ но Владыка, естество́м Сын Божий, вопло́щся, прии́де от Девы Марии, и взят мя на высоту́, обожи́в:/ <style>егоже</style> превозно́сим во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Тя, Неискусобра́чную Матерь Бога Вышняго,/ Тя, па́че ума ро́ждшую сло́вом вои́стину Бога,/ вы́шшую Пречи́стых сил,/ немо́лчными славословле́нии велича́ем.</p>
				<p>Разруши́л еси, всехва́льне, тьму неве́дения;/ Свет же и́стинный возсия́л еси Дама́ску Триипоста́сный:/ но яко чадолюби́вый отец и любо́вный пастыренача́льник в Правосла́вней вере того сохрани.</p>
				<p>Сие́ ле́тное соверша́юще торжество́,/ прииди́те светоза́рно сия́юще душе́вным досто́инством:/ Троицы служи́теля же и пропове́дника Ана́нии трисия́нную добродетель воспои́м.</p>
				<p>О паче челове́ча досто́инства твоего, блаженне Ана́ние,/ яко ученик бо возлю́блен был еси, яко пастырь почи́л еси,/ и яко страда́лец Христу спросла́вился еси, венцы́ му́ченически украша́ем.</p>
				<p>
					<style>Богородичен</style>:</p>
				<p>Пречи́стая, Всенепоро́чная, сосу́де благово́ния,/ испроси́ у Христа, <style>егоже</style> родила́ еси,/ дарова́ти во́инству нашему на враги́ победу и от рабо́тнаго ига да́ти осла́бу лю́дем Твоим:/ Тя бо непреста́нно велича́ем.</p>
				<p>
					<style>Ин</style>
				</p>
				<p>
					<style>Ирмос</style>: Безсе́меннаго зача́тия/ рождество́ неска́занное,/ Ма́тере Безму́жныя нетле́нен Плод:/ Бо́жие бо рожде́ние обновля́ет естества́./ Темже Тя вси ро́ди,/ яко Богоневе́стную Ма́терь,/ правосла́вно велича́ем.</p>
				<p>Го́рнейшим, сла́вне, лико́м совокупи́лся еси безпло́тным,/ иде́же неизрече́нная пребыва́ет ра́дость и всегда́шнее наслажде́ние,/ иде́же о́ный Богонача́лия свет есть и весе́лие,/ иде́же неизглаго́ланная слава, блаже́ннейше.</p>
				<p>С пра́ведными внутрь Боже́ственныя славы всели́вся, зри́ши красоту́ неизрече́нную о́ную,/ зри́ши сладость неконча́емую, зри́ши добро́ты Небе́сныя, и́стинно желанныя, му́дре,/ ви́диши патриархов ли́ки, Рома́не славне.</p>
				<p>Твою светоно́сную память верно соверша́ющия/ от бед изба́ви моли́твами твои́ми, Богому́дре,/ и от всякаго вре́да, Рома́не, и ско́рби чужда́го/ и Небе́сныя славы получи́ти сподо́би и Ца́рствия Го́рняго, блаже́ннейше.</p>
				<p>
					<style>Богородичен</style>:</p>
				<p>От дре́вняго паде́ния челове́ческий род первозда́ннаго бысть тле́нен, Дево Богородице,/ и порабоще́н страстьми́ грехо́вными,/ но из Тебе рожде́йся Преблаги́й Бог Своим благоутро́бием того́ воззва́.</p>
				<p>
					<style>Свети́лен Октоиха. Слава, апостола</style>
				</p>
				<p>
					<style>Подобен:</style> Жены́, услышите</p>
				<p>Дама́ск, апо́столе, ныне о тебе хва́лится,/ ему́же упространи́л еси крепость муче́нием, Ана́ние,/ учитель быв Христа гоня́щему, яко ученик наро́чит Христа гони́маго,/ к Нему́же о нас моли́ся.</p>
				<p>
					<style>И ныне, Богородичен</style>
				</p>
				<p>О та́инств Твоих, о чуде́с Твоих!/ Како по рождестве́ Дева пребыла́ еси, якоже прежде рождества́;/ како Бога вмести́ла еси, нигде́же Вмести́маго;/ но вои́стину несказа́нна Твоя суть вся, Благослове́нная Дево Мати, Марие.</p>
				<p>
					<style>На стиховне Октоиха</style>
				</p>
				<p>
					<style>Слава, апостола, глас 8. Анатолиево</style>:</p>
				<p>Учениче́ Спа́сов, иера́рше сла́вне,/ сла́во мучеников, Ана́ние,/ свети́льниче светле́йший, наш же градоде́ржче,/ прилежно моли́ся изба́вити стадо твое от бед/ и спасти́ души наша.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: О преславнаго чудесе́</p>
				<p>Тя ви́дящи пригвожда́ема на Кресте, Иисусе, и стра́сти прие́млюща во́лею,/ Дева и Мати Твоя, Владыко,/ увы Мне, вопия́ше, Чадо Сладкое,/ раны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли всех изба́вивый милосе́рдием Твоим.</p>
				<p>
					<style>На Литургии: Блаженны гласа на 4 и апостола песнь 3, на 4. Прокимен апостола, глас 8</style>: Во всю землю изы́де веща́ние их: <style>Стих</style>: Небеса пове́дают славу Божию: <style>Апостол Деяний, зачало 21, от полу</style>. Аллилуия, глас 1: Испове́дят Небеса чудеса Твоя, Господи. <style>Стих</style>: Бог прославляем в сове́те святых. <style>Евангелие от Луки, зачало 51</style>. Слу́шаяй вас: <style>Причастен</style>: Во всю землю</p>
				<p>В той же день</p>
				<p>
					<style>Преподо́бнаго отца нашего Са́ввы, иже над Ви́шерою реко́ю</style>
				</p>
				<p>
					<style>(служба ему в сей день поется вкупе </style>
				</p>
				<p>
					<style>со службами Покрову и апостолу Анании)</style>
				</p>
				<p>
					<style>На вече́рни</style></p>
				<p>Блажен муж: На Господи, воззвах: <style>поставим стихов 6 и поем стихиры святаго, глас 5</style>
				</p>
				<p>
					<style>Подобен</style>: Преподо́бне о́тче</p>
				<p>Преподо́бне о́тче Са́вво,/ любо́вию Боже́ственною разжига́емь,/ оте́чество и род оста́вил еси/ и в чужди́х страна́х пусты́ню дости́г,/ и та́мо столп созда́в,/ и в нем до́бре подвиза́лся еси./ Те́мже и по преставле́нии твое́м/ благода́ть от Го́спода прия́л еси чуде́с./ Моли́ спасти́ся тя почита́ющим.</p>
				<p>Преподо́бне отче Са́вво,/ любве́ ради Учи́теля твоего́/ вся, яже на земли́, преоби́дел еси/ и в пусты́ню всели́вся,/ пло́ти по́хотное мудрова́ние умертви́л еси/ и по́стническими труды́ твое́ житие́ уясни́л еси,/ отону́дуже и ученики́ собрав, ревну́ющия твоему житию,/ и сия́ Христу приве́л еси,/ <style>егоже</style> моли́ спасти́ся всем пою́щим тя.</p>
				<p>Иже непра́ведно разбо́йнически наше́дших на оби́тель твою, преподо́бне,/ хотя́щих оскорби́ти ученики́ твоя,/ от столпа́ яко уви́дев, то́кмо жезла́ ударе́нием устраши́л еси:/ они же, яко позна́вше свое безчелове́чное суровство́,/ с студо́м к бе́гству устреми́шася./ Христу моли́ся, спасти́ся душа́м нашим.</p>
				<p>
					<style>Слава, глас 6</style>:</p>
				<p>В чужди́х страна́х водвори́вся, преподо́бне,/ и в пустыню безмо́лвия вшед,/ и та́мо столп созда́л еси,/ в не́мже Небесное богатство стяжа́л еси:/ слеза́ми постя́ся убо се́ял еси,/ радостию же пожина́еши трудо́в твои́х плоды./ Тем оби́тель, юже труды́ твоими стяжа́л еси, со ученики́/ не оста́ви, но ми́лостивно посеща́й,/ и Христу, отче Са́вво, моли́ся спасти́ся душа́м нашим.</p>
				<p>
					<style>И ныне, Богородичен: Кто Тебе не ублажит</style>:</p>
				<p>
					<style>Вход, прокимен дне и, <style>Аще</style> престол, чтения 3 преподобническая </style>
					<emphasis>(зри страницы 791- 792).</emphasis>
				</p>
				<p>
					<style>На стихо́вне стихи́ры преподо́бнаго, глас 2</style>
				</p>
				<p>
					<style>Подобен</style>: До́ме Евфра́фов:</p>
				<p>Яко преходя́щую жизнь, юже на земли́ презре́л еси, блаже́нне:/ и та́мо сподо́бился еси улучи́ти жизнь блаженную/ и Божия сия́ния при́емлеши, Богоносе. </p>
				<p>
					<style>Стих</style>: Честна́ пред Го́сподем/ смерть преподо́бных Его.</p>
				<p>Любве́ ради Христовы, преподо́бне Са́вво,/ плоти рачи́тельное умертви́л еси мудрова́ние/ и от страсте́й ду́шу свобо́дну Богу предста́вил еси.</p>
				<p>
					<style>Стих</style>: Блажен муж, боя́йся Господа,/ в за́поведех Его восхо́щет зело́.</p>
				<p>Бо́дренными моли́твами и сле́зными исто́чники/ Церковь верных/ обогати́л еси, Богоблаже́нне.</p>
				<p>
					<style>Слава, глас 2</style>:</p>
				<p>В столп яко вшел еси, преподо́бне,/ и отту́ду доброде́тели ра́ди к Небе́сному гра́ду преше́л еси:/ дости́гл пра́ведных поко́я и святых ра́дования./ Темже с ними приле́жно, Са́вво, моли́ся/ о и́же ве́рою жизнь твою почита́ющих/ и честно́е твое успе́ние сла́вящих,/ всякаго сопроти́внаго обстоя́ния изба́витися свяще́нному твоему стаду,/ да сего ради тя вси ве́рно почита́ем.</p>
				<p>
					<style>И ныне, Богородичен</style>
				</p>
				<p>
					<style>Тропарь, глас 4</style>:</p>
				<p>От ю́ности твоей весь Богу порабо́тился еси, блаже́нне,/ и Того ради любве́ оте́чество и род оста́вил еси,/ в пустыню всели́вся/и в ней жесто́кое житие́ показа́в,/ чуде́с дарова́ния от Господа приял еси,/ Са́вво преподо́бне,/ моли́ Христа Бога спасти́ся душа́м на́шим.</p>
				<p>
					<style>На у́трени</style>
				</p>
				<p>На Бог Господь: <style>тропарь дважды. Слава, и ныне, Богородичен</style>: Еже от века утае́нное</p>
				<p>
					<style>По 1-й кафизме седален, глас 4</style>
				</p>
				<p>
					<style>Подобен</style>: Удиви́ся Ио́сиф</p>
				<p>Удиви́ся, преподо́бне Са́вво,/ во всем мире, Богоно́се, житие́ твое,/ яко от утро́бы ма́терни избра́н еси Богом./ Тем ныне со А́нгелы лику́еши в Небе́сных./ Помина́й нас, творя́щих па́мять твою,/ Са́вво преподо́бне.</p>
				<p>
					<style>Слава, и ныне, Богородичен</style>:</p>
				<p>Обнови́ла еси, Чи́стая,/ Боже́ственным Рождеством Твои́м/ истле́вшее во страсте́х земноро́дных ме́ртвенное существо́,/ и воздви́гла еси вся от сме́рти к животу́ нетле́ния./ Темже Тя по до́лгу блажи́м вси, Дево Препросла́вленная,/ якоже прорекла́ еси.</p>
				<p>
					<style>По 2-м стихословии седален, глас 5</style>
				</p>
				<p>
					<style>Подобен</style>: Собезнача́льное Сло́во</p>
				<p>По́стника Госпо́дня пе́сньми почти́м,/ яко умертви́вша вся прило́ги страсте́й воздержа́нием тве́рдым/ и кре́пким терпе́нием вои́стинну/ и посрами́вша зело́ сопроти́внаго всю горды́ню,/ и ныне моля́щася Го́сподеви/ поми́ловатися душа́м нашим.</p>
				<p>
					<style>Слава, и ныне, Богородичен</style>:</p>
				<p>Страшно́ чу́до зача́тия,/ и несказа́нен о́браз рождества́ в Тебе позна́ся, Чистая Присноде́во./ Ужаса́ет ми ум и удивля́ет помышле́ния:/ слава Твоя, Богоро́дице, всем простре́ся на спасе́ние душа́м нашим.</p>
				<p>
					<style>По полиелеи седален, глас 1</style>
				</p>
				<p>
					<style>Подобен</style>: Гроб Твой, Спа́се</p>
				<p>Погре́бл еси страсте́й все воста́ние умерщвле́нием пло́ти, свяще́нный отче,/ жизнь безконе́чную по сме́рти прия́л еси./ Темже <style>Днесь</style> Христова Це́рковь пра́зднует/ твою досточу́дную па́мять,/ преподо́бных украше́ние.</p>
				<p>
					<style>Слава, и ныне, Богородичен</style>:</p>
				<p>Наста́ви ны на путь покая́ния,/ уклоня́ющияся всегда ко злым безпу́тием и преблага́го Бога прогне́вающия,/ Неискусобра́чная Благослове́нная Мари́е,/ прибе́жище отча́янных челове́ков,/ Божие селе́ние.</p>
				<p>
					<style>Степенна, прокимен</style>: Всякое дыхание: <style>Евангелие преподобническое</style>.</p>
				<p>
					<style>По 50-м псалме стихира, глас 6</style>
				</p>
				<p>Преподо́бне о́тче,/ во всю зе́млю изы́де веща́ние исправле́ний твои́х:/ темже на Небесе́х обре́л еси мзду трудо́в твои́х,/ де́монская разори́л еси по́лчища/ и А́нгельския дости́гл еси чи́ны,/ <style>ихже</style> житию без поро́ка поревнова́л еси,/ дерзнове́ние имея ко Го́споду,/ мир испроси́ душа́м нашим.</p>
				<p>
					<style>Канон преподобнаго Саввы, глас 4</style>
				</p>
				<p>
					<style>Творение священномонаха Пахомия</style>
				</p>
				<p>
					<style>Песнь 1 </style></p>
				<p>
					<style>Ирмос</style>: Отве́рзу уста́ моя,/ и напо́лнятся Духа,/ и сло́во отры́гну Царице Матери,/ и явлю́ся све́тло торжеству́я,/ и воспою́, ра́дуяся, Тоя́ чудеса́.</p>
				<p>Смири́лся еси Христа ради, о́тче, и крест взем,/ от оте́чества и сро́дников, яко от зми́я, бе́гал еси:/ отню́дуже в пусты́ню вшед/ и в ней трудолю́бно подвиза́лся еси, преподо́бне.</p>
				<p>От ю́ности твоея́, о́тче Са́вво, ум к Богу впери́в,/ и тле́нными нетле́нная, яко до́брый купе́ц, купи́л еси:/ темже ныне сше́дшеся,/ па́мять твою́ почита́ем.</p>
				<p>Христо́вым раче́нием, о́тче Са́вво, па́че огня распала́емь,/ настоя́щая яко ничто́же су́щая презре́л еси:/ и сего́ ра́ди в поко́ища вселился еси,/ идеже пра́ведных души веселя́тся.</p>
				<p>
					<style>Богородичен</style>:</p>
				<p>Боля́ща исцели́ душе́ю и те́лом, Влады́чице, раба Твоего,/ блаже́ннаго Са́ввы моле́нием:/ Тебе бо Предста́тельницу вси су́щии в печа́лех стяжа́хом, яко Ро́ждшую Спасе́ние наше.</p>
				<p>
					<style>Катавасия</style>: Отверзу уста моя</p>
				<p>
					<style>Песнь 3</style>
				</p>
				<p>
					<style>Ирмос</style>: Твоя́ песносло́вцы, Богоро́дице,/ живы́й и незави́стный исто́чниче,/ лик себе совоку́пльшия, духо́вно утверди́/ в Боже́ственней Твоей славе,/ венце́в сла́вы сподо́би.</p>
				<p>Сна твои́м очесе́м не дал еси, блаже́нне Са́вво,/ ни ве́ждом дрема́ния, до́ндеже сподо́бился еси пра́ведных селе́ния,/ яже угото́ва Бог, преподо́бне, лю́бящим Его.</p>
				<p>Бо́дренными твоими моли́твами, отче Са́вво, и жесто́ким воздержа́нием/ Богу на земли́ до́бре угоди́л еси:/ сего ради стра́шен враго́м/ и сла́вен челове́ком был еси.</p>
				<p>Ра́йскую жизнь и та́мо святых селе́ние/ всегда во уме твое́м помина́л еси, преподо́бне./ Темже во слезах и воздыха́ниих всю твою жизнь, о́тче Савво, преше́л еси./ Сего ради и по смерти Христо́с чудесы́ тя просла́ви.</p>
				<p>
					<style>Богородичен</style>
				</p>
				<p>Источа́еши исцеле́ний струи́ боля́щим, Де́во, всюду:/ Тя бо исто́чник показа́ милосе́рдия, Владычице,/ Иже ми́лости исто́чник,/ из Тебе рожде́йся па́че ума́.</p>
				<p>
					<style>По 3-й песни седален, глас 4</style>
				</p>
				<p>
					<style>Подобен</style>: Вознесы́йся</p>
				<p>Ю́ность твою́, преподо́бне, воздержа́нием увяди́л еси,/ стра́сти теле́сныя, яко пле́нника ху́да, связа́в,/ ду́ху повину́л еси:/ и сего́ ра́ди, о́тче Са́вво,/ Христос чудесы́ пресла́вно тебе венча́ет,/ Един прославля́яй святыя Своя.</p>
				<p>
					<style>Слава, и ныне, Богородичен</style>:</p>
				<p>Умертви́ся вся кре́пость моя от мно́жества безме́рных моих зол,/ и, мно́гими скорбьми́ одержи́м, уже отча́яхся:/ но помози́ ми, Владычице, Са́ввы блаже́ннаго предста́тельством,/ яко Ра́дость ро́ждшая пла́чущим и утеше́ние.</p>
				<p>
					<style>Песнь 4 </style>
				</p>
				<p>
					<style>Ирмос</style>: Седя́й в сла́ве на Престо́ле Божества́/ во о́блаце ле́гце/ прии́де Иисус Пребожественный,/ нетле́нною дла́нию, и спасе́ зову́щия:/ слава, Христе́, силе Твоей.</p>
				<p>Житие́ твое, отче Са́вво,/ чу́дно на земли́ показал еси,/ вели́ко поще́ние и смирение:/ и сего ради та́мошняго жития́ вели́чество насле́дил еси./ Моли́ спасти́ся от бед поющим тя.</p>
				<p>Симео́на вели́каго, на столпе́ жи́вшаго,/ житию́ после́дуя, преподо́бне,/ темже тому́ ели́ко мо́щно именова́ние от жития́ стяжа́л еси,/ Са́вво пребога́те.</p>
				<p>Посто́м и моли́твами тело твое, отче Са́вво, изнури́л еси/ и сего ради сподо́бился еси ви́дети неизрече́нная блага́я,/ яже святым угото́вана./ С ни́миже, отче Са́вво, о нас моли́ся.</p>
				<p>
					<style>Богородичен</style>:</p>
				<p>Кров, и заступле́ние, и прибе́жище бу́ди ми, Дево, рабу Твоему,/ исцели́ мя от безме́рных зол,/ еже мощи́ воспева́ти, Пречи́стая:/ слава Рождеству́ Твоему.</p>
				<p>
					<style>Песнь 5</style>
				</p>
				<p>
					<style>Ирмос</style>: Ужасо́шася вся́ческая/ о Боже́ственней сла́ве Твоей,/ Ты бо, Неискусобра́чная Де́во,/ име́ла еси во утро́бе над всеми Бога,/ и родила́ еси Безле́тнаго Сына,/ всем, воспева́ющим Тя,/ мир подава́ющая.</p>
				<p>Чи́сто житие́ твое/ от юности потща́лся еси, преподо́бне, сохрани́те:/ темже, чистоту́ твою видев, Пресвятый Дух/ в тя всели́ся.</p>
				<p>Яко преоби́дев тле́нная, ве́чная, отче, сподо́бился еси прия́ти/ по нело́жному словеси́: проси́те и прии́мете./ Темже яко проси́л еси,/ сия по досто́инству прия́л еси.</p>
				<p>Место, еже сподо́бися прия́ти честны́я мо́щи твоя, преподо́бне, освяти́ся/ и по многим страна́м прославля́емо есть,/ яко в себе мо́щи твоя иму́щее.</p>
				<p>
					<style>Богородичен</style>:</p>
				<p>Не преста́й моля́щи, <style>егоже</style> родила́ еси, Богоневе́сто,/ яко Спа́са и Влады́ку,/ разреше́ние ми пода́ти скорбе́й и боле́зней облегче́ние,/ яко да прииму́ прощение, песносло́вя Тя во веки.</p>
				<p>
					<style>Песнь 6</style>
				</p>
				<p>
					<style>Ирмос</style>: Боже́ственное сие и всечестно́е/ соверша́юще пра́зднество,/ Богому́дрии, Богоматере,/ прииди́те, рука́ми воспле́щим,/ от Нея ро́ждшагося Бога сла́вим.</p>
				<p>Твое великое житие́ и чистоту́,/ к сим же безме́рное смире́ние прови́дев,/ Пресвяты́й Дух, славна тя всем, о́тче, показа́./ Темже от сего жития́ ко о́ному преше́д,/ получи́л еси с пра́ведными та́мо весе́лие.</p>
				<p><style>Днесь</style> наста́вши свяще́нная па́мять твоя, преподо́бне Са́вво,/ весели́т ученики твоя,/ воспева́ющия любо́вию по́двиги твоя,/ иже, честно́е твое успе́ние сла́вяще, торжеству́ют,/ яже моли́твами твои́ми, отче, соблюди́.</p>
				<p>Разбо́йницы пе́рвее прише́дше тебе оскорби́ти, преподо́бне,/ но тех разуме́в лука́вство, возви́гнути тем дре́во рекл еси,/ не могу́щим же мно́гим тебе еди́ному проти́витися./ Темже яко посра́млени про́чее со страхом отбежа́ша,/ паче побежде́ни бывше, не́жели победи́ша.</p>
				<p>
					<style>Богородичен</style>:</p>
				<p>Твою по́мощь даждь ми/ и изба́ви мя от бед и скорбе́й/ и прегреше́ний моих,/ яже всех ро́ждши Избавле́ние.</p>
				<p>
					<style>Кондак, глас 8</style>
				</p>
				<p>
					<style>Подобен</style>: Взбра́нной Воево́де</p>
				<p>Оте́чества, преподо́бне, удали́вся/ и всели́вся в пусты́ню,/ и та́мо на столп вшед, иде́же жесто́кое житие́ показал еси,/ и мно́гих житие́м удиви́в,/ отню́дуже дарова́ние чудес от Христа прия́л еси,/ помина́й нас, честву́ющих па́мять твою, да зове́м ти:/ радуйся, Са́вво, отче наш.</p>
				<p>
					<style>Икос</style>:</p>
				<p>Ева́нгельский глас, отче, услы́шав,/ вся оста́вил еси плотска́я мудрова́ния,/ бога́тство и славу в ничто́же вмени́в,/ на стра́сти, яко безпло́тен, подвиза́лся еси,/ и Безпло́тных ликостоя́ния чистото́ю сподо́бился еси,/ и ра́зума дарова́ние от Бога прия́л еси,/ еже пода́ждь в пе́снех пою́щему ти си́це:/ радуйся, Са́вво преподо́бне и Богоно́сне, Небе́сный челове́че и земны́й А́нгеле;/ радуйся, Духа Свята́го прекра́сное оби́телище;/ радуйся, Богоблаже́нне, вельми́ подвиза́вся во вре́менней жизни,/ по достоя́нию обогати́лся еси благода́тию Духа,/ ея́же дарова́ние пода́ждь нам, ча́дом твоим, да зовем ти:/ радуйся, преподо́бне Са́вво, отче наш. </p>
				<p>
					<style>Песнь 7</style>
				</p>
				<p>
					<style>Ирмос</style>: Не послужи́ша тва́ри Богому́дрии/ па́че Созда́вшаго,/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Господь и Бог благослове́н еси.</p>
				<p>Источа́ет чудеса́ честна́я ра́ка твоя, преподо́бне,/ преизоби́лующи благода́тию,/ верою приходя́щим здра́вие да́рует,/ Христу от души́ вопию́щим:/ благослове́н Бог отцев наших.</p>
				<p>Дре́вним о́нем и вели́ким отце́м, в посте́ просия́вшим,/ житие́м подо́бяся, преподо́бне,/ в пусты́ню всели́лся еси/ и та́мо в поще́ниих мно́га ле́та пребы́л еси,/ Са́вво, отче наш.</p>
				<p>Яко и́стиннаго и кро́ткаго Пастыренача́льника Христа/ незло́бивое овча́, отче Са́вво, был еси./ Темже незло́бив хотя́щим тебе озло́бити был еси,/ Христу вопия́л еси:/ благослове́н Бог отце́в на́ших.</p>
				<p>
					<style>Богородичен</style>:</p>
				<p>Обощре́ны боле́зни ра́нам моим от безме́рных моих прегреше́ний, Влады́чице,/ веду́т в смерть душе́вную и теле́сную:/ но исхи́ти яко си́льна вся́ких скорбе́й и неду́г.</p>
				<p>
					<style>Песнь 8 </style>
				</p>
				<p>
					<style>Ирмос</style>: О́троки благочести́выя в пещи́/ Рождество́ Богоро́дичо спасло́ есть,/ тогда́ убо образу́емое,/ ныне же де́йствуемое,/ вселе́нную всю воздвиза́ет пе́ти Тебе:/ Го́спода пойте дела/ и превозноси́те Его во вся ве́ки.</p>
				<p>Изде́тска, преподо́бне отче,/ потща́лся еси свою со́весть и се́рдце с душе́ю чисто Го́споду предста́вити./ Тем и Христо́с чудесы́ тебе прославля́ет, Тому́ вопию́ща:/ Го́спода воспева́йте дела́/ и превозноси́те Его во веки.</p>
				<p>Ныне пусты́ня весе́лием красу́ется, отче,/ иму́щи мо́щи твоя в себе, Савво преподо́бне./ Ученицы́ же твои, твоему́ житию́ ревну́юще,/ о твоей па́мяти ра́дующеся, Творцу вопию́т:/ Го́спода воспева́йте дела́/ и превозноси́те Его во веки.</p>
				<p>В пусты́ни, преподо́бне, и деже селе́ние имел еси,/ тамо прече́стен храм в славу Христа воздви́гл еси,/ в нем прославля́тися пречи́стому Того И́мени, и всем вопи́ти:/ Го́спода воспева́йте дела/ и превозноси́те Его во веки.</p>
				<p>
					<style>Богородичен</style>:</p>
				<p>Свети́льниче Све́та Трисо́лнечнаго су́щи,/ заре́ю благоутро́бия Твоего́ тьму отыми́ прегреше́ний мои́х, Богороди́тельнице,/ избавле́ние ну́жных боле́зней подаю́щи,/ верою превознося́щему пречи́стое Твое Рождество́.</p>
				<p>
					<style>Песнь 9</style>
				</p>
				<p>
					<style>Ирмос</style>: Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная/ Богоро́дице, Чи́стая Присноде́во.</p>
				<p>От пусты́ннаго жития́ к преми́рней и ве́чней жи́зни, яко преше́д, блаже́нне,/ не преста́й моля Изба́вителя от разли́чных напа́стей и бед изба́вити/ любо́вию честно́е твое успе́ние ныне пе́сньми сла́вящия.</p>
				<p>Певцо́в и́скренною любо́вию пою́щих/ и ве́рою тебе пе́ние хвале́ния приноша́ющих, треблаже́нне Са́вво,/ от вся́ких бед и скорбе́й избавля́й, да тя вси велича́ем.</p>
				<p>От рук недосто́йных ма́лое сие пе́сней хвале́ние принося́щаго тебе, приими́, блаже́нне Са́вво:/ не бо возмого́х проти́ву твоего вели́чества украси́ти:/ но ма́лое сие яко вели́ко приими́,/ да тебе всегда́ в пе́снех велича́ю.</p>
				<p>
					<style>Богородичен</style>:</p>
				<p>Пе́ние с пе́снию и хвале́ние исплете́ное от боле́зненныя души́ приношу́ с любо́вию, Тебе,/ Ро́ждшей Христа, Естество́м Бога,/ еже благоприя́тно прие́мши, проше́ния наша, Богоро́дице, испо́лни/ и моли́твами Твои́ми мя соблюди́.</p>
				<p>
					<style>Светилен. Подобен</style>: Жены́, услышите:</p>
				<p>Процве́л еси, яко фи́никс, Дави́дски, отче,/ и оби́тель яви́лся еси Духа Пресвята́го,/ Иже сла́вна тя вселе́нней показа́./ Того о нас непреста́нно моли́,/ почита́ющих верою пречестну́ю па́мять твою, преподо́бне Са́вво.</p>
				<p>
					<style>Слава, и ныне, Богородичен</style>
				</p>
				<p>Тя пе́сньми немо́лчными ублажа́ем, Де́во,/ яко Тро́ицы Еди́наго родила́ еси, Богоро́дице,/ и но́сиши на Боже́ственную руку́ пребога́тое Сло́во,/ непреме́нно и неизме́нно.</p>
				<p>
					<style>На хвалитех стихиры преподобнаго на 4, глас 8</style>
				</p>
				<p>
					<style>Подобен</style>: О пресла́внаго чудесе́</p>
				<p>Преподо́бне отче Са́вво,/ ты и́го Христо́во на ра́мо взем,/ до́блественне наи́тие вра́жие попра́л еси./ Темже тя верою вси почита́ем,/ о преблаже́нне, мона́шествующих похвало́./ Темже Христа непреста́нно моли́ спасти́ ду́ши наша.</p>
				<p>Ве́рою соше́дшеся вси,/ яко по́стника тя Христова почита́ем, Са́вво:/ ра́дуяся бо, ше́ствовал еси в пусты́ни непрохо́дней, му́дре,/ наста́вник был еси че́стен./ Темже Тебе мы верою взываем, блаже́нне:/ по́стников похвало́,/ о нас моли́ся ко Го́споду поми́ловатися душа́м нашим.</p>
				<p>Преподо́бне отче наш,/ бу́дущия ради жизни, на реце́, глаго́лемей Ви́шере, всели́лся еси,/ ника́коже боя́ся неви́димых враго́в,/ мно́гажды толца́ния творя́щих к тебе./ Ты же моли́твами сия безве́стны сотворя́л еси,/ о терпели́вый душе́ю./ Те́мже тя ве́рою вси чтим и ублажа́ем.</p>
				<p>
					<style>Слава, глас 8. Самогласен</style>
				</p>
				<p>На Небо теку́щею возше́д колесни́цею, чу́дне, доброде́тели,/ дости́гл еси кра́йнее житие́./ Воздержа́нием в пусты́ни живы́й,/ смотря́я Вы́шняго Иерусали́ма красоту́,/ и боле́зненных по́двигов досто́йно по́чести прии́м,/ с Небе́сными ра́дуешися чинонача́лии, преблаже́нне,/ ве́чных благ насле́дник и Ца́рствия жи́тель быв./ Но моли́ся, преподо́бне Са́вво, Спа́су всех,/ умири́ти мир и спасти́ ду́ши наша.</p>
				<p>
					<style>И ныне, Богородичен</style>
				</p>
				<p>
					<style>Таже, Славословие великое. И отпуст</style>
				</p>
				<p>
					<style>На Литургии служба преподобных</style>
				</p>
				<p>
					<style>Зри     </style>
				</p>
				<p>
					<style>Ведомо же буди и сие, яко <style><style>Аще</style></style> случится праздник Покрова Пресвятыя Богородицы в день седмичный, кроме недели, и изволит кто пети купно с Покровом апостолу Анании и преподобному Савве, да поет сице</style>:</p>
				<p>
					<style>На малой вечерни: Стихиры Покрова на 4, глас 1. Самогласны: Слава, и ныне, глас 6</style>: Прииди́те, празднолю́бных собо́ри<style>: На стиховне стихиры, глас 2. Подобен</style>: До́ме Евфра́фов: <style>Слава, и ныне, глас 3</style>: Прииди́те, вси празднолю́бцы: <style>Тропарь Покрова, глас 4</style>: <style>Днесь</style> благове́рнии лю́дие: <style>Таже, ектения малая и отпу́ст</style>.</p>
				<p>
					<style>На велицей вечерни</style>: Блажен муж: 1<style>-й антифон</style>. На Господи, воззвах<style>: стихиры Покрова, на 4, и апостола 3, и преподобнаго Саввы 3: Слава, апостола: И ныне, Покрова, глас 8:</style> Сра́дуются с нами: <style>Вход. Прокимен дне. Чтения 3, Покрова: 1-е Бытия:</style> Изы́де Иа́ков: <style>2-е: Пророчества Иезекиилева</style>: Будет от дне осмаго: <style>3-е: Притчей</style>: Премудрость созда Себе Дом: Ектении обычныя. <style>На литии стихиры Покрова Богородицы, глас 3: </style>Наста́ <style>Днесь</style>: <style>Слава, апостола: И ныне, Покрова Богородицы, глас 2-й:</style> Смысл очистивше и ум: <style>На стиховне, стихиры Богородицы, глас 2, самогласны</style>: Яко всех вышши сущи: <style>Слава, преподобнаго: и ныне, Покрова, глас 2-й</style>: Яко венце́м пресветлым: <style>На благословении хлебов, тропарь Покрова, глас 4:</style> <style>Днесь</style> благове́рнии лю́дие: <style>трижды.</style> И Бу́ди Имя Господне: <style>трижды, с пением, и псалом 33: </style>Благословлю Господа: <style>И чтение</style>.</p>
				<p>На утрени: На Бог Господь: Тропарь Покрова Богородицы. Таже апостола: Слава, Саввы: И ныне, Покрова. И обычные кафизмы. По кафизмах седальны Покрова. И чтение. По полиелеи седален Покрова. И чтение. Степенна, 1-й антифон, 4-го гласа. Прокимен, глас 4: Помяну имя Твое: Стих: Лицу Твоему помолятся: Всякое дыхание. Евангелие от Луки, зачало 4: Псалом 50. Слава, Молитвами Богородицы: И ныне, тойже. Помилуй мя, Боже: По 50-м псалме стихира, глас 8: Сра́дуются с нами: Канон Покрова Богородицы со ирмосом на 6: и апостола на 4: и преподобнаго на 4. Катавасия: Отве́рзу уста́ моя: По 3-й песни кондак апостола и преподобнаго: и седален апостола: Слава, преподобнаго: И ныне, Покрова. И чтение. По 6-й песни кондак Покрова, глас 3: Дева <style>Днесь</style> предстои́т в церкви: и икос. И пролог. По 9-й песни светилен Покрова: Слава, апостола: И ныне, Покрова. На хвалитех, стихиры Покрова, на 4: Слава, апостола: И ныне, Покрова. Славословие великое. По Трисвятом, тропарь апостола: Слава, преподобнаго: И ныне, Покрова: Ектении. И отпуст. И час 1-й. На 1-м часе тропарь Покрова: Слава, апостола: И ныне, Богородичен часов. По Трисвятом кондак Покрова. И совершенный отпуст. Такожде и на прочих часех, вначале глаголем тропарь Покрова: святы́х же тропари пременяем. Кондак же на всех часех глаголем Покрова.</p>
				<p>На Литургии: Блаженны: от канона Покрова, песнь 3-я, на 4: и апостола 6-я, на 4. По входе тропарь Покрова, и апостола, и преподобнаго. Кондак апостола: Слава, преподобнаго: И ныне, Покрова. Прокимен, песнь Богородицы, глас 3: Величит душа Моя Господа: Стих: Яко призре на смирение Рабы Своея. И апостола, Во всю зе́млю: Апостол Покрова, ко Евреем, зачало 320: Другой Деяний, зачало 21, от полу: Аллилуия, глас 8: Сльшга, Дщи, и виждь. Стих: Лицу́ Твоему помо́лятся: И апостола: Испове́дят Небеса чудеса Твоя: Евангелие от Луки, зачало 54: И апостола, от Луки, зачало 51: Причастен: Чашу спасения: Другий, Во всю землю: Ряд, Апостол и Евангелие, вычитаем напреди.</p>
				<p>
					<style>Зри</style>
				</p>
				<p>Подобает ведати: <style>Аще</style> случится праздник Пресвятой Богородицы, Честнаго Ея Покрова, и святаго апостола Анании в неделю</p>
				<p>В субботу вечера, на малой вечерни, на Господи, воззвах: стихиры воскресны гласа, на 4: Слава, и ныне, Покрова. На стиховне стихира воскресна, 1-я. И Покрова стиховна великия вечерни, с припевы их: Слава, и ныне, Покрова, малой вечерни. По Трисвятом тропарь воскресен: Слава, и ныне, Покрова. Ектения малая. И отпу́ст.</p>
				<p>На велицей вечерни, на Господи, воззвах: стихиры воскресны 3 и восточен 1, Анатолиев: и Покрова, 3: и апостола Анании, 3: Слава, Покрова: И ныне, Богородичен гласа. Чтения Покрова, 3. На литии стихиры Покрова. Слава, апостола: И ныне, Покрова. На стиховне стихиры воскресны: Слава, апостола: И ныне, Покрова. На благословении хлебов, тропарь Покрова, трижды.</p>
				<p>
					<style>Зри </style>
				</p>
				<p><style>Аще</style> ли несть бдения, глаголем тропарь воскресен: Слава, апостола: И ныне, Покрова.</p>
				<p>На утрени: На Бог Господь: тропарь воскресен, дважды. Слава, апостола: И ныне, Покрова. По кафизмах седальны воскресны, и Богородичны их. Таже полиелей: И тропари, Ангельский собор: Ипакои гласа, и седальны Покрова. Степенны и прокимен, гласа. Евангелие воскресно: и прочая. Канон воскресен на 4: и Покрова на 6: и апостола на 4. Катавасия: Отверзу уста моя: По 3-й песни кондак Покрова, и апостола, и седален апостола. Слава, и ныне, Покрова. По 6-й песни кондак воскресен. На 9-й песни поем, Честнейшую: Светилен воскресен. Слава, апостола: И ныне, Покрова. На хвалитех стихиры воскресны: 4, и Покрова, 3 подобны: и самогласен, иже на Славу, с припевы вечерними. Слава, стихира Евангельская: И ныне, Преблагословенна еси: Славословие великое. По Трисвятом тропарь воскресен. Ектении: И отпуст. И час 1-й. На 1-м часе, тропарь воскресен: Слава, Покрова: И ныне, Богородичен часов. По Отче наш: кондак Покрова: На 3-м часе, тропарь воскресен: Слава, апостола: И ныне, Богородичен часов. По Отче наш: кондак воскресен. Такожде и на прочих часах глаголем кондак воскресен, и Покрова, пременяюще.</p>
				<p>На Литургии: Блаженны гласа, на 4: и Богородицы, песнь 3-я, на 4: и апостола, песнь 6-я, на 4. По входе тропарь воскресен, и Покрова, и апостола. Кондак воскресен: Слава, кондак апостола: И ныне, Покрова. Прокимен, Апостол, аллилуиа, Евангелие, и причастен, прежде воскресен: и потом Богородицы. Преподобнаго же Саввы Вишерскаго служба оставляется и поется на повечерии.</p>
				<p>
					<style>Зри</style> Типикон не предусматривает отправления службы двум бденным или полиелейным святым, и в нем нет уставной главы, которая излагала бы соединение таких служб. В старинных же русских монастырских обиходниках и в соборных чиновниках (местные уставы) встречается указание на соединение служб Пресвятой Богородице и полиелейному святому. Ниже приводится такое указание из Чиновника Новгородского Софийского собора XVI века, изданного проф. А. И. Голубцовым (служба Покрову Пресвятой Богородицы и преподобному Савве Вишерскому, который относился в Новгороде к полиелейным святым). Этим уставным указанием рекомендуется пользоваться и при соединении службы святителю <a href="https://azbyka.ru/otechnik/Grigorij_Bogoslov/" xlink:href="">Григорию Богослову</a> и Божией Матери в честь Ее иконы «Утоли моя печали» (25 января); святителю Алексию, Московскому и всея России чудотворцу, и Божией Матери в честь Ее Иверской иконы (12 февраля) и в других подобных случаях</p>
				<p>На вечерне на Господи воззвах: стихиры на 8; Богородицы 4 и преподобнаго 4, Слава: святаго, И ныне: Богородицы. Вход, прокимен дня, чтения 2 Богородицы, а святаго едино. На литии стихиры Богородицы и святаго стиховные стихиры, Слава: святаго, И ныне: Богородицы. На стиховне стихиры Богородицы со стихи их, Слава: святаго, И ныне: Богородицы.</p>
				<p>На утрени на Бог Господь: тропарь Богородицы (дважды), Слава: святаго, И ныне: Богородицы. По 1-й кафизме седален Богородицы, Слава и ныне: тойже. По 2-й Кафизме седальны оба святаго, Слава и ныне: Богородицы. Величания два - Богородицы и святаго. По величании и ектении седален святаго и по степенне прокимен и Евангелие Богородицы. По 50-м псалме Слава: Молитвами преподобнаго: И ныне: Молитвами Богородицы: стихира Богородицы. Каноны Богородицы со ирмосом на 8 и святаго на 6. По 3-й песни кондак, икос и седален святаго. Слава и ныне: Богородицы. По 6-й песни кондак и икос Богородицы. На хвалитех стихиры на 6; Богородицы 3 и святаго 3, Слава: святаго: И ныне, Богородицы.</p>
				<p>В данной уставной главе не указан порядок пения тропарей на благословении хлебов, а также после великого славословия, на часах и по входе, очевидно потому, что в этих случаях имеются в виду общие для всех праздников правила: а) тропарь Богородицы, который идет первым на Бог Господь: и поется дважды, - дважды поется и на благословении хлебов; в третий раз - тропарь святого; б) по великом славословии тропарь святого, Слава, и ныне: Богородицы (как заменяющий собою Богородичен); в) на всех часах тропарь Богородицы, Слава: святого, И ныне: Богородичен часа, кондаки же попеременно; г) по входе тропарь Богородицы и святого, Слава: кондак святого, И ныне: Богородицы.</p>
				<p>(Богослужебные указания для священно-церковнослужителей на 1957 год. Издание Московской Патриархии, М., 1956, с. 30 - 31).</p>
				<p>
					<style>Зри</style>
				</p>
				<p>
					<style>Ины величания</style>
				</p>
				<p>
					<style>Покрову Пресвятыя Богородицы</style>:</p>
				<p>Величаем Тя,/ Пресвятая Дево,/ Мати Христа, Бога нашего,/ и всеславный славим Покров Твой.</p>
				<p>Величаем Тя,/ Пресвятая Дево,/ Мати Христа, Бога нашего,/ Иже к Сыну Свои руце простирающи, и о мире молящися,/ и честны́м Своим омофором защищающи/ град и люди от врагов наших.</p>
				<p>
					<style>Зри Сии ирмосы и припевы поются на Святой Афонской горе в праздник Покрова Пресвятыя Богородицы</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста моя,/ и напо́лнятся Духа,/ и сло́во отры́гну Царице Матери,/ и явлю́ся све́тло торжеству́я,/ и воспою́, ра́дуяся, Тоя́ Покро́в честны́й.</p>
				<p>
					<style>Песнь 3</style>
				</p>
				<p>
					<style>Ирмос</style>: Твоя́ песносло́вцы, Богоро́дице,/ живы́й и незави́стный Исто́чниче,/ лик себе совоку́пльшия духо́вно, утверди́/ и Святы́м Покрово́м Твоим сла́вящия покры́й.</p>
				<p>
					<style>Песнь 4</style>
				</p>
				<p>
					<style>Ирмос</style>: Седя́й в сла́ве на престо́ле Божества́,/ во о́блаце ле́гце/ прии́де Иисус Пребоже́ственный/ нетле́нною Девою и спасе́ пою́щия/ Покров Ея честны́й.</p>
				<p>
					<style>Песнь 5</style>
				</p>
				<p>
					<style>Ирмос</style>: Ужасо́шася вся́ческая/ о Боже́ственней сла́ве Твоей,/ Ты бо, неискусобра́чная Дево,/ во Влахе́рнстем храме Твое́м распросте́рла еси омофо́р Свой/ и моля́щихся покры́ла еси,/ мир и спасе́ние подава́ющи.</p>
				<p>
					<style>Песнь 6</style>
				</p>
				<p>
					<style>Ирмос</style>: Боже́ственное сие и всечестно́е/ соверша́юще пра́зднество/ Покрова́ Божия Матере,/ прииди́те руками воспле́щим,/ от Нея ро́ждшагося Бога славим.</p>
				<p>
					<style>Ирмосы 7-й и 8-й песен обычнии</style>
				</p>
				<p>
					<style>Припевы на 9-й песни</style>:</p>
				<p>Ангели, Покров Пречистыя зряще, удивишася,/ како покры в церкви молящияся люди.</p>
				<p>Ангели, окружающе Деву, удивишася,/ како омофором во Влахе́рне покры благоверныя люди.</p>
				<p>Ангели, с лики святых предстояще Деве, удивишася,/ како моляшеся с ними прилежно о мире.</p>
				<p>Ангели Богородицу песнь ми величают,/ како присно покрывает с верою к Ней прибегающих.</p>
				<p>Ангели и вси снятии Тя, Богомати, славословят,/ како покрывавши от зол имя Твое призывающих.</p>
				<p>Ангели и человецы Покров чтут Владычицы,/ заступает бо всегда требующих Ея помощи.</p>
				<p>С Небесными земнии Тя, Госпоже, воспеваем,/ покрывавши бо от бед на Тя уповающих.</p>
				<p>Величай, душе моя,/ пречестны́й Покров Божия Матере.</p>
				<p>Величай, душе моя,/ Божественный Покров Богоблагодатныя Приснодевы.</p>
				<p>Величай, душе моя,/ державный Покров Преславныя Владычицы.</p>
				<p>Величай, душе моя,/ необоримый Покров Небесе и земли Царицы.</p>
				<p>Величай, душе моя,/ Покров святый Присноблаженныя Богоневесты.</p>
				<p>Величай, душе моя,/ Благословенную в женах, Пресвятыя Троицы светоносное селение.</p>
				<p>Величай, душе моя,/ Честнейшую горних воинств Деву Пречистую Богородицу.</p>
				<p>
					<style>Ины</style>:</p>
				<p>Величай, душе моя,/ честны́й Покров Девы Богородицы.</p>
				<p>Величай, душе моя,/ ко Христу Молебницу за мир, Богородицу Деву Марию.</p>
				<p>
					<style>Песнь 9</style>
				</p>
				<p>
					<style>Ирмос</style>: Всяк земнородный/ да взыграется, Духом просвещаемь,/ да торжествует же верных собрание,/ почитающее Покров Божия Матере,/ покрывающий вся Богомудрыя/ и избавляющий от всякаго зла.</p>
				<p>В той же день</p>
				<p>
					<style>Празднование Пресвяте́й Богоро́дице ради иконы Ея, именуемыя Пско́во-Покро́вския</style>
				</p>
				<p>
					<style>Тропарь, глас 4: </style>
				</p>
				<p><style>Днесь</style> све́тло красу́ется Богоспаса́емый град Псков/ и вся страна́ Росси́йская/ прише́ствием Ма́тери Бо́га Вы́шняго/ на избавле́ние гра́да сего́ от ва́рварскаго плене́ния./ Услы́ша плач и сле́зы раб Свои́х,/ ско́ро приклони́ся на мольбу́ к Сы́ну Своему́ и Бо́гу на́шему,/ и моле́нием Свои́м гнев Бо́жий укроти́ и весь мир просвети́,/ и град сей от ско́рби на ра́дость премени́./ О, ди́вному зна́мению,/ ка́ко Пресвята́я Влады́чице прии́де на возду́се в це́рковь Свою́/ и на забра́ло гра́да Пско́ва/ и призва́ уго́дников свои́х, благове́рных князе́й,/ и поноси́ в лю́дех беззако́ние./ И Свое́ю пречи́стою руко́ю ука́зоваше на пога́наго зла́го ва́рвара/ и его сове́т на разруше́ние./ Возвесели́ся, Богоспаса́емый гра́де Пско́ве/ и все Правосла́вие, име́юще такову́ Засту́пницу непобори́му./ <style>Днесь</style> притеце́м, ве́рнии,/ в дом спаси́тельный Влады́чицы Богоро́дицы,/ све́тло пра́зднуя,/ и ко свято́му Ея о́бразу со слеза́ми припаде́м, вопию́ще и глаго́люще:/ О Всеми́лостивая Госпоже́ Влады́чице Богоро́дице,/ моли́ся Сы́ну Своему́ Христу Богу на́шему/ спасти́ правосла́вныя лю́ди и град сей изба́вити от о́гненнаго запале́ния/ и от нахожде́ния пога́ных и междоусо́бныя бра́ни,/ и спасти́ ду́ши наша яко Милосе́рдая.</p>
				<p>
					<style>Кондак, глас 8</style>:</p>
				<p>Засту́пнице христиа́н, Предста́тельнице гра́ду на́шему Пско́ву,/ услы́ши моли́тву раб Свои́х, Влады́чице Богоро́дице,/ и ско́рым Свои́м прише́ствием светолу́чными заря́ми раб Свои́х возвесели́/ и торжествова́ти устро́й, в беде и в се́товании возвесели́,/ и завеща́ во гра́де моли́ти Святу́ю Тро́ицу,/ и Сама обеща́ся моли́ти Ю./ О, пресла́вному чудесе́,/ ка́ко Небе́сная Цари́це к земны́м прии́де изба́вити рабы́ Своя́ погиба́ющия./ О, ди́вному зна́мению,/ ка́ко вразумля́юще рабы́ Своя́, ка́ко бы умоли́ти Святу́ю Тро́ицу./ О, Всеми́лостивая Влады́чице Богоро́дице,/ <style>Аще</style> не бы Ты предстоя́ла, моля́щи за ны,/ кто бы нас изба́вил от толи́кия беды́,/ яко не и́мамы иныя по́мощи и наде́жды, ра́зве Тебе, Влады́чице,/ Твои́ бо раби́, да не поги́бнем,/ и потщи́ся на умоле́ние раб своих при́сно,/ Богоро́дице, чту́щих Тя.</p>
				<p>
					<style>Икос</style>:</p>
				<p>Простри́ длани Свои, и́ма же всех Влады́ку я́ко Младе́нца прия́т,/ за мно́жество бла́гости не оста́ви нас всегда́,/ бо́дреною Свое́ю моли́твою и неизче́тною просты́нею уще́дри нас/ и пода́ждь душа́м милосе́рдие Свое́, во ве́ки источа́ющи./ Тебе́ бо и́мамы, гре́шнии, Засту́пницу от находя́щих на ны бед и зол,/ но я́ко иму́щи милосе́рдия щедро́ты,/ ускори́ на моли́тву и потщи́ся на умоле́ние,/ заступа́ющи при́сно, Богоро́дице, чту́щих Тя.</p>
			</section>
		</section>
		<section>
			<title>
				<p>Во 2-й день</p>
			</title>
			<section>
				<title>
					<p>Свята́го священному́ченика Киприа́на и святы́я му́ченицы Иусти́ны</p>
				</title><p>
					<style>На Го́споди, воззва́х: стихи́ры глас 4</style>
				</p>
				<p>
					<style>Подо́бен</style>: Я́ко до́бля</p>
				<p>Свяще́нническим пома́занием и му́ченическою кро́вию/ Богу прибли́жился еси,/ соверше́ннейше Киприа́не всесла́вне,/ цве́те естества́, добро́то слове́с,/ му́дрости верхо́вниче,/ пра́вости догма́тов ме́рило,/ кано́нов всесли́чная правота́/ и Церквей благоле́пие.</p>
				<p>Стра́ждущим благосла́вие, му́чеником вене́ц подпису́я,/ уве́рил еси Богому́дрыя дерза́ти до́блественнейше/ на различныя му́ки и у́зы,/ и темницы, и теле́с обнаже́ния,/ и вяза́ния, и сту́дени люте́йшия,/ и на раны, и смерть по́слежде,/ Киприа́не всече́стне.</p>
				<p>На чарова́ния де́монская/ пе́сньми Духа и Креста́ зна́мением проти́вльшися,/ де́вство соблюла́ еси/ и му́ченица непобеди́мая привела́ся еси Христу,/ свяще́ннейшее заколе́ние./ Тем получи́ла еси венцы́ побе́дныя, Иусти́но,/ де́вам и му́чеником украше́ная све́тлость.</p>
				<p>
					<style>Слава, глас 2</style>:</p>
				<p>Уче́ния пре́лесть и знание и́долов отвергл еси и́стинно/ и Креста оде́ялся еси ору́жием на спасе́ние,/ Киприа́не всеблаженне,/ пове́рг книги волше́бныя,/ человека отложи́л еси ве́тхаго,/ и всели́ся в тя Богозна́ние Троицы Единосу́щныя:/ Сию́ моли́, иера́рше, со Ангелы, еже спастися нам.</p>
				<p>
					<style>И ныне, Богородичеи или Крестобогородичен</style>
				</p>
				<p>
					<style>Подобен</style>: Егда от Древа</p>
				<p>Дре́ву Кре́стному Тя, Иису́се, пригвожде́на зрящи,/ Неискусобра́чная, пла́чущи, глаго́лаше:/ Ча́до Сладча́йшее,/ почто́ оставил еси Мене, Ро́ждшую Тя, Еди́ну,/ Све́те непристу́пный Пребезнача́льнаго Отца,/ потщи́ся и просла́вися,/ яко да славу получа́т Божественную/ Божественныя Стра́сти Твоя сла́вящии.</p>
				<p>
					<style>На стиховне Октоиха. Слава, глас 2</style>:</p>
				<p>Свети́льника Богосия́ннаго,/ Па́влова собеседника и дело́м соприча́стника,/ Киприа́на восхва́лим:/ со Ангелы бо весели́тся,/ прии́м венец нетле́ния от Единаго Бога,/ и мо́лится спастися душа́м нашим.</p>
				<p>
					<style>И ныне, Богородичеи или Крестобогородичен</style>
				</p>
				<p>
					<style>Подобен</style>: Егда от Древа</p>
				<p>Егда Нескве́рная А́гница/ ви́де Своего А́гнца,/ на заколе́ние, яко человека, во́лею влеко́ма,/ пла́чущи, глаго́лаше:/ безча́дствовати Мя ныне тщи́шися, Христе, Рождшую Тя,/ что сие сотворил еси, Изба́вителю вся́ческих,/ оба́че воспеваю и славлю Твою, юже па́че ума же и сло́ва,/ кра́йнюю благость, Человеколюбче.</p>
				<p>
					<style>Тропарь, глас 4</style>:</p>
				<p>И нра́вом прича́стник,/ и престо́лом наме́стник апостолом быв,/ дея́ние обре́л еси, Богодухнове́нне,/ и виде́ния восхо́д:/ сего ради, сло́во истины исправля́я,/ и веры ради пострада́л еси даже до кро́ве,/ священномучениче Киприа́не,/ моли́ Христа Бога/ спасти́ся душа́м нашим.</p>
				<p>
					<style>На утрени</style>
				</p>
				<p>
					<style>Оба канона Октоиха без мученичнов и святых канон, <style>егоже</style> краегранесие</style>: Пою, блаже, светозарную твою благодать. <style>Глас 4</style></p>
				<p>
					<style>Песнь 1</style>
				</p>
				<p>
					<style>Ирмос</style>: Мо́ря чермну́ю пучи́ну/ невла́жными стопа́ми/ древний пешеше́ствовав Изра́иль,/ крестообра́зныма Моисе́овыма рука́ма/ Амали́кову силу в пустыни победи́л есть.</p>
				<p>С Преми́рными чи́нми ныне водворя́яся, о свяще́нная и Божественная главо́,/ с Небесе́ при́зри на благоче́стно пою́щия тя/ и твоими молитвами сохраня́й.</p>
				<p>Во мра́це неве́дения, преподо́бне, лю́те одержи́м/ и душегу́бными страстьми́ пло́ти невоздержа́нием ты разжига́ем,/ преложе́ние пресла́вно обрел еси внеза́пу, всеблаженне.</p>
				<p>Губи́телей убо на седа́лищи прежде, отче, седе́л еси/ и на седа́лищи пресви́теров паки Христа прославил еси,/ измени́вся явле́нно Влады́чнею Боже́ственною благодатию.</p>
				<p>
					<style>Богородичен</style>:</p>
				<p>Дева по рождестве пребыла́ еси:/ Сама́го бо ро́ждши Творца всех и Господа,/ необычно и странно нам я́вльшася те́лом,/ Богородительнице Мати Присноде́во.</p>
				<p>
					<style>Песнь 3</style>
				</p>
				<p>
					<style>Ирмос</style>: Веселя́тся о Тебе Церковь Твоя, Христе́, зову́щи:/ Ты моя кре́пость, Господи,/ и прибе́жище, и утвержде́ние.</p>
				<p>Яко Павел, ко Христу душе́вную любовь преложи́в, Киприане всему́дре,/ того ученик был еси.</p>
				<p>Обруча́ет ти Христос,/ вместо риз стра́стных одея́ние славы да́руя и возрождения одежду.</p>
				<p>Поу́стник<a type="note" xlink:href="#note1">1</a> по́стнический прежде бы́вый терпели́в,/ по́слежде, Киприа́не всехва́льне,/ свидетель Истины был еси.</p>
				<p>
					<style>Богородичен</style>:</p>
				<p>Госпо́дьственно и истинно Тя, Богородицу, вернии почита́ем,/ Ты бо Бога родила́ еси, плоть бывша, Всенепорочная.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Нака́зан в пре́лести приле́жно,/ яко Павел, зван быст с Небесе́,/ Крестом наставля́емь к свету знания,/ честны́я бо девы любо́вию разжигаемь,/ тоя́ ради сочета́лся еси Зижди́телю человеков./ Тем обличи́в не́мощь вражию,/ с нею сподо́бился еси ли́ку мучеников,/ Киприа́не, архиере́ев удобре́ние,/ моли́ Христа Бога грехов оставле́ние пода́ти/ честву́ющим любовию святую память твою.</p>
				<p>
					<style>Слава, и ныне, Богородичен</style>:</p>
				<p>В напа́сти многоплете́нныя впад/ от враг видимых и невидимых,/ бурею одержи́м безчисленных согрешений моих,/ и, яко к теплому заступлению и покро́ву моему, Чистая,/ ко приста́нищу притека́ю Твоея́ бла́гости./ Темже, Пречистая, из Тебе Воплоще́нному без Се́мене/ моли́ся приле́жно о всех рабе́х Твоих,/ непреста́нно молящихтися, Богородице Пречистая,/ моля́щи Его при́сно согреше́ний оставле́ние дарова́ти/ воспева́ющим досто́йно славу Твою.</p>
				<p>
					<style>Крестобогородичен</style>:</p>
				<p>Агнца и Пастыря, и Изба́вителя Агница зря́щи на Кресте, восклица́ше, пла́чущи,/ и, горько рыда́ющи, вопия́ше:/ мир убо ра́дуется, прие́мля Тобою избавле́ние,/ утро́ба же Моя гори́т, зря́щи Твое распя́тие,/ еже терпи́ши за милосе́рдие ми́лости./ Долготерпели́ве Господи, ми́лости бе́здно и источниче неисчерпаемый,/ умилосе́рдися и да́руй согрешений оставление/ верою поющим Божественныя Страсти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Вознесе́на Тя ви́девши Церковь на Кресте́,/ Солнце праведное,/ ста́ в чине своем,/ достойно взыва́ющи:/ слава силе Твоей, Господи.</p>
				<p>Возбну́в<a type="note" xlink:href="#note2">2</a>, Богогла́се, от неи́стовства перваго,/ демонскую лесть и душетле́нную пре́лесть всю обличил еси и, радуяся, взывал еси:/ слава силе Твоей, Господи.</p>
				<p>До́блественно Иустина укрепля́ема/ и Чистую Деву и Обрадованную зело́ моля́щи,/ се́тей избеже́ и ко́зней же вражиих.</p>
				<p>Укрепляема верою твоего Жениха/ и Крестною силою оде́яна,/ де́моны нея́тна, вопиющи, пребыла́ еси:/ слава силе Твоей, Господи.</p>
				<p>
					<style>Богородичен</style>:</p>
				<p>Иже естеством свободен Сый,/ о́бразом раба обнища́ богатством благости, Мати Присноде́во,/ из Тебе по Ипостаси все приемь человечество.</p>
				<p>
					<style>Песнь 5</style>
				</p>
				<p>
					<style>Ирмос</style>: Ты, Господи, мой свет/ в мир пришел еси,/ Свет Святый, обращаяй из мра́чна неве́дения/ верою воспевающия Тя.</p>
				<p>Побо́рницу имущи я́ве Чистую Богоматерь, обога́щшися, Иустино,/ честно́е де́вство сохранила еси невре́дно.</p>
				<p>Одушевле́нный Христов и красне́йший образ, почти́м Иустину,/ сокровенную добро́ту и некра́домое возложе́ние.</p>
				<p>Невеста Христова при́сная и нескве́рная,/ страданием и поще́нием восприе́мши, пра́ведно сугу́б венец носит.</p>
				<p>
					<style>Богородичен</style>:</p>
				<p>Ум Ангельский и человеческий не может сказати/ неизреченнаго и преславнаго чудесе Рождества Твоего,/ Всечистая.</p>
				<p>
					<style>Песнь 6</style>
				</p>
				<p>
					<style>Ирмос</style>: Пожру́ Ти со гла́сом хваления, Господи,/ Церковь вопие́т Ти,/ от бесо́вския кро́ве очищшися,/ ради милости от ребр Твоих/ исте́кшею Кровию.</p>
				<p>Зло́бы дна преиспо́дняго дошел еси,/ к кра́йнейшей же паки добродетели, отче,/ возшел еси на высоту,/ преславно измени́вся Божественным Крещением.</p>
				<p>Был еси служитель де́монов пе́рвее,/ но Христов Богоявле́нный ученик показался еси,/ присною любовию желание возлюбив последнее.</p>
				<p>Многия ты Влады́це привел еси му́ченики,/ ку́плей величайшую являя,/ кровию малейшею Царство Небесное, Богому́дре, купи́ти.</p>
				<p>
					<style>Богородичен</style>:</p>
				<p>Расто́ргни моя плени́цы согрешений, Богоневе́сто, греховнаго закона,/ Жизни законом свободу да́рующи,/ Владыку закона рождшая.</p>
				<p>
					<style>Кондак, глас 1</style>
				</p>
				<p>
					<style>Подобен: </style>Лик Ангельский</p>
				<p>От худо́жества волше́бнаго обратился, Богомудре,/ к познанию Божественному,/ показался еси миру врач мудре́йший,/ исцеления да́руя честву́ющим тя, Киприане со Иустиною:/ с неюже молися Человеколюбцу Влады́це/ спасти ду́ши наша.</p>
				<p>
					<style>Икос</style>:</p>
				<p>Целе́ний твоих, свя́те, дарования мне низпослав,/ и неду́гующее мое сердце гно́ем греховным/ молитвами твоими исцели,/ яко да слово пения от скверных усте́н моих ныне принесу ти/ и воспою болезни твоя, яже показал еси, священномучениче,/ покая́нием добрым и блаженным и Богу приближающимся./ Того бо удержа́н рукою,/ направился еси, яко по лествице, к Небесным,/ непрестанно моляся спасти ду́ши наша.</p>
				<p>
					<style>Песнь 7</style>
				</p>
				<p>
					<style>Ирмос</style>: Спасы́й во огни́ Авраа́мския Твоя о́троки/ и, халде́и убив,/ яже правда праведно уловля́ше,/ препетый Господи,/ Боже отец наших, благословен еси.</p>
				<p>На священнонача́льство вшед,/ священнейший образ священнонача́льником себе и правило явил еси, взыва́я:/ препе́тый Господи, Боже отец наших, благослове́н еси.</p>
				<p>Живонача́льныя тебе десни́цы истинно изменение, отче, нашедшее,/ му́дра тя сотвори Боговеща́теля, поюща:/ препе́тый Господи, Боже отец наших, благословен еси.</p>
				<p>Ору́жие непобедимое нам на противнаго, блаженне, ты явился еси,/ того облича́я ле́сти, пою́щим:/ препе́тый Господи, Боже отец наших, благослове́н еси.</p>
				<p>
					<style>Богородичен</style>
				</p>
				<p>Небе́снии ли́цы и Пренебе́снии собо́ри/ песносло́вят из Тебе, Богородице, Рожде́ннаго, зовуще:/ препе́тый Господи, Боже отец наших, благослове́н еси.</p>
				<p>
					<style>Песнь 8</style>
				</p>
				<p>
					<style>Ирмос</style>: Веселися, Иерусалиме, торжествуйте, лю́бящии Сио́на:/ ца́рствуяй бо во веки, Господь Сил прии́де./ Да благогове́ет вся земля от Лица Его/ и да вопие́т:/ благослови́те вся дела Господня Господа.</p>
				<p>Премудро е́ллинския мудрости небре́гл еси, сла́вне,/ апостолов же Божественное веща́ние, Духом бряца́емо, отче,/ и о́гненными язы́ки ясно изглаша́емо, вопии́л еси:/ благослови́те вся дела Господня Господа.</p>
				<p>Восте́кл еси на высокая и преми́рная све́тло селе́ния,/ Христу кровию, яко же́ртвою непорочною, приносим, отче, заколе́ние живо, приятно и благоугодно, воспевая:/ благослови́те вся дела Господня Господа.</p>
				<p>Побежда́еми от в тебе все́льшияся благодати,/ де́монстии полцы́ отгоняются и отбега́ют стра́сти неду́гующих, Богомудре,/ ве́рнии же Божественнаго света насыща́емся, вопию́ще:/ благослови́те вся дела Господня Господа.</p>
				<p>
					<style>Богородичен</style>:</p>
				<p>Лику́ют со А́нгельскими, Пречистая, силами о Рождестве Твоем, Богомати,/ и Богородицу верою Тя имену́ющии:/ Ты бо Владыку и Изба́вителя нам родила́ еси, Емуже пое́м:/благослови́те вся дела Господня Господа.</p>
				<p>
					<style>Песнь 9</style>
				</p>
				<p>
					<style>Ирмос</style>: Ева убо неду́гом преслуша́ния/ клятву всели́ла есть,/ Ты же, Дево Богородице,/ Прозябе́нием чревоноше́ния ми́рови благослове́ние процвела́ еси,/ тем Тя вси велича́ем.</p>
				<p>Свыше нас, благоче́стно поющих тя, назира́еши Божественною благода́тию,/ твоими молитвами, Богоглаго́льниче, и оружием благоволе́ния венчава́я,/ мир и спасение даруй нам, яко священнонача́льник Божественнейший.</p>
				<p>Тече́ние исцеле́ний обильно персть твоя лю́бящим тя воздае́т;/ тебе же, Киприа́не, жены́ Богоносны яко Божественно сокровище прие́млют и усе́рдно являют сокрове́ннаго,/ да вси тебе наслади́мся.</p>
				<p>Напра́вити наше ко Христу, пребога́те, ше́ствие дея́нием,/ и Богоугодным житие́м, и чисте́йшим очище́нием/ су́що Божию ти́хость умоли, яко иерарх сострада́тельнейший. </p>
				<p>
					<style>Богородичен</style>:</p>
				<p>Укрепи́ нашу душе́вную не́мощь, Богомати, силою Твоею,/ разреши тяготу́, Пресвятая, налага́емую рабо́м Твоим,/ миру правды Солнце несказа́нно возсия́вшая.</p>
				<p>
					<style>Светилен</style>
				</p>
				<p>
					<style>Подобен: </style>Жены́, услышите</p>
				<p>В волхва́х   несосужде́нна<a type="note" xlink:href="#note3">3</a> и еди́наго пребо́льша,/ преме́ншаго нрав и попали́вшаго книги, наставля́ющия ко пре́лести,/ и свидетельства венец странноле́пно прие́мшаго,/ Киприа́на похва́лим, страдальцев зерца́ло.</p>
				<p>
					<style>Богородичен</style>:</p>
				<p>Древле божества́ наде́ждею прельсти́вый мя злоко́зненный,/ пло́тным предложе́нием прему́дренно паки прельща́ется от Девы Возсиявшаго;/ и си́це осуждение пло́тное пло́тию разреши́ся,/ смерти умертви́вшейся.</p>
				<p>
					<style>На стиховне Октоиха. Слава, глас 8</style>:</p>
				<p>Иже зло́бы прежде опасный побо́рник,/ Церкве по́слежди истинный учитель,/ иже служи́тель пре́лести и́долов,/ священнонача́льник веры явися,/ и блу́дный целому́дрен, честны́я ради девы:/ обои́х молитвами спаси ны, Господи.</p>
				<p>
					<style>И ныне, Богородичен или Крестобогородичен</style>:</p>
				<p>Что́ зри́мое виде́ние,/ еже Мои́ма очи́ма ви́дится, о Владыко?/ Содержа́й всю тварь/ на Древе воздви́жен быв/ и умира́еши, всем дая́й Жизнь:/ Богородица, пла́чущи, глаго́лаше,/ егда узре́ на Кресте возноси́ма, из Нея́ неизрече́нно возсия́вшаго/ Бога и Человека.</p>
				<p>
					<style>На Литургии:     Блаженны Октоиха, на 4. И святых песнь 3-я, на 4. Прокимен, глас 7</style>: Честна пред Господем<style>: Стих</style>: Что́ воздам: <style>Апостол к Тимофею, зачало 280</style>. Аллилуия, <style>глас 2. Стих:</style> Священницы Твои облекутся: <style>Евангелие от Иоанна, зачало 36. Причастен</style>: В память вечную</p>
				<p>В той же день</p>
				<p>
					<style>Свята́го Андре́я, Христа́ ради Юро́диваго, чудотво́рца</style>
				</p>
				<p>
					<style>Стихиры, глас 8</style>
				</p>
				<p>
					<style>Подобен:</style> О пресла́внаго чудесе́:</p>
				<p>О пресла́внаго чудесе́,/ яко во изступле́нии ума́/ соверши́ся духовная мудрость в тебе, отче Андре́е./ Вся бо уме́ты вмени́л еси,/ да Христа приобря́щеши, и Царство Небесное возлюби́л еси, еже и получи́л еси:/ ныне со Ангелы стоя́, свя́те,/ моли́ся о чтущих прилежно память твою.</p>
				<p>О пресла́внаго чудесе́,/ пло́тску сердцем Безпло́тныя показа́л еси/ и сокрове́нная открыл еси угоднику Твоему, Андрею,/ бывшему юро́ду Тебе ради/ и земны́я стра́сти претерпе́вшему,/ крест взе́мшему и после́довавшу Тебе, Владыце и Богу./ <style>егоже</style> молитвами, Христе Боже,/ яко Милостив, спаси души наша.</p>
				<p>О пресла́внаго чудесе́,/ в бре́ннем те́ле ходя́ на земли́,/ Тебе ради, Господи, яко безпло́тен пребывая,/ угодник Твой Андрей ве́лие нестяжа́ние стяжа́,/ обеща́нных Твоих возжела́в,/ <style>егоже</style> ни о́ко ви́де, ни ухо слы́ша,/ ни на сердце человека взы́де,/ угото́ванных любящим Тебе:/ того молитвами спаси души наша, яко Милостив.</p>
				<p>
					<style>Слава, глас 6: </style>
				</p>
				<p>До Небесе́ восхище́н был еси/ и, неизрече́нныя глаголы слышав,/ невидимая же увидел еси/ и, Честна́го Креста образ видев,/ с любовию того целовал еси/ и Божественныя сладости исполнился еси,/ и ра́йская блага́я открове́на тебе бы́ша:/ от молнии изтка́ною ри́зою облеклся еси,/ Христу последовав,/ свя́те Андрее досточу́дне.</p>
				<p>
					<style>Тропарь, глас 1</style>:</p>
				<p>Глас апостола Твоего Павла услышав, глаго́лющ:/ мы юро́ди Христа ради,/ раб Твой, Андрей, юро́д бысть на земли́/ Тебе ради, Христе Боже./ Темже ныне память его почитающе,/ Тебе мо́лимся, Господи, спаси души наша.</p>
				<p>
					<style>Канон святому, глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста́ моя/ и напо́лнятся Духа,/ и слово отры́гну Царице Матери,/ и явлюся, светло торжествуя,/ и воспою́, радуяся, Тоя́ чудеса́.</p>
				<p>Отве́рзи мои устне́, подви́гни мой язык/ и испра́ви мой смысл, вся умудря́яй, Боже,/ да похвалю́ угодника Твоего Андре́я,/ юро́да бывшаго на земли́ Тебе ради.</p>
				<p>Андре́е блаженне, ты измла́да Христа возлюбил еси/ и к Нему единодушно возжела́л еси:/ како же тя по достоянию похва́лим,/ на диа́вола вооружи́вшася и сего ко́зни победивша силою Христовою.</p>
				<p>Молитвами Богу моля́ся и диаволу досажда́я,/ и многаго его толца́ния в двери хи́жины твоея́ <style>Аще</style> вма́ле и устраши́вся,/ но неподви́жен умом пребыл еси, силою Христовою укрепляемый.</p>
				<p>
					<style>Богородичен</style>:</p>
				<p>О Пресвятая Госпоже Дево Богородице,/ покры́й ны чу́дным Твоим омофо́ром/ и сохраня́й град Твой от бед и скорбей,/ якоже Тя преблаженный ви́де Андрей, во Влахе́рнстей церкви молящуюся.</p>
				<p>
					<style>Песнь 3</style>
				</p>
				<p>
					<style>Ирмос</style>: Твоя песносло́вцы, Богородице,/ живы́й и незави́стный исто́чниче,/ лик себе совоку́пльшия, духовно утверди́,/ в Божественней Твоей славе/ венце́в славы сподо́би.</p>
				<p>Со ефио́пом бра́вся, победи́л еси того́,/ от Христа́ дерзновение прии́м, мно́гу печаль де́моном сотворил еси,/ святым же Ангелом веселие и радость,/ с нимиже ныне водворя́ешися.</p>
				<p>Во сне Христа прежде видел еси,/ на де́моны тя укрепля́юща/ и венец тебе подаю́ща, и со ефио́пом бра́тися поуча́юща:/ ныне же не сновиде́нием, но в неизрече́ннем свете Славы Его ви́дя, за ны молися.</p>
				<p>Христа послу́шал еси,/ повелевшаго тебе юро́ду бы́ти и Царство Небесное обещавша:/ Тому после́довав, неизрече́нная блага́я Его восприя́л еси, Андре́е досточу́дне.</p>
				<p>
					<style>Богородичен</style>:</p>
				<p>Прииди́ ныне во славе в церковь Твою, Богородице,/ с соборы святых,/ якоже Тя ви́де святый Андрей на возду́се све́тле, за Христианы молящуюся,/ и пода́ждь нам, Госпоже́, ве́лию милость.</p>
				<p>
					<style>Седален, глас 8</style>:</p>
				<p>У́зы и желе́зы свя́зан, в церкви седя́, Андрее,/ многи страхи от демонов подъя́л еси/ и помощника себе обре́л еси апостола Христова, возлюбленнаго Иоанна,/ иже повеле́ тебе терпе́ти Христа ради./ С нимже ныне водворя́ешися, за ны моли́ся, чтущия память твою.</p>
				<p>
					<style>Слава, и ныне, Богородичен</style>:</p>
				<p>В напа́сти многоплете́нныя впад, от враг видимых и невидимых,/ бурею одержим безчисленных согрешений моих,/ и яко к теплому заступлению и покро́ву моему, Чистая,/ ко приста́нищу притекаю Твоея́ бла́гости./ Темже, Пречистая, из Тебе Воплоще́нному безсе́менно/ моли́ся прилежно о всех рабе́х Твоих, непрестанно моля́щихтися, Богородице Пречистая,/ моля́щи Его присно согрешений оставление дарова́ти/ воспевающим достойно славу Твою.</p>
				<p>
					<style>Крестобогородичен</style>:</p>
				<p>Агнца и Пастыря, и Изба́вителя Агница зря́щи на Кресте́, восклицаше, плачущи,/ и, горько рыдающи, вопия́ше:/ мир убо радуется, прие́мляй Тобою избавле́ние,/ утро́ба же Моя горит, зря́щи Твое распятие,/ еже терпи́ши за милосердие милости,/ Долготерпеливе Господи, милости бе́здно и исто́чниче неисчерпа́емый,/ умилосе́рдися и да́руй согрешений оставление верою поющим Божественныя Стра́сти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Седя́й в славе на Престоле Божества,/ во о́блаце ле́гце/ прии́де Иисус Пребожественный/ нетле́нною дла́нию и спасе́ зовущия:/ слава, Христе, силе Твоей.</p>
				<p>Седя́ща на Престоле Христа Царя видел еси,/ горькия сея́ жизни о́браз разсмотри́л еси,/ горча́йш пелы́ни<a type="note" xlink:href="#note4">4</a> сущий,/ потом же нетле́нныя сла́дости вкус прия́л еси.</p>
				<p>Тогда во сне и в восто́рзе Христа видел еси,/ ныне же, со Безплотными Силами водворя́яся,/ Славу Божию ви́диши непостижи́мую и неизглаго́ланную:/ поминай нас, Андрее, чтущих память твою.</p>
				<p>От виде́ния ра́зумов уве́рившагося Андрея похва́лим, ве́рнии,/ на земли́ бывша юро́да Христа ради,/ на Небесе́х же ныне прему́дра духовною благодатию,/ со Ангелы предстоя́ща всех Богу.</p>
				<p>
					<style>Богородичен</style>:</p>
				<p>Кто изглаго́лати может Твоего Рождества та́инство;/ или кто испове́сть Твоея́ молитвы силу;/ <style>Аще</style> не бы Сама Ты показала еси Андрею юро́дивому/ в церкви Влахе́рнстей честны́й Твой Покров.</p>
				<p>
					<style>Песнь 5</style>
				</p>
				<p>
					<style>Ирмос</style>: Ужасо́шася вся́ческая/ о Божественней славе Твоей:/ Ты бо, Неискусобра́чная Дево,/ имела еси во утро́бе над всеми Бога/ и родила́ еси Безле́тнаго Сына,/ всем воспева́ющим Тя/ мир подава́ющая.</p>
				<p>Удивле́ние бысть всем ви́дящим Андре́ево житие́:/ на сме́тьищи лега́ние и посреде́ гра́да обнаже́ние,/ и колесни́чное попра́ние,/ но сия вся бысть ему пути́ правле́ние в Небесное Царствие.</p>
				<p>Удиви́шася вси, ви́дящии терпение твое:/ мученицы бо во едино время страсть претерпе́ша,/ ты же <style>вся</style> дни живота твоего злыя му́ки терпел еси,/ в Небесное Царство желая всели́тися,/ еже получив ныне, ра́дуешися безконечною радостию.</p>
				<p>Сокрове́нная бы́ша тебе открове́на/ и вся Безпло́тныя, аки плотски́я, видел еси: ничтоже бо земны́х возлюбил еси./ Темже и Небесная врата отверзо́шася тебе,/ в неизглаго́ланную радость Господа твоего, блаженне, вшел еси.</p>
				<p>
					<style>Богородичен: </style>
				</p>
				<p>Поют Тя Чи́ны А́нгельстии и славят Тя земны́х ро́ди:/ Ты бо, Небесная Царице, Андрею явилася еси,/ покрывающи люди в церкви нетленным Твоим Покро́вом,/ за вся поющия Тя непрестанно молящися.</p>
				<p>
					<style>Песнь 6</style>
				</p>
				<p>
					<style>Ирмос</style>: Божественное сие и всечестно́е/совершающе празднество,/ Богому́дрии, Богоматере,/ прииди́те, руками воспле́щим,/ от Нея́ ро́ждшагося Бога славим.</p>
				<p>Апостола Павла испо́лнися глас на тебе, отче:/ слово Кре́стное погибающим убо юро́дство вмени́ся,/ тебе же, спаса́ющемуся, сила Божия бысть, Андре́е всехва́льне.</p>
				<p>Христов глас исполнися на тебе, рече́нный:/ блаже́ни нищии духом, яко тех есть Царство Небесное./ Ты бо обнища́л еси духом/ и Царство Небесное восприя́л еси. </p>
				<p>Епифа́ния иногда, ю́ношу су́ща, на путь пра́вый наста́вил еси/ емуже и проре́кл еси архиерею бы́ти и люди учи́ти:/ вся бо будущая, яко пред очесы́ су́щая, видел еси.</p>
				<p>
					<style>Богородичен</style>:</p>
				<p>Припа́даем Тебе, Богородице, мы, грешнии,/ да и на нас ныне простре́ши невидимый Покров Твой,/ к Сыну Твоему и Богу нашему да принесе́ши молитвы Твоя за ны,/ якоже Тя дре́вле Андрей ви́де.</p>
				<p>
					<style>Кондак, глас 4</style>
				</p>
				<p>
					<style>Подобен</style>: Вознесыйся</p>
				<p>Во юро́дство претвори́вся волею,/ мира сего красоты́ отню́д возненави́дел еси,/ плотска́я мудрова́ния увяди́л еси посто́м и жа́ждею, и зно́ем,/ и сту́дению мра́за,/ от дождя́ и сне́га, и от прочия воздушныя тя́готы никогда́же уклони́вся,/ очи́стил еси себе, яко злато в горни́ле,/ Андре́е блаженне.</p>
				<p>
					<style>Икос: </style>
				</p>
				<p>Прииди́те,   христолю́бцы,      прииди́те, нищелю́бцы,/         восхва́лим блаженнаго страдальца,/ премудраго Андрея, бывша юро́да Христа ради,/ волею мир и яже в нем уме́ты вмени́вша, по апостолу,/ и во след Христа усердно поте́кша,/ плоть же свою постом и жа́ждею, и зно́ем,/ и дождем и сне́гом, возду́шною тя́гостию смири́вша,/ ду́шу же от страсте́й свобо́дну соблю́дша/ и све́тлу добродетельми соде́лавша,/ и Небесное житие́ со всеми святыми вечно насле́довавша,/ и молящася Христу Богу о чтущих Его верою и любовию./ К немуже возопии́м:/ радуйся, угодниче Христов, Андре́е блаженне.</p>
				<p>
					<style>Песнь 7</style>
				</p>
				<p>
					<style>Ирмос</style>: Не послужи́ша тва́ри Богомудрии/ па́че Создавшаго,/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Господь и Бог, благослове́н еси.</p>
				<p>Ничто́же изво́лив люби́ти на земли́ паче Зижди́теля,/ но посреде́ храмо́в скита́яся, блаженне Андре́е, радовался еси, поя́:/ препе́тый отце́в Господь и Бог, благослове́н еси.</p>
				<p>Не пощаде́ плоти своея́, но предаде́ ю́ на подвиги и труды́, и ну́ждное пребывание./ Тем ко́зни де́монския му́жески попра́ блаженный Андрей, поя́:/ препе́тый отце́в Господь и Бог, благослове́н еси.</p>
				<p>Ничтоже земны́я славы восхотел еси,/ Христа же па́че возлюбил еси, блаженне Андре́е,/ и к Нему восте́кл еси, радуяся,/ боле́зней твоих прие́мля воздаяние и поя́ присно:/ благослове́н Бог отце́в наших.</p>
				<p>
					<style>Богородичен</style>:</p>
				<p>Блаженне Андрее, моли́ся и ныне Царице Богородице,/ Юже видел еси за мир молящуюся,/ да нас покры́ет непобедимою Своею милостию:/ Тоя́ бо Покро́вом вси вернии сохраняемся.</p>
				<p>
					<style>Песнь 8 </style>
				</p>
				<p>
					<style>Ирмос</style>: О́троки благочести́выя в пещи́/ Рождество́ Богоро́дичо спасло́ есть./ Тогда убо образу́емое,/ ныне же де́йствуемое,/ вселенную всю воздвиза́ет пети Тебе:/ Господа пойте дела/ и превозносите Его во вся веки.</p>
				<p>Бога́таго уме́рша иногда видел еси,/ с ви́димою честию провожда́ема,/ невидимо же зле своди́ма во глубину́ а́дову, блаженне Андрее,/ и о нем пла́чася и моляся Господу.</p>
				<p>Безпло́тнаго Ангела, печа́лующаго о погибели души́ богатаго,/ в жити́и сем не пока́явшася,/ от печали премени́л еси, Андре́е блаженне, с нимже пое́ши:/ Господа пойте дела и превозноси́те Его во вся веки. </p>
				<p>Сребролюбца монаха видел еси,/ от зла́го зми́я стужа́ема, Андре́е блаженне,/ и того, от сребро лю́бнаго неду́га изба́вив,/ вразуми́л еси пети и превозноси́ти Господа во вся веки.</p>
				<p>
					<style>Богородичен</style>:</p>
				<p>От Андре́ева виде́ния Покров Твой уве́девше, Царице Богородице,/ мо́лимся Тебе приле́жно:/ покрый ны милостию Твое́ю поющия Сына Твоего/ и превознося́щия Его во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Всяк земнородный/ да взыгра́ется, Духом просвеща́ем,/ да торжествует же Безпло́тных умо́в естество́,/почита́ющее священное торжество Богоматере,/ и да вопие́т:/ радуйся, Всеблаженная/ Богородице, Чистая Приснодево.</p>
				<p>По Христову словеси́ за бию́щия тя моли́лся еси, свя́те:/ темже Небесная врата́ отве́рзста/ и ду́ши праведных во о́бразе ла́стовиц лета́ющия видел еси,/ с нимиже ныне водворя́ешися, Андре́е блаженне.</p>
				<p>Христа Бога истинно возлюби́в, тебе сама́го отве́рглся еси/ и тому после́довал еси, якоже Он рече́:/ любо́й ду́шу свою спасти́, погуби́т ю./</p>
				<p>Темже ду́шу твою в Жизнь вечную соблю́л еси, достохва́льне святе Андре́е.</p>
				<p>Великая и пресла́вная ныне сбы́шася тебе в Небеснем Царствии,/ <style>Аще</style> и юро́д был еси миру,/ но Христу мудр явился еси, достохва́льне:/ призира́й с Небеснаго круга на ны, почита́ющия память твою.</p>
				<p>
					<style>Богородичен: </style>
				</p>
				<p>Всяк земноро́дный покрывается Покро́вом Твоим,/ преславная Заступнице Богородице,/ якоже блаженный Андрей Тя ви́де,/ за мир молящуюся Несозда́нному Существу́,/ в созда́нное естество от <style>Тебе</style> обле́кшемуся.</p>
				<p>В той же день</p>
				<p>
					<style>Преподо́бнаго отца нашего и благовернаго князя Константи́на Ри́млянина, во и́ноцех Кассиа́на У́глечскаго, чудотворца, иже на У́чме</style>
				</p>
				<p>
					<style>На малой вечерни</style>
				</p>
				<p>
					<style>Стихиры на 4, глас 4. Самогласен</style>:</p>
				<p>Верою и любовию, празднолюбцы, соше́дшеся,/ в памяти блаже́ннаго отца нашего Кассиа́на,/ псалмы и песнь ми восхва́лим <style>Днесь</style>/ Небеснаго человека и земна́го Ангела,/ по́стником похвалу/ и новонача́льным всем преизящна наставника и руководителя му́дростнаго,/ и ныне о нас моли́ся ко Господу, Кассиане отче наш,/ поми́ловатися душам нашим.</p>
				<p>Честный и светоносный, преподобне, твой праздник/ испо́лнен радости и веселия духодарова́ннаго,/ и ныне сошедшеся, и́нок множество и христоимени́тии людие,/ любо́вию восхваля́юще, воспое́м Божественная де́лания твоя,/ ты бо, преблаженне, яко крин во юдо́ли, в пустыни сей благоде́ланьми процвел/ и благоуха́еши душе́вная наша чувства, Кассиане, отче наш,/ моли спастися душам нашим.</p>
				<p>От юности уязви́ся желанием Божественным, отче преподобне Кассиане,/ взем бо крест свой, последовал еси Владыце своему, Христу,/ тогда и вся плотска́я мудрова́ния умертвил еси/ и наследовал еси воистинну кротких зе́млю,/ и ныне священная чада твоя, сошедшеся,/ память твою духовно празднующе,/ прославляем Господа,/ Иже тебе преславно прославльшаго.</p>
				<p>
					<style>Слава, глас 8</style>:</p>
				<p>Преподобне и преблаженне отче наш Кассиане,/ ты бо воистинну сподо́бися Божественныя жизни,/ посто́м бо и бдением умерщвля́я вы́ну тело свое,/ темже и образ бысть иноком./ <style>Аще</style> бо и теле́сный язык умолче́,/ но чудеса твоя свидетельствуют,/ и Богоспасаемый град У́глеч, тя проповедуя, вельми хва́лится:/ имею бо близ себе, рече́, неистощимое сокровище,/ сами бо, зря́ще чудеса бываемая,/ прославляют просла́вльшаго тя Господа,/ Емуже, пресвя́те, моли́ся даровати вселе́нней мир/ и душам нашим велию милость.</p>
				<p>
					<style>И ныне, Богородичен, глас тойже</style>:</p>
				<p>Архангела Гавриила глас восприе́мше, рцем:/ радуйся, Мати Божия,/ Яже Жизнодавца Христа ми́рови ро́ждши.</p>
				<p>
					<style>На стиховне стихиры, глас 2</style>
				</p>
				<p>
					<style>Подобен:</style> До́ме Евфра́фов</p>
				<p>Дом добродетелей ты показа́ся/ и прия́телище дарова́нием, отче Кассиане,/ яко от земных к Небе́сным оби́телем преславно, святе,/ преше́л еси и та́мо праведных чести сподо́бися,/ с ними же моли́ся спастися душам нашим.</p>
				<p>
					<style>Стих</style>: Честна пред Господем/ смерть преподобных Его.</p>
				<p>Теле́сная чувства воздержанием, отче, умертви́л еси,/ страсте́й же вся́ческим бысть истерза́тель/ и плоти томи́тель, и языку молча́нии затворник,/ тем и учени́к ты множества Христо́ви привел еси.</p>
				<p>
					<style>Стих</style>: Блажен муж, боя́йся Господа,/ в заповедех Его восхо́щет зело́.</p>
				<p>Стадо твое, иже тебе почитающих,/ Кассиа́не, преподобне отче наш,/ и твое успе́ние празднующих,/ на Божественное тех возвышая раче́ние/ и в Божественную жизнь всели́ твоими молитвами.</p>
				<p>
					<style>Слава, глас тойже, самогласен</style>:</p>
				<p>Храм прече́стен Божией Матери,/ якоже Сама восхоте́,/ в пренесе́нии обители воздвигл еси,/ иде́же множества у́ченик собра́/ в нем воспевати Владычицу Богородицу./ Ейже моли́ся, мо́лимся, преподобне Кассиане,/ не оставити нас си́рых, якоже обеща́ся/ священное твое стадо избавля́ти от сете́й вра́жиих,/ да тебе вси, яко чадолюби́ва отца,/ пе́сньми непрестанно почитаем,/ прося́ще от Христа Бога прия́ти тобою велию милость.</p>
				<p>
					<style>И ныне, Богородичен, глас тойже</style>:</p>
				<p>Обрадованная, радуйся,/ Яже Радость ми́ру рождши,/ Христа Жизнодавца,/ и прама́тернюю, Дево, печаль отъе́мшая.</p>
				<p>
					<style>Тропарь, глас 4</style>:</p>
				<p>Ветхаго Ри́ма име́я воспитание,/ державу отечества своего, град Мангупский, оставль,/ и нивочто́же вмени́л еси княже́ние/ и славу маловре́менную су́етнаго века Христа ради,/ и па́че земна́го богатства избра́ богатство себе Небесное и славу вечную,/ возвы́сив ум свой к Богу,/ и житие́ свое́ со Ангелы вожделе́л еси восприя́ти,/ промышлением          Божественнаго разума направля́ем,/ и Богоспасаемаго У́глеча града дости́гл еси,/ и близ в преде́лех о́бласти его над Во́лгою реко́ю в пусты́ню всели́вся,/ и обитель пресла́вну в честь Божия Матере воздви́гл еси,/ и в ней те́ло свое́ предложи́в яко дар освяще́н./ Тем мо́лим тя, о́тче Кассиа́не,/ моли́ Христа Бога,/ да спасе́т ду́ши наша.</p>
				<p>
					<style>Слава, и ныне, глас тойже</style>:</p>
				<p>Еже от века утаенное<strong/>
				</p>
				<p>
					<style>На велицей вечерни </style>
				</p>
				<p>Блажен муж: На Господи, воззвах: <style>стихиры на 8, глас 8, самогласен</style>
				</p>
				<p>Преподобне и преблаже́нне отче наш Кассиа́не,/ поуча́яся в за́поведех Господних день и нощь,/ тем и в законе Его достойно ходи́л еси,/ обрете́ мзду трудов своих,/ ле́ствицу преми́рную Небеснаго восхода,/ по ней же возше́д, достиже́ Горняго Иерусалима,/ от болезней и по́двиг достойную по́честь прие́мля,/ ныне с Вышними ра́дуешися,/ Божественнаго наслажда́яся вы́ну зрения/ от Царя бо царствующим Христа,/ венцем нетле́ния увязе́ся/ и Царствия Его снаследник и́стинен показа́ся,/ но яко имея дерзновение ко Христу,/ мир ми́рови испроси́ и душа́м нашим ве́лию милость.  </p>
				<p>Преподобне отче, Богоносе Кассиа́не,/ силою Креста свята́го утве́рждься,/ страстна́я взыгра́ния отрази́л еси/ и, радуйся, достигл еси,/ идеже глас пра́зднующих слы́шашеся кра́снаго о́наго веселия,/ тем и светлыми тя венцы́ Христос обогати́,/ чудотворче всечестне́, исцелений изливаеши неоску́дный источник/ верою приходящим к тебе, Кассиа́не, отче наш,/ и дае́ши слепы́м зрение, хромым хождение,/ разслабленным и бесну́ющимся челове́ком всем здравие./ Сего ради, со страхом и с верою предстояще, молимся,/ молися, преблаженне отче наш,/ спастися душам нашим.</p>
				<p>Честно́е и пречестно́е прия́телище яви́ся Духу Пресвятому,/ Кассиа́не преподобне,/ Безплотный бо во плоти подо́бяся,/ и тех житию́ подражал еси,/ и сего ради от Вседержителя венча́ся десни́цы,/ и чудес дар живоноснаго исцеления от Него прияти сподо́бися,/ и <style><style>Аще</style></style> и от земли преста́вися,/ но Бо́гови жив и в Горних со Ангелы Ему предстои́ши,/ моляся о душах наших.</p>
				<p>
					<style>Ины стихиры, глас 6: </style>
				</p>
				<p>Мирски́я молвы́, преподобне, возненави́дев,/ Христа Единаго возлюбил еси́/ и Того крест, на ра́мо взем, понесл еси,/ Божественно вооружи́вся,/ зми́я вселукаваго сле́зными ту́чами потопи́л еси,/ плотски́я стра́сти воздержанием му́дре умертви́л еси,/ терпением же и постом, и частыми молитвами/ плоть свою ду́хови покори́л еси,/ безстрастием души́ и ума́ чистото́ю/ по́двиг трудов своих от Него стяжа́л еси,/ темже празднующе память твою, молим тя,/ молися Го́сподеви помиловатися душам нашим.</p>
				<p>Преподобне отче Кассиа́не,/ любве́ ради Христо́вы/ вся, яже на земли́, оставил еси,/ по́стническими труды́ свое житие уясни́л еси,/ воздержанием и слеза́ми душевное око очи́стил еси́,/ и ум свой безстрастием просветил еси́,/ и Божественным смирением украси́л еси,/ собрал еси и́ночествующих множества/ и учении своими, яко не́коею лествицею восхо́дною на Небо,/ на высоту́ добродетелей возвел./ Темже ныне чада твоя любезно вопием ти:/ молися Го́сподеви, преблаженне,/ поми́ловатися душам нашим.</p>
				<p>Богомудре отче Кассиа́не,/ от Ри́ма, яко солнце, нам возсия́л еси,/ и Божиим смотре́нием Богоспасаемаго ты града У́глеча дости́гл еси́,/ и храм прече́стен Божией Матери близ его воздвигл/ и учени́к множество собрал еси в нем/ воспева́ти Владычицу Богородицу,/ и обитель прекрасну созда́л еси,/ в <style>нейже</style> трудолю́бно подвиза́ся постом и бдением,/ и злострада́нием, и<style>еже</style> на земли́ лега́нием,/ чистоту имея душевную и телесную и память смертную,/ преподобне отче наш,/ моли спасти́ся душам нашим.</p>
				<p>
					<style>Слава, глас 8:   </style>
				</p>
				<p>Прииди́те, и́нок множества,/ <style>Днесь</style> псало́мская пения и цветы духовныя принесем,/ яко воистинну и́ноком удобре́нию и преподобным спожителю,/ хваляще, си́це рце́м:/ радуйся, светильниче многосветлый, возводя́ ко Христу и́нок множества:/ радуйся, граду У́глечу похвала и утверждение,/ и всем верным благоути́шное приста́нище,/ и очище́ние боля́щим во гресе́х,/ на Божественное тех возвыша́я раче́ние,/ и притекающих ти с верою/ от бесну́ющихся человек отгони́ши духи лукавыя;/ и гордых и немилостивых непра́ведно лицемерством зложиву́щих на земли́,/ во смире́ние и в покая́ние приводи́ши,/ вея́ния тем душетле́нныя страсти исцеляеши,/ множества же бесо́вская отражающи,/ и ста́до и́нок своими чудесы́ удивляеши./ Темже пречестну́ю твою и святую, и Ангелом гове́йную, память празднующе,/ преподобне отче наш Кассиане,/ Божественнаго человеколюбия про́сим получи́ти/ твоими к Богу молитвами,/ и миру смире́ние испроси́/ и душам нашим велию милость. </p>
				<p>
					<style>И ныне, Богородичен: </style>Царь Небесный<strong/>:</p>
				<p>
					<style>Таже вход. Прокимен дне. Чтения три, преподобническая (зри страницы 791- 792)</style>
				</p>
				<p>
					<style>На литии стихиры, глас 6:  </style>
				</p>
				<p>Возсия́ <style>Днесь</style> пресветлая и всепра́зднественная память твоя,/ преподобне Кассиане,/ созыва́ющи многочи́сленное постник сосло́вие/ и преподобных ликостоя́ния,/ Ангелы со челове́ки,/ яко вои́стинну к похвале́нию Иже в Троице покланяемаго Бога нашего,/ сего ради с верою притекающе к тебе,/ исцеления оби́льна прие́млем,/ темже молим тя:/ душе́внаго нам здравия при́сно подавай,/ тебе верно ублажа́ющим.</p>
				<p><style>Днесь</style> похвальную песнь в памяти твоей, отче,/ тебе приносим,/ приими́ и предвари́ к Богу молитвами твоими,/ и изба́ви нас от шуйяго стояния,/ и десна́го предстоя́ния сподо́би,/ и да тебе вси яко те́пла засту́пника достойно ублажаем:/ радуйся, яко ты <style>Днесь</style> взы́де к Небе́сным ликостоянием веселитися безконечно/ и нам оттуду источаеши/ присноживоно́сный цельбоно́снаго да́ра источник;/ радуйся, яко Безсмертному Царю Христу Богу/ во свете Его Божества выну предстои́ши/ и за град свой, и за всю Русскую землю мо́лишися непрестанно;/ радуйся, треблаже́нне отче наш Кассиа́не.</p>
				<p><style>Днесь</style> Богоспасаемый град Углеч,/ яко новаго Авраа́ма пресе́льника,/ тя, преславне отче, прие́м, радуется,/ блаженна же всесвятая память твоя,/ юже пра́зднующим источа́еши благодать независтно всем,/ му́дрствующим Церковная догма́ты правосла́вно,/ блажен ни же и ученицы́ твои,/ иже себе такова́го учителя духоно́сна стяжа́вше,/ греческаго восточнаго благочестия,/ Кафоли́ческия веры сына и чудоно́сна отца ча́да нареко́шася,/ Кассиа́не дароточи́ве,/ молитвенниче о душах наших.</p>
				<p>Столп непоколеби́м Христове Церкви, отче, был еси,/ темже Боже́ственною ревностию разже́гся,/ дерзнове́нно неправедное начина́ние/ пра́ведно разори́ти тща́шеся/ и, разде́льшияся любовию князи,/ па́ки ту́ю прии́ти има́ моли́ши,/ и брата на брата своего воста́юща, гневом Божиим прети́ши,/ и злаго насилия, яко гордаго фараони́та непра́вду, облича́еши,/ и преста́ти от таковаго повелева́еши/ непокаря́ющаяжеся твоему праведному наказа́нию,/ суду́ Божию о́наго предае́ши./ Озлобле́ннаго же князя и у́зы, и темни́цею/ того добле сконча́ти таковый подвиг увещава́еши/ и блаженный вечный о́намо поко́й ему прияти обещава́еши./ И ныне, наставниче наш Кассиа́не,/ моли спастися всем, иже любовию почитающим священную память твою.</p>
				<p>
					<style>Слава, глас тойже: </style>
				</p>
				<p>Светлая и всепразднественная <style>Днесь</style> возсия́ нам,/ якоже второе солнце,/ всех празднолюбных соборы просвещает/ и тьму отго́нит древняго помраче́ния/ честна́я память Кассиа́на чу́днаго,/ и Богоспасаемый У́глеч град,/ созывая к честне́й и чудотворней его иконе,/тем со страхом и радостию облобызающе, молимся,/ якоже кроткому Давиду, благоверным на сопроти́вныя одоление дарова́ти/ и мира мирови испросити/ и душам нашим велию милость.</p>
				<p>
					<style>И ныне, Богородичен: </style>Богородице, Ты еси лоза истинная<strong/>:</p>
				<p>
					<style>На стиховне стихиры, глас 1. Самогласен:  </style>
				</p>
				<p>Преподобне отче Кассиа́не,/ сошедшеся любовию в память твою,/ прии́мем дре́вле лиющияся от <style>Тебе</style> целебныя благодати/ и, светло торжествующе, во гла́сех нес ценных поюще Дави́дски, глаголем:/ блажен муж, бояйся Господа,/ непорочен бо в путех Господних ходил еси,/ тем же с преподобными водворя́яся,/ с ними же Господеви молися/ поми́ловатися душам нашим.</p>
				<p>
					<style>Стих</style>: Честна́ пред Господем/ смерть преподобных Его.</p>
				<p><style>Днесь</style> в память сошедшеся, братие, принесем веру и духовно почтим/ честна́го отца нашего Кассиа́на,/ вси хотя́щии исцелитися/ да никакоже усумни́мся предстоя́ще,/ христоимени́тии людие и мона́си со страхом,/ но почерпи́те вино́ Небеснаго некта́ра, ду́ши веселящее,/ всем бо нам ныне явно открыся благодать Божия,/ молитвами великаго чудотворца Кассиа́на,/ изливает бо всем, к нему с верою приходящим,/ неоскудное душам нашим и телесем живоносное здравие/ и всем в нуждах поможение и заступление,/ су́щим в беда́х и в болезнех скорый и теплый везде предстатель,/ и зубныя болезни преизя́щный целитель,/ и всяким неисцельным недугом оздравитель,/ иже всегда дарует нам мир и велию милость.</p>
				<p>
					<style>Стих</style>: Блажен муж, боя́йся Господа,/ в заповедех Его восхо́щет зело́.</p>
				<p>Источник приснотекущий, враче́вство безмездное,/ гроб знаменоноснаго отца нашего Кассиа́на,/ всяк бо, приходя́й к нему, приемлет исцеление./ О, великая благодать от силы живоноснаго мертвеца,/ преблаженнаго отца нашего Кассиа́на, но и по пресвято́м его преставле́нии/ от благоуха́нных мощей его,/ исте́кши дародательный сий/ и никогда же изсыхающий животный источник,/ от него же, вси пию́ще, жизнь бла́гу и́мут,/ его же молитвами, Иисусе Христе, Царю всех,/ спаси души наша, яко Милосерд.</p>
				<p>
					<style>Слава, глас 6:   </style>
				</p>
				<p>Приидите празднолюбцы,/ и приидите и не заме́длите,/ и приимите, братие,/ драга́го да́ра, лию́щияся нам благодати/ от предивнаго отца нашего Кассиа́на,/ и вси, сошедшеся,/ усердно и светло торжествуем вкупе/ со псалмы́ и пе́сньми,/ и пеньми духовными/ в честней памяти пресветлаго и светозарнаго,/ великаго в чудесех светильника,/ сияюща нам в пусты́ни Учме, и преименитаго града У́глеча проповедника,/ преподобнаго отца прославим,/ и любовию ныне вси почтим всепразднественный памяти его рождения день,/ и насладимся нынешняго благода́тнаго торжества́ бисера бесценнаго,/ се бо звание прии́де сей его праздник,/ возвещающий нам день жизни вечныя./ Сего ради со страхом предстояще ему и молящеся,/ облобызаем честну́ю его чудотворную икону с любовию и целомудрием, бодренно,/ и всечестное, и равноангельное его житие восприимше, восхвалим, глаголюще:/ о преславне Кассиа́не,/ радуйся, отечеству своему светильниче пресветлый, радуйся, всей Ру́сстей земли радость немерцающа/ и похвала Углечу граду неотъемлема,/ радуйся, яко чи́сте Чисте́йшему Трисия́нному Света Божеству Нераздельному/ со Ангелы предстатель яви́ся Троицы благоговейный,/ радуйся, светильниче многосветлый всем нам,/ учеником твоим и верным чадом,/ и́ноком и христоимени́тым лю́дем предстательство неложное и спасение нам, грешным,/ невидимым твоим ходатайством ко Владыце и молением о душах наших.</p>
				<p>
					<style>И ныне, Богородичен воскресен, глас тойже</style>
				</p>
				<p>
					<style>Тропарь, глас 4</style>:</p>
				<p><style>Днесь</style> пресве́тло красу́ется сла́внейший У́глеч град,/ церковь же Божия Матере вельми́ радуется,/ име́я многоцеле́бныя в себе мо́щи великаго чудотворца,/ преподобнаго Кассиа́на, возсия́вшаго от Ри́ма,/ якоже солнце, всему́ ми́ру издале́ча просвеща́я верных сердца́,/ и́мже украси́ Бог церковь Ма́тере Своея,/ темже ныне мо́лим тя:/ бу́ди покровитель и засту́пник непобеди́мый/ от всяких бед гра́ду нашему/ и всем верным храни́лище,/ притека́ющим в дом Божия Матере и кла́няющимся тебе,/ преподобне уго́дниче Христов Кассиа́не,/ моли́ Христа Бога спасти́ся душа́м нашим.</p>
				<p>
					<style>Слава, и ныне, Богородичен</style>
				</p>
				<p>
					<style>На благословении хлебов оба тропаря преподобному по единожды</style>
				</p>
				<p>
					<style>Таже:</style> Богородице, Дево, радуйся</p>
				<p>
					<style>На утрени</style>
				</p>
				<p>На Бог Господь: <style>тропари сия оба по единожды</style>
				</p>
				<p>
					<style>Слава, и ныне, Богородичен</style>.</p>
				<p>Еже от века утаенное:</p>
				<p>
					<style>По 1-м стихословии, седален, глас 1</style>:</p>
				<p>И́ноческое житие измла́да, преподобне, возлюби́в/ и Христу от души́ после́довав,/ Богомудре и Богоблаженне отче наш Кассиа́не,/ благодатию Святаго Духа ум свой озари́в,/ от него же пресветлыми заря́ми сердце свое просвети́в,/ светови́ден вои́стину весь добродетельным своим житие́м просия́в,/ в молитвах и поще́ниих в бдениих и́ноком о́браз был еси великий,/ искуси́теля же воздержанием победи́л еси́./ И ныне на Небесе́х лику́еши со Ангелы и со всеми святы́ми,/ тем же вопием ти:/ слава Давшему ти крепость,/ слава Венчавшему тя,/ слава Дающему тобою всем исцеление.</p>
				<p>
					<style>Слава, и ныне, Богородичен</style>:</p>
				<p>Упование христианом, Пресвятая Дево,/ Его же родила́ еси, Бога, па́че ума́ же и слова,/ непрестанно моли с Вышними силами/ дати оставле́ние грехо́в наших всех и исправле́ние житию́,/ и́же верою и любовию присно Тя славящим.</p>
				<p>
					<style>По 2-м стихословии седален, глас 8: </style>
				</p>
				<p>От земны́х на Небесная помы́слив и де́лом соверши́ ко Господу любовь, подобяся молнии,/ от востока до запада преходя́,/ яко други́й Авраа́м от отечества своего во Египет преселився,/ тако и ты, Богоблаженне Кассиа́не,/ по Божественному смотрению от града Мангупска к граду Москве прии́де,/ и Богоспасаемаго Углеча града достиже́,/ и храм пречуден Божия Матере созда́,/ и обитель прекрасну воздви́же в славу Христу Богу, и и́нок множества собра́,/ но егда́ бя́ше в жизни, печа́шеся ими яко при́сный отец,/ тако и ныне, отче Кассиане,/ собранное ти Боголюбезное стадо инок от наве́т вражиих и всяких бед свободи́/ и моли Христа Бога нашего согрешением оставление дарова́ти/ пра́зднующим любовию святую память твою.</p>
				<p>
					<style>Слава, и ныне, Богородичен</style>
				</p>
				<p>Небесную дверь и ковче́г,/ всесвятую го́ру и светлый о́блак воспоем, неопали́мую купину́, словесный рай,/ Евино воззвание,/ вселенней всей великое приятелище,/ яко спасение всем соде́яся ми́рови и оставление древним прегреше́нием;/ тем же вопием Ей:/ моли Христа Бога согрешением оставление дарова́ти/ благочестно покланя́ющимся пресвятому Рождеству Твоему.</p>
				<p>
					<style>По полиелеи седален, глас 4</style>:</p>
				<p><style>Днесь</style> в память сошедшеся, братие,/ духовно почте́м честна́го отца нашего Кассиа́на,/ иже посто́м тело свое изнури́в,/ воздержанием же страсти умертвив и бдением ум очистив,/ моли́твою же душу просвети́в, нищетою на Небесех сокровище себе некрадо́мо стяжа́в,/ послушанием Бога благопослу́шлива име́,/ чистотою жилище Пресвятаго Духа быв,/ Его же ради и Богоспасаемый У́глеч град/ торжествует о Бо́зе достойно в память твою, отче Кассиане,/ молитвами бо твоими спасаеми от искушений и бед/ и всякаго прещения, находящаго на ны,/ и паки, преподобне, не престай моляся Христу Богу/ спастися душам нашим.</p>
				<p>
					<style>Слава, и ныне, Богородичен</style>:</p>
				<p>Многими прегрешении/ аз, блудный, ум помрачи́в,/ вопию Твоему крепкому заступлению, Богородице,/ просвети души́ моея зе́ницы,/ возсия́ ми покаяния светлую зарю,/ и облецы́ мя во оружие Света,/ Дево Богороди́тельнице Чистая.</p>
				<p>
					<style>Таже степенна, антифон 1-й 4-го гласа. Прокимен</style>: Честна́ пред Господем смерть преподобных Его. <style>Стих</style>: Блажен муж, боя́йся Господа: Всякое дыхание</p>
				<p>
					<style>Евангелие от Матфея, зачало 43</style>
				</p>
				<p>
					<style>По 50-м псалме стихира, глас 8</style>:</p>
				<p>Прииди́те, инок мно́жества,/ прииди́те, пустынное воспитание,/ прииди́те, града У́глеча небора́сленныя ветви,/ испущающия и возращающия цветы благоуха́нныя инок светоно́сивых./ Прииди́те, христоноснии, новии израильты, и с нами вкупе лик составим,/ <style>Днесь</style> бо всем нам духовная поставляется трапе́за,/ и па́че благовонных аромат облагоухает нас/ память преподобнаго отца нашего Кассиа́на./ Приидите, стеце́мся и любезно целуем чудотворнаго образа его подобие,/ и благоговейне к нему воззовем:/ отче духоносне Кассиа́не,/ твоими молитвами испроси нам у Христа/ мира и велия милости.</p>
				<p>
					<style>Таже канон Богородицы с ирмосом на 6, и преподобному отцу нашему Кассиа́ну два канона на 8</style>
				</p>
				<p>
					<style>Канон преподобному, <style>егоже</style> краегранесие сицево</style>: Даждь ми, Христе мой, восхвалити Твоего угодника. <style>Глас 2</style>.</p>
				<p>
					<style>Песнь 1</style>
				</p>
				<p>
					<style>Ирмос</style>: Грядите, людие, поем песнь Христу Богу,/ разде́льшему море и наста́вльшему люди,/ яже изведе́ из работы египетския,/ яко прославися.</p>
				<p>Агнче незло́бивый, отве́рзи ми устне недостойнии и язык мой уясни́, и сердце мое просвети́,/ и ум мой озари́ светом твоего Богоразумия,/ да возмогу́ воспевати память преподобнаго Кассиа́на,/ его же на земли́ удивил еси.</p>
				<p>Многим милосердием и щедротами, Содетелю твари и веков Творче,/ молебное пение приими и прощение нашим согрешением да́руй,/ Твоего угодника, преподобнаго отца нашего Кассиа́на, молением и тишину сердцу моему.</p>
				<p>Светлое и Богоугодное житие твое яко свет воистинну на земли показа́ся,/ Божественную видети Светлость, Кассиа́не, сподобися,/ темже и видимая вся оставил еси и Непостижимаго зре́ти сподо́бися.</p>
				<p>
					<style>Богородичен</style>:</p>
				<p>Мои́х прегреше́ний, Владычице, плени́цу расто́ргни,/ Своего Сына и Господа моля́щи,/ и томя́щий мя грех, Присноде́во, низложи́,/ яко да воспева́ю Тя всегда́, Всенепоро́чная.</p>
				<p>
					<style>Ин канон, глас 4</style>
				</p>
				<p>
					<style>Ирмос</style>: Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пустыни победи́л есть.</p>
				<p>Боже́ственнаго и Пресвята́го Ду́ха блиста́яся благода́тию, иже светоно́сное, Кассиа́не,/ и честно́е соверша́ющих твое́ успе́ние,/ све́тлою моли́твою твоею страсте́й мглу очи́сти.</p>
				<p>От ю́ности, преподобне, и́ноческаго о́браза возжеле́в/ и сподо́бися его в сре́днем жития́ твоегокрасоли́тии в Русстей держа́ве получи́ти,/ иде́же и яре́м Госпо́день восприе́м, и в бразда́х своего́ се́рдца пшени́цу се́ял еси духо́вную, и пожа́л еси клас, утвержда́ют ду́шу, Богоблаже́нне.</p>
				<p>Светоносная память твоя гра́ду У́глечу <style>Днесь</style> возсия́, яко солнечныя лучи́,/ Кассиа́не, преблаже́нне о́тче наш,/ исправле́нии твои́ми страсте́й на́ших отъе́млюще о́блак,/ еяже сотворя́юще, ве́рою тя и любо́вию ублажа́ем.</p>
				<p>
					<style>Богородичен</style>:</p>
				<p>Зачала́, Пречи́стая, неизрече́нно Сло́во,/ содержа́щаго земныя концы́,/ и Сего́ родила́ еси,/ <style>егоже</style> моли́ приле́жно поми́ловати нас.</p>
				<p>
					<style>Песнь 3</style>
				</p>
				<p>
					<style>Ирмос</style>: На ка́мени мя веры утвердив,/ расшири́л еси уста́ моя на враги моя,/ возвесели́бося дух мой, внегда́ пе́ти:/ несть свят якоже Бог наш,/ и несть пра́веден, паче Тебе, Господи.</p>
				<p>Жезлом добродетелей страстное море пресек/ и гордаго врага, якоже другаго фараона, молитвами твоими погрузив,/ и избранное твое стадо, новаго Израиля, невредно соблюди, Кассиа́не преподобне.</p>
				<p>Возлюбив, блаженне, всенощное бдение и молитву непрестанну, и любовь нелицемерну,/ сими очищая ум свой, душу же просвещая, и тело свое смиряя,/ и ко дневным трудом благопокорно устрояя.</p>
				<p>Храм тя, вси вернии, Духа Пресвятаго вемы,/ и храм Боголе́пен Божией Матери воздвигл еси,/ и обитель прекрасну устроив, и в ней инок стадо Боголю́бне совокупил,/ в нем же ныне всяк недуг молитвами твоими отгоняется.</p>
				<p>
					<style>Богородичен</style>:</p>
				<p>Во ины́х жена́х мати до́ндеже дева непозна́ся,/ ни мати по рождестве де́вствовати сподо́бися,/ на Тебе же, Дево Мати, обое́ сбы́стся,/ тем веселием духа воспеваю:/ несть непорочней, паче Тебе, Владычице.</p>
				<p>
					<style>Ин</style>
				</p>
				<p>
					<style>Ирмос</style>: Весели́тся о Тебе Церковь Твоя, Христе, зовущи:/ Ты моя крепость, Господи,/ и прибежище, и утверждение.</p>
				<p>Добродетельно изначала показал еси житие, отче пребогате,/ банею пакибытия́ дар духовный от младенчества в души своей прием, благолепне Кассиа́не,/ солнца светлейши от ужаснаго Божественнаго видения просвещь вся чувства и, яко чуден, разум благий стяжал еси,/ иночество иму́щим житие неблазненно показал еси.</p>
				<p>Кто твоя подвиги изрещи́ возможет,/ ты бо пути жестокия из отечества своего в чуждых странах,/ в пусты́ни, глаголемей У́чме, шествуя, взем сурово, овощие, ягодич ядяше,/ вкушение же отлагаше сладостныя пищи болезньми воздержания.</p>
				<p>Яко ма́слина плодовита, в дому Господни прозябл еси,/ в пределех града Углеча просветився маслом трудов твоих, Кассиа́не духоносне,/ умащая наша ли́ца благодатию Духа Пресвятаго, поющих тя,/ преподобне и Богоблаженне, вся ны посети, моляся Человеколюбцу.</p>
				<p>
					<style>Богородичен</style>:</p>
				<p>Из Тебе, Чистая, Цвет неувядаемый,/ благоухая все человечество, Божественным миром естества Своего,/ Иже Отцу Собезначалъный,/ из Тебе быв под летом, Дево Всенепорочная.</p>
				<p>
					<style>Кондак, глас 4: </style>
				</p>
				<p>Якоже пресве́тлое солнце,/ возсия́ нам от Ри́ма и к ца́рскому гра́ду дости́гл еси,/ преблаже́нне о́тче Кассиа́не,/ и Ангельски в Ру́сстей земли́ пожи́л еси,/ и дре́вних по́стник на высоту́ воздержания востече́,/ и в пусты́ни Учме, близ Богоспасаемаго гра́да Углеча,/ оби́тель пресла́вну и́ноком во спасе́ние сооружи́,/ и храм благоле́пен Пречистей Богоматери Духом Божиим уясни́,/ и в ней тобою Бог прославля́ется,/ и ныне моли́тися Го́сподеви не преста́й о ста́де свое́м,/ и́же многими по́ты и труды́ стяжа́л еси́/ изба́вити его от всех обстоя́ний лука́ваго,/ и от вся́ких скорбе́й и бед невреди́му сохрани́тися,/ и нам, рабо́м твои́м, грехо́в проще́ние моли́твами твоими получи́ти,/ и гра́ду твоему́ У́глечу от напа́стей вся́ческих/ и находя́щих паде́ний, гне́вом Божиим пра́ведным, свободи́тися умоли́,/ преподобне и Богомудре о́тче Кассиа́не.</p>
				<p>
					<style>Седален, глас 8</style>:</p>
				<p>Постничеством вооружився, блаженне Кассиа́не,/ страсти победив и плоть свою покорив ду́хови,/ бесом прогонитель показася и недуги целя,/ темже любовию священную память твоего живоноснаго успения почитающе,/ просим восприяти исправление житию и миру смирение/ вопиющим к тебе, преподобне Кассиа́не, отче наш,/ моли Христа Бога грехов оставление даровати/ прославляющим всесвятую память твою.</p>
				<p>
					<style>Ин седален, глас тойже</style>
				</p>
				<p>
					<style>Подобен</style>: Премудрости:</p>
				<p>Ангельски на земли́ пожив, Богомудре отче Кассиа́не,/ ликом постническим примеси́ся/ и, взем крест на ра́мо свое, после́дова Владыце своему, звавшему тя, Христу Богу,/ и в пустыню вселився, в труде́х же и посте́х тело свое изнурил еси,/ иде́же тя пастыря Своим овцам добре устрояет Всебогатый Господь,/ сосу́де Божия Духа чистый, Кассиа́не преблаженне./ Темже моли Христа Бога грехов оставление даровати/ празднующим любовию пречестную и святую память твою.</p>
				<p>
					<style>Слава, и ныне, Вогородичен</style>:</p>
				<p>Яко Всенепорочная Невеста Творцу,/ яко Неискусомужняя Мати Избавителя,/ яко приятелище сущи Утешителя, Всепетая,/ беззаконию мя су́ща скверно жили́ще и бесом игралище в разуме бывша, потщися и сих злодействия мя избавити,/ светло жилище добродетельми соде́лавши,/ Светодательна и Нетленна, отжени́ о́блак страсте́й/ и Вышняго причастия сподоби/ и Свету невечернему молитвами Твоими.</p>
				<p>
					<style>Песнь 4</style>
				</p>
				<p>
					<style>Ирмос</style>: Пришел еси от Девы не хода́тай, ни Ангел,/ но Сам, Господи, вопло́щся,/ и спасл еси всего мя человека,/ тем зову ти: слава силе Твоей, Господи.</p>
				<p>Умертви́в себе ми́рови, жизнь равноа́нгельну на земли пожил еси, преславне,/ и яко дар освящен Владыце, Кассиа́не, свою душу чисту представил еси/ и Божественнаго Царствия достойно, отче, получил еси.</p>
				<p>Место прошения, отче, со тщанием исполняя,/ храм Боголепен Божией Матери воздвиже,/ в нем же ныне праздничною радостию инок собрание веселится,/ славяще усердно твое в Небесныя круги невечерняго Света возшествие,/ память твою священную духовно почитаем.</p>
				<p>Богоспасаемый Углеч град ныне веселием, отче,/ красуется, имея мощи твоя близ себе, преподобне Кассиа́не,/ ученицы́ же твои житию твоему ревну́юще и твоей памяти радующеся, молебно вопиют ти:/ не забу́ди стадо свое, еже собрал еси, мудре, и в жизни сей упасе́ благоче́стно,/ и ныне потщися, отче наш Кассиа́не, да привлече́ши его во ограду Небесную.</p>
				<p>
					<style>Богородичен</style>:</p>
				<p>Управи ум мой, Владычице,/ труждающийся в пучине скорбе́й/ и потопляемый нашествием тлетворных страстей,/ спаси к Тебе прибегающаго,/ иныя бо помощи, Чистая, разве Тебе, не знаем.</p>
				<p>
					<style>Ин</style>
				</p>
				<p>Ирмос: Вознесена Тя видевши Церковь на Кресте,/ Солнце праведное,/ ста в чине своем,/ достойно взывающи:/ слава силе Твоей, Господи.</p>
				<p>Обретая, отче Кассиа́не, сам себе, всеблаженне, всю нощь стояше, яко безплотен,/ недреманно око имел еси и чисто, якоже зерца́ло, духовною зарею,/ и Божественнаго явления чистым помыслом приемля.</p>
				<p>Пребыти внутрь мира никакоже восхотел еси, премудре отче Кассиа́не, имея наставляющаго тя Божия Духа силу,/ в пусты́ни У́чме вселися, безмолвно пожил еси и со зверьми мысленными вы́ну брань имел еси,/ но Божиею силою тех ополчения, яко дым и прах, по воздуху во исчезновение разгоняя.</p>
				<p>Яко Божественный зрится рай, премудре, храм Божия Матере,/ цветы испуща́я чудес мироуха́ния,/ имиже сердца́ наслаждаются верою, Кассиа́не, присно хвалящих тя.</p>
				<p>
					<style>Богородичен</style>:</p>
				<p>Святая Богородице, освяти нас,/ Яже Пресвятаго Бога рождши,/ плотию уподобитися восхотевша человеком,/ и Небеснаго жития вся покажи, Пречистая,/ причастники молитвами Твоими.</p>
				<p>
					<style>Песнь 5</style>
				</p>
				<p>
					<style>Ирмос</style>: Све́та Пода́телю и веко́в Тво́рче, Господи,/ во свете Твоих повеле́ний наста́ви нас,/ ра́зве бо Тебе, иного бога не зна́ем.</p>
				<p>Ветри́лом, отче, воздержания окрыля́ем, страстныя тьмы отбежав/ и к безстрастию путем наставляем, востече к зрению Трисолнечнаго, Нераздельнаго Божества,/ от Него озарився, нетления богатство живоносной благодати твоей нам оставил еси.</p>
				<p>Возсия́ в тебе Господь, <style>егоже</style> от души возжелел еси, преподобне Кассиа́не,/ жилище свое возлюби в Русстей имети земли́,/ в пустыни Учме, близ преименитаго града Углеча, любве ради Христовы подвизаяся в терпении вся́цем/ и Того славы духом наслаждаяся, и ныне в Небеснем Царствии безконечно веселишися.</p>
				<p>Единей Христовой любве, преблаженне Кассиа́не, приложився/ и Того смотрением Божественным в наших пределах великия реки Во́лги/ и пустыни Учме провозсияв, яко пресветлое солнце, украшаяся заповедьми Спаса Христа,/ сего ради и прия от Него благодать изгоняти духи́ нечистыя от беснующихся человек чудо зри́тельно.</p>
				<p>
					<style>Богородичен</style>:</p>
				<p>Упра́ви ум мой, Владычице, потопляемый нашествием скорбей и тлетворных страсте́й,/ спаси к Тебе прибегающаго, иныя помощи, Чистая, разве Тебе, не знаем.</p>
				<p>
					<style>Ин</style>
				</p>
				<p>
					<style>Ирмос</style>: Ты, Господи, мой свет/ в мир прише́л еси,/ Свет Святый, обраща́яй из мра́чна неве́дения/ верою воспева́ющия Тя.</p>
				<p>Законом Божественным последуя, премудре Кассиане,/ и повелением повинуяся Сотворшаго, законоположник явися иноком и правило известнейшее,/ наказатель безумным и злонравным человеком/ и наставник заблуждшим и светильник, иже во тьме неведения, преславне.</p>
				<p>Огнь искушений и страсте́й пещь слезами твоих, отче, течений и духовною росою богатно угасил еси,/ соблюде́ся неопалимь, опаля́емь бо любовию всех Царя,/ ве́щная увядил еси желания, Боголю́бче Кассиа́не, отче наш.</p>
				<p>Яко очи́стившу помышления, преподобне,/ благодать тебе дастся яко пророку будущая, яко настоящая глаголати, зрети же дальняя яко ближняя,/ и<style>еже</style> князя на князя града твоего У́глеча востаю́ща неправедное насилие дерзновенно обличил еси/ и, смерть онаго провидев, странну быти ему прорекл, Кассиа́не, Божие обиталище.</p>
				<p>
					<style>Богородичен</style>:</p>
				<p>Житейская не могут уста по достоянию Тя пети, Всепетая,/ высшу сущу Херувим и всякия твари./ Тем же с Божественным Кассиа́ном Владыку о всех нас умоли́,/ Всечистая Владычице.</p>
				<p>
					<style>Песнь 6</style>
				</p>
				<p>
					<style>Ирмос</style>: В бе́здне грехо́вней валя́яся/ неизсле́дную милосе́рдия Твоего призыва́ю бе́здну,/ от тли, Боже, мя возведи.</p>
				<p>От земных к Небесным обителем преславно вшел, Богомудре Кассиане,/ и в Божественную жизнь вселился еси, и тамо зрети неизрече́нных сподо́бися, <style>ихже</style> о́ко не ви́де, ухо не слы́ша и на сердце человеку грешну не взыде,/ яже угото́ва Бог любящим Его.</p>
				<p>Великаго святителя Иоаса́фа и чуднаго отца Паи́сия, блаженне Кассиа́не,/ благословения сподобився и духовнаго наказания поучение от них восприи́м,/ и бу́рею греха́ не погрузи́ся,/ тем и в тихое пристанище достигл Небеснаго Царствия,/ и тамо ясно наслаждаешися Божественнаго видения.</p>
				<p>Твои, всеблаженне Кассиа́не, живоносныя и всечестныя мощи, лежащия во гробе, и в земных недрех нетленныя познахом и яко источник сладких и живых вод присно нам чудотворении издает благодать, цельбы́ точа́щи: слепыя просвещая, хромых ходити устроя́я,/ разслабленных о Христе оздравляя и нечистии ду́си от бе́сных прогоняя.</p>
				<p>
					<style>Богородичен</style>:</p>
				<p>Души́ моей стра́сти, Пречистая, исцели,/ Яже безстрастия бывши источник,/ Мати Божия, просвети Рождеством Твоим,/ преподобных молитвы приемля.</p>
				<p>
					<style>Ин</style>
				</p>
				<p>
					<style>Ирмос</style>: Пожру́ Ти со гла́сом хвале́ния, Господи,/ Церковь вопиет Ти,/ от бесо́вския кро́ве очищшися,/ ради ми́лости от ребр Твоих/ истекшею Кровию.</p>
				<p>Неболезненную жизнь в болезнех восприял еси/ и болезнем лютым уставляеши озлобления/ иже верою просящим прияти избавление неисцельным недугом, Кассиа́не всечестне,/ тем разреши наша болезни душевныя и телесныя.</p>
				<p>Ра́це твоей священней приступающе,/ благоухания Божественнаго разума исполняемся, преблаженне Кассиане,/ смрада избавляющеся страстей, иже любовию тя чтущия, отче преподобне.</p>
				<p>Яко терпя́щу ти вельми́ по́ты трудов твоих/ в благовселенней ти Богоспасаемаго У́глеча града, пусты́ни У́чме, преподобне Кассиа́не,/ удо́бь воздержанием, чу́дный отче, явлься Владыка тебе Христос в день твоего преставления,/ вручи́ силу Божественну и сим ти недуги повеле́ цели́ти.</p>
				<p>
					<style>Богородичен</style>:</p>
				<p>Ной яко праведный явлься и от потопа ду́ши праведных спасе,/ тако ты, блаженне Кассиа́не, от наводне́ния реки Волги собранное ти стадо ученик/ Божественными же поученьми дивно ты́я от нашествия душетленных страсте́й спасл еси/ и, яко ски́нию, обитель кинови́и на превышшее место, всечестне, изволением Всечистыя пренесе́,/ юже и превозрастил еси болезньми и по́ты своими,/ весь возложился еси Пречистей Матери Божии.</p>
				<p>
					<style>Кондак, глас 5</style>:</p>
				<p>Яко многосве́тлая звезда́,/ возсия́л еси́ в Ру́сстей земли́, о́тче Кассиа́не,/ и я́ко бога́тство драгоце́ннаго би́сера/ прии́де к нам от ве́тхаго Ри́ма/ и доше́д Богоспаса́емаго гра́да У́глеча,/ и близ его́ Боже́ственным смотре́нием/ оби́тель всече́стну возгради́л,/ и це́рковь Матере Божия чуднови́дну созда́,/ и созва́ и́нок мно́жества,/ с ни́ми же моли́ся Христу́ Бо́гу/ изба́вити град сей от ва́рварскаго плене́ния,/ и междоусобныя бра́ни, и огненнаго запале́ния невреди́ма соблюди́,/ преподобне и Богому́дре о́тче Кассиа́не.</p>
				<p>
					<style>Икос</style>:</p>
				<p>Кто не удиви́тся или не почуди́тся человеколюбию Божию/ и кто не прославит или не испове́сть неизочтенную и несказанную смотрения Твоего, Христе Боже,/ еже к нам излия́ <style>Днесь</style>, благоутробия Свою милость,/ яко яви́л еси последнему ро́ду нашему угодника Твоего, преподобнаго отца Кассиа́на,/ земли́ Ру́сстей и гра́ду нашему У́глечу великое свети́ло и сокро́вище благода́тное,/ темже вопие́м ему си́це: о пренебесный отче Кассиане,/ радуйся, яко пресветлая звезда, от запада возсиявшая и к востоку благочестия истиннаго пришедши,- от ветхаго Ри́ма к царскому граду, преблаженне, достигл,/ отонудуже и Богоспасаемый У́глеч град Божественными детельми наполнил еси;/ княжение и отечествие свое, град Мангу́пский, оставль,/ и Христа Единаго всем сердцем возлюбил еси, и невозвратным желанием Ему последовал еси,/ и яко невеществен разум стяжал еси смирением и любовию, и милостынею, еже ко всем тихостию,/ радуйся, яко житие свое в чуждых странах, в пусты́ни У́чме препроводил еси зе́льным воздержанием трудов своих;/ радуйся, яко ту близ града У́глеча обитель святолепну и храм Божия Матере прече́стен на служение иноком возгради́л еси/ и в нем яко человек был еси естеством, но ангельски и пожил еси, и Вышняго Иерусалима согражданин явился еси;/ радуйся, яко бывый, якоже столп, страстьми непотрясо́м, обогащшийся верою крепкаго упования;/ радуйся, отечеству твоему похвала и преименитому У́глечу граду просвещение, и всей Русстей земли удобрение;/ радуйся, яко благочестива отца преславная отрасль и благоговейныя матере ветвь многоплодна;/ ра́дуйся, целому́дрия и́ноком увеща́ние сладкогла́сное;/радуйся, пастырю Христовы ограды, словесных овец вводя́щий в Божий разум;/ радуйся, красное добродетелей хранилище и в печали унывающим благое утеше́ние;/ радуйся, яко Ангелом собеседник быти сподобися и вся бесовския полки́ посрамил еси;/ радуйся, ты бо во всех стра́нах и во своем отечествии прославлен бысть о Христе много в Ру́ссии,/ и в пусты́не У́чме твори́ши чудеса, и по реце Волге плавающим тихое пристанище от обуреваний дивно уставляеши;/ радуйся, яко по отшествии мира сущим в различных бедах и искушениях/ готов сый предстатель обретаяся и везде призывающих тя быстро предваряяй;/ радуйся, яко воистинну обрете Божию благодать и со Ангелы присно зрети сподобися лицем к лицу Святую Троицу,/ радуйся, яко второе солнце, сияя чудесы, и всем, приходящим к тебе присно животну исцелений;/ радуйся, преподобне и Богомудре отче наш Кассиа́не.</p>
				<p>
					<style>Песнь 7</style>
				</p>
				<p>
					<style>Ирмос</style>: О́бразу злато́му на по́ле Деи́ре служи́му,/ трио́ твои о́троцы небрего́ша безбожнаго веле́ния,/ посреде́же огня́ вве́ржени, ороша́еми, поя́ху:/ благословен еси, Боже отец наших.</p>
				<p>От града и отечества своего пресе́льник был еси,/ к Богу ру́це простирая, спасение обре́те,/ водам же, послужившим тебе, Божиим смотрением Богоспасаемаго У́глеча града достигл еси, идеже бя́ше угодно Владыце,/ Ему же радостно ныне поеши:/ благословен Бог отец наших.</p>
				<p>Преименитаго града Ростова архиерея Иоасафа благословение Ангельскаго образа восприял еси/и в нем боголюбезнаго князя Андрея и христолюбивых людей града Углеча множества,/ чуднаго же отца Паисия и вся кинови́йския и́ноки радости исполнил еси и духовнаго веселия/ твоим по реце Волге дивно шествием, спутника, отче, Христа обрел еси,/ к Нему же ныне радостно зове́ши:/ благословен Бог отец наших.</p>
				<p>Ликуют собрания и́ночествующих множества,/ и веселятся народов Богоспасаема У́глеча града пространствия в честнем преставлении Кассиа́на преблаженнаго,/ молебный совершающе праздник, радостно от души вопиют:/ благословен Бог отец наших.</p>
				<p>
					<style>Богородичен: </style>
				</p>
				<p>Пещь преобразова́ше Твое Рождество, Всенепорочная,/ отроки бо не опали́,/ якоже ложесна́ Твоя, огнь непостоянный./ Тем же молим Тя:/ огня вечнаго избави рабы́ Своя.</p>
				<p>
					<style>Ин</style>
				</p>
				<p>
					<style>Ирмос</style>: В пещи́ Авраа́мстии о́троцы перси́дстей/ любо́вию благоче́стия па́че,/ не́жели пла́менем опаля́еми, взыва́ху:/ благословен еси в храме Славы Твоея, Господи.</p>
				<p>Освя́щся от младенства доброгласною трубою молитвы Твоея/ и неплодныя утробы многоплодны сотворил еси,/ явися отец си́рым, вдови́цам заступник милостив,/ и сми́рен, и благоуте́шителен ко всем, Кассиа́не всечестне, был еси;/ сего ради с Небес благодать приял еси исцелений:/ слепым подае́ши прозрение и хромым благотечение, и зубныя болезни облегчение.</p>
				<p>Водрузи́вый прежде крест и келлию, идеже ныне, Боголепне/ Боголюбезная кинови́я в пусты́ни У́чме тобою, освящение, сияет, Кассиа́не Богомудре,/ в ней молитвы своя возсылая Вышнему,/ яко Христа Царя Славы со Ангелы мысленныма очима, Богоносе, вы́ну зря́ще/ и в пусты́ни сей великодревесней водворяяся с Господем,/ Божественною тя благодатию осеняюща.</p>
				<p>Яко звезду, тя, Кассиа́не, всемирну,/ иноком светило незаходимое, помощника в бедах и грешником великое покаяний прибежище вемы,/ хода́тая и молитвенника предлагаю Владыце Христу тя, всечестне.</p>
				<p>
					<style>Богородичен</style>:</p>
				<p>Ви́дети желая Твой угодник Кассиа́н/ Твоего Сына и Бога неизреченную Славу, Богородительнице,/ Сего честны́й крест на ра́мо взем,/ после́дова живоносным стопа́м Его.</p>
				<p>
					<style>Песнь 8</style>
				</p>
				<p>
					<style>Ирмос</style>: В пещь о́гненную ко отроко́м евре́йским снизше́дшаго,/ и пла́мень в ро́су прело́жшаго Бога/ пойте дела яко Господа/ и превозноси́те во вся веки.</p>
				<p>Авраа́мский стяжа́в нрав, премудре, от страны́ Римския пресе́льник быв к царскому граду,/ отонудуже и Богоспасаемаго У́глеча града достигл еси/ и та́мо Богу послужил еси, обещава́вшу ти воздание богатно;/ тем, веселяся, усердно Христо́ви вопие́ши:/ благословите вся дела Господа и превозноси́те Его во веки.</p>
				<p>На земли́ пожив яко Ангел с плотию, яко безплотен безплотныя враги под ногама покори́,/ чистоту же, яко Небесный свет, стяжал еси,/ постом и бдением и молитвами в Горняя востече́,/ иде́же со Ангелы на Небесех ликуя светло, Христови вопие́ши:/ благословите вся дела Господа и превозноси́те Его во веки.</p>
				<p>Римския стра́ны и град Мангу́пск, отечество твое, проповедует, преподобне,/ и сла́внейший Углеч град тобою хвалится,/ прии́м от Бога сокровище некрадо́мо, помощника бо велика, блаженнаго Кассиана восприят,/ и с ликом мни́шеским ныне веселяшися, тем память твою празднующе, радостно вопием:/ благословите вся дела Господа и превозноси́те Его во веки.</p>
				<p>
					<style>Богородичен</style>:</p>
				<p>Великому таинству Рождества Твоего/ кто не удивится, Богородице,/ или <style>кий</style>  язык земны́й или ум безплотных изрещи возможет,/ паче бо естества и смысла, Богородице,/ Зижди́теля родила еси.</p>
				<p>
					<style>Ин</style>
				</p>
				<p>
					<style>Ирмос</style>: Ру́це распросте́р Даниил,/ львов зия́ния в ро́ве затче́,/ о́гненную же си́лу угасиша, доброде́телию препоя́савшеся/ благоче́стия рачи́тели,/ о́троцы, взыва́юще:/ благословите вся дела Господня Господа.</p>
				<p>Ум от страсте́й очистив, беседовал Го́сподеви Вседержителю,/ от Него же неизглаго́ланно, преподобне, научаем,/ пророчески предглаголал востаю́щему неправедно князю на праведнаго князя, всеблаженне;/ тем тя, яко вели́ка просветителя душа́м нашим,/ согласно, Кассиане премудре, ве́рнии похваляем, поюще:/ благословите вся дела Господня Господа.</p>
				<p>Подавая тебе яже проти́ву любве́ Зижди́тель,/ от юности соблюдая тя десницею Боголепно,/ яко от младенства вся́ко похотение попра́вит,/ тем, якоже молния, всем возсия́ великими блистании,/ жития твоего воздержании сия́юще, Кассиа́не премудре,/ иже благочестно Зижди́телю зовущим:/ благословите вся дела Господня Господа.</p>
				<p>Яко струя́ Божественна исцелений происходит от живоносныя ти благодати,/ вся исцеляет и омывает скверны страсте́й, и гное́ние язв лю́тых очищает,/ и верных животворно напая́ет всех сердца,/ Кассиа́не благодатеточи́ве, иже любовию поющих:/ благословите вся дела Господня Господа.</p>
				<p>
					<style>Богородичен: </style>
				</p>
				<p>Якоже Иса́ия древле в Карми́ле всели́ся,/ тако и ты в пустыни великолесней Учме вселитися вожделел еси/ особь с Богом упражнятися и, Богоначальными озарився светолитии, угодник явися Богородицы, вопия Ей:/ радуйся, Обрадованная, Господь с Тобою и Тебе ради с нами.</p>
				<p>
					<style>Песнь 9</style>
				</p>
				<p>
					<style>Ирмос</style>: От Бога Бога Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святыя Девы неизрече́нно воплоти́вшагося нас ра́ди,/ вернии единому́дренно пе́сньми велича́ем.</p>
				<p>Четвероле́тне пра́зднующемуся Кассиа́ну Ри́млянину тезоимени́т был еси, блаженне Кассиа́не,/ и того житию подражая, в Русстей земли́ равноангельно в созда́нней ти обители Пресвятыя Богородицы пожи́л еси,/ тем же и ра́вну почесть от Бога сподобился еси прия́ти,/ с нимже ныне на Небесех весели́шися и нас поминай, празднующих священную память твою, да тя непрестанно величаем.</p>
				<p>Память священная ти <style>Днесь</style>, яко солнце, возсия́, Кассиа́не преблаженне,/ иже благочести́вых сердца́ озаряющи, болезней твоих и чудес сиянием яко воистинну просвещаеши, отче,/ в нюже вся ны помяни́, верою почитающия тя.</p>
				<p>Твоя священная и живоносная благодать многоразли́чныя болезни исцеляет/ и попаля́ет полки́ бесо́вския всегда, Богоносе Кассиа́не,/ Божиим Промыслом то́чиши всем исцеления, верно тя присно блажа́щим.</p>
				<p>
					<style>Богородичен</style>:</p>
				<p>Глас Гаврии́лов приносим Ти, радующеся:/ радуйся, глаголюще, место священия;/ радуйся, преподобным славо и всем верным спасение,/ Еяже ради обожи́хомся, Богородице Приснодево.</p>
				<p>
					<style>Ин</style>
				</p>
				<p>
					<style>Ирмос</style>: Камень нерукосо́чный/ от несеко́мыя горы́, Тебе, Дево,/ краеуго́льный отсече́ся, Христос,/ совокупи́вый разстоя́щаяся естества́:/ тем, веселя́щеся, Тя, Богородице, величаем.</p>
				<p>Стопам последуя, преподобне и Богоносне, Владыки Христа,/ иже благочестно пожи́в на земли́, кро́ток, незло́бив яви́ся,/ милостив и смирен, и благоуте́шителен, Кассиа́не пресвяте, и любве́ исполнь Божественныя,/ сего ради тя верно восхваляем.</p>
				<p>Исплете́ся тебе венец, яко победителю, Кассиа́не всеблаженне,/ живоносною и вседержительною Десницею, отче,/ и ныне поющим всесвященную память твою,/ сподоби, блаженне, улучи́ти оставление согрешением и прияти милость, преславне.</p>
				<p>Примеси́ся Безплотному воинству и преподобным ликом сочетася,/ и со избранными всеми лику́еши, претворься и́стинным обожа́нием и безсмертною, отче, жизнию,/ с ними же непрестанно о нас своего Владыку моли,/ да подаст и нам тобою Жизнь вечную.</p>
				<p>
					<style>Богородичен</style>:</p>
				<p>Храм освяще́н, вместен Единому от Троицы сый,/ храм Твой, Владычице, угодник Тоя́, духо но́сец Кассиа́н, ча́стей воздвиже во славу Твою и честь,/ в немже непрестай моляся,/ дарующи нам помощь молитвами Твоими.</p>
				<p>
					<style>Светилен, глас 7. Самогласен</style>
				</p>
				<p>Светильника свыше просвещаемаго/ озаре́ние детельми приемлюще,/ ныне светоносною памятию твоею,/ Богоносне Кассиа́не, отче наш,/ ду́ши наша освящающаго, достодолжно почте́м;/ радуйся, яко ты <style>Днесь</style>, Христову Престолу предстоя́, преподобне, с Богоматерию Пречистою Девою,/ моляся непрестай, победы на варвары христолюбивому народу нашему дарова́ти/ и всем верующим душевное спасение/ молитвами твоими просим улучи́ти, Кассиа́не Богомудре.</p>
				<p>
					<style>Слава, глас тойже</style>
				</p>
				<p>
					<style>Подобен</style>: Духом провидя</p>
				<p>Благодать преизбы́сть Божия в души́ твоей, Богомудре Кассиа́не,/ и яко безплотен на земли́ пожив,/ тем почитающих тя любовию,/ страсте́й изба́ви темных облак, и к тихому пристанищу Божественному приведи,/ и отгони ополчения бесо́вская,/ и испра́ви к падению преклоньшихся душетленнаго потопления/ дивным ти и нечаемым предстательством и заступлением, Богоблаженне.</p>
				<p>
					<style>И ныне</style>:</p>
				<p>Сотворь воистину с Тобою величие/ Сын Превечный Отчим Советом,/ Жизнь бо нетленную без стра́сти родила́ еси/ и пребысть, якоже прежде рождества, Дева,/ ма́терских избе́гши болезней,/ и по рождестве Девою пребывша,/ темже зовем Ти со Ангелы:/ Богоневесто, радуйся, Мати Божия и Неискусому́жная,/ черто́г и дверь, и Престо́л о́гнен,/ и гора Божия несеко́мая, и купина́ неопали́мая,/ Всемилостивая Владычице.</p>
				<p>
					<style>На хвалитех стихиры на 4, глас 8</style>
				</p>
				<p>
					<style>Самогласен</style>:</p>
				<p>Божественная и светоносная наста́ память твоя <style>Днесь</style>,/ иже в постницех, великий Кассиа́не, отче наш,/ ду́шу и тело духом веселящи,/ темже приидите, празднолюбцы,/ яко да насладимся нынешняго торжества,/ се бо наше звание преи́де/ и всей Русстей земли́ удобрение,/ и граду нашему Углечу похвала и утверждение,/ сонаследник бо Христов явися,/ и Безплотных житию подражатель был еси, Кассиа́не всечестне,/ и моли́ся Спасу всех/ умирити мир и спасти души наша.</p>
				<p>Отче Богомудре Кассиа́не,/ тебе Бог показа́ в наших странах/ пастыря словесному Своему стаду,/ и украсил еси, пречудне, церковь Божия Матере,/ и, яко свещи́, в ней возжегл еси светоносных служа́щих Бо́гови и́ноков,/ идеже и священное ти тело сложив,/ душею же в Небесная взы́де ликостояния./ И ныне всесвятая твоя благодать/ Духом Божиим чудновидно живоносная исцеления/ всем, с верою притекающим, обильно источает;/ тем молися ныне, Кассиа́не пресвяте,/ даровати душам нашим мир и велию милость.</p>
				<p>Яко Ангел земны́й и Небесный человек был еси, премудре,/ умертвил еси плоти мудрование Божественными разуме́нии/ и телесных превыше страсте́й был смешен до́льними,/ нося начерта́ние Божие,/ источник умиления и щедро́там струя незави́стна,/ явися пучина чудес и грешником споручник,/ ма́слина воистинну Божия плодовита,/ маслом трудов твоих, Кассиа́не чудне,/ умаща́я верно восхваля́ющих тя.</p>
				<p>Преподобне и Богоносне Кассиа́не,/ житие свое прошед нескверно,/ терпение же, и кротость, и любовь нелицемерну,/ всенощно́е стояние, и́нокующим украшение,/ веру и надежду истинну,/ изображая в себе Божественными добродетельми,/ весь световиден показася действом Святаго Духа/ и источник чудесем яви́ся <style>Днесь</style>, и река дарований,/ притекающим к тебе, Кассиа́не Богомудре,/ еже слепым видети, прокаженным очищатися,/ и одержимыя нечистыми духи/ от тех власти избавляеши и целомудрие им твориши,/ сия тебе дарова Господь, отче наш,/ ты же тая́ нам раздаеши неоскудно, всебогате.</p>
				<p>
					<style>Слава, глас тойже</style>:</p>
				<p>Духа Божественнаго благодатию/ в память священнаго отца собраннии благовернии празднолюбцы/ Кассиа́на, благочестию подражателя, веселящеся, восхвалим,/ Церкви пресветлаго светильника,/ Божественнаго Духа сосуд преочи́щен и избран,/ чудотворца дивнаго и дародателя живоноснаго,/ <style>Днесь</style>, сошедшеся к нему, стадо и́нок/ и христоименитых людей множества со архиерейскими лицы,/ и чудесы его точа́щими в нас ныне ясно удивля́емся/ и возвеличим отца нашего, сице глаголюще:/ радуйся, Кассиа́не, постником светило многосветлое,/ и́ноком звезда незаходимая,/ архиере́ом красота и пастырем слава, преподобным совсельниче;/ радуйся, Святыя Троицы пресветлое жилище:/ радуйся, любве́ и милования исто́чниче:/ радуйся, преосия́нный светильниче разсуждений;/ радуйся, правило добродетелей истинное;/ радуйся, сто́лпе одушевле́нный Божия Матере,/ воистинну угодниче и проповедниче неизреченный;/ радуйся, преименитому У́глечу, граду нашему, похвала и утверждение.</p>
				<p>
					<style>И ныне, Богородичен</style>
				</p>
				<p>Владычице, приими́ молитвы раб Твоих/ и изба́ви нас/ от всякия ну́жды и печали.</p>
				<p>
					<style>Славословие великое и отпуст</style>
				</p>
				<p>
					<style>На Литургии: Блаженны песнь 3-я и 6-я, таже прокимен, глас 4</style>: Честна пред Господем смерть преподобных Его. <style>Стих</style>: Что воздам Господеви о всех, яже воздаде ми. <style>Апостол, зачало 213</style>: Аллилуиа. <style>Стих</style>: Блажен муж, бояйся Господа: <style>Стих</style>: Сильно на земли будет семя Его: <style>Евангелие от Матфея, зачало 43. Причастен</style>: В память вечную</p>
				<p>В той же день</p>
				<p>
					<style>Преподобныя и благоверныя великия княгини А́нны Ка́шинския</style>
				</p>
			</section>
			<section>
				<title>
					<p>Службу ея зри 12 июня, на пренесение честных мощей</p>
				</title><p>
					<style>Тропарь, глас 3</style>:</p>
				<p><style>Днесь</style> восхваляем тя, преподобная мати,/ великая княгине инокине Анно:/ яко бо лоза плодовита посреде терния,/ процвела еси во граде Кашине твоими добродетельми,/ всех удивила еси чудным твоим житием,/ темже Христу Богу угодила еси,/ и ныне, радующися и веселящися,/ пребываеши с лики преподобных жен,/ наслаждающися райския красоты́ и веселия./ Молим убо тя, моли о нас/ Человеколюбца Христа Бога нашего,/ даровати нам мир и велию милость.</p>
				<p>
					<style>Кондак, глас 4</style>
				</p>
				<p>
					<style>Подобен:</style> Вознеслся еси</p>
				<p>Яко пресветлая звезда явилася еси в Российстей земли,/ во граде Кашине, преподобная мати Анно./ Во всех благочестивых и верных женах,/ яко крин, процвела еси чистым и непорочным твоим житием,/ во инокинях же совершенными твоими труды и подвиги/ и взошла еси к Вышнему граду, радующися и веселящися,/ яко добре совершивши твое течение,/ и ныне честныя твоя мощи, аки бисерие драгое,/ явишася на исцеление всем приходящим с верою./ Тем и вопием ти:/ радуйся, всекрасная душею, и моли Христа Бога о спасении душ наших.</p>
				<p>В той же день</p>
				<p>
					<style>Мучеников Каза́нских Иоа́нна, Стефа́на, Петра́, Бори́са, Иа́кова, Фео́дора, Сильва́на, Фео́дора, Васи́лия, Фео́дора, Дими́трия, Михаи́ла, Иоа́нна и Васи́лия</style>
				</p>
				<p>
					<style>Тропарь, глас 1</style>:</p>
				<p>Молитвами Твоих мучеников, Господи,/ благочестие в стране Каза́нстей насади́ся,/ и, яко пла́менем о́гненным,/ Православной верой Восток озари́ся,/ и ныне их предста́тельством, Человеколюбче,/ не помяни́ беззаконий наших,/ но утверди нас в вере истинней/ и мир подаждь, молимся Ти.</p>
				<p>
					<style>Кондак, глас 1</style>:</p>
				<p>Молитвами святых мучеников Казанских/ умоле́н буди, Господи,/ и вся наша болезни исцели́,/ и мир умири́, Многомилостиве.</p>
			</section>
		</section>
		<section>
			<title>
				<p>В 3-й день</p>
			</title>
			<section>
				<title>
					<p>Свята́го священному́ченика Диони́сия Ареопаги́та</p>
				</title><p>
					<style>На Го́споди, воззва́х: стихи́ры на 6, глас 1</style>
				</p>
				<p>
					<style>Подо́бен</style>: Небе́сных чино́в</p>
				<p>Во вну́треннейший мрак непристу́пнаго Света/ ты разу́мно вшед,/ навы́кл еси Боже́ственная недоуме́нная Сло́ва,/ учениче́ Христов, свяще́нне Диони́сие,/ и Ангельския чи́ны на земли/ явственно изъясни́л еси.</p>
				<p>Трисия́нною зарею просвети́в твою душу/ и огне́м веще́ственным, изнуря́ющим тело,/ к невеще́ственней преставился еси, отче, Светлости,/ со Ангелы совоку́пился еси:/ с нимиже моли́ся непрестанно за нас/ спасти ду́ши наша.</p>
				<p>Па́стырски преизя́ществовав в Церкви Божией,/ сердце твое, отче,/ прия́тельно благодати Духа соделал еси./ Темже и нам источаеши, яко во́ды,/ от честны́я твоея ра́ки всегда,/ Диони́сие, исцеле́ния.</p>
				<p>
					<style>Ины стихиры, глас тойже</style>
				</p>
				<p>
					<style>Подобен</style>: Всехвальнии</p>
				<p>У́дицею благодати, мудре,/ Па́вел Божественный, народовеща́в, улови́ священноявле́нна/ и неизрече́нных зрителя соде́ла,/ тя, сосуд избра́нный, видев./ С нимже моли, благоглаго́ливе Дионисие/ спасти любовию пою́щия тя.</p>
				<p>Ангелом равноче́стен ум, отче Диони́сие,/ добродетели ра́ди соделав,/ премирное священнонача́льства благочи́ние, всему́дре,/ сих священноповествова́л еси,/ имиже учини́л еси Церковная составле́ния,/ Небесным чино́м подо́бяся.</p>
				<p>Любомудре́йше Богу, блаженне Диони́сие,/ яко мо́щно подо́бяся,/ именова́ний твое та́инственно Божественных/ благоче́стно распросте́рл еси/ Божественное, Богомудре, сказа́ние,/ едине́нием лучшим навы́к, яже паче мысли,/ и научил еси мира концы́.</p>
				<p>
					<style>Слава, глас 2. Андрея Иерусалимскаго:  </style>
				</p>
				<p>Прииди́те, вернии,/ согласно летнюю память иерархов похвалим,/ Диони́сия же и Киприа́на:/ ов бо оплева́в сто́иков филосо́фов/ и сосудом избра́нным научився,/ неизрече́нных та́йн зна́тель бысть;/ ов же, добрыя ради девы Иусти́ны,/ по́мысл просвети́в, де́монския пре́лести избеже́/ и волше́бныя книги огне́м изже́г,/ Евангельский проповедник бысть./ Тем и мы, грешнии,/ просла́вльшему сия Спасу славосло́вяще, возопии́м:/ Иже Твоя страстоте́рпцы славою венча́вый, Христе Боже,/ тех молитвами спаси души наша.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Егда от Древа</p>
				<p>Егда Нескверная Агница ви́де Своего Агнца,/ на заколение, яко человека, волею влеко́ма,/ пла́чущи, глаголаше:/ безча́дствовати Мя ныне тщи́шися, Христе, Рождшую Тя,/ что́ сие сотворил еси, Изба́вителю всяческих;/ оба́че воспеваю и славлю Твою, юже паче ума и сло́ва,/ кра́йнюю благость, Человеколюбче.</p>
				<p>
					<style>На стиховне Октоиха. Слава, глас 4</style>:</p>
				<p>Небеснаго знания невидимую глубину́ тебе нарече́м,/ светле́йший мучениче Христов,/ яко бо ору́жника/ и тве́рда побо́рника Церкве воспеваем тя, мудре:/ огне́м бо чисте́йшим просиял еси,/ сподо́бився вкупе с Вышними воинствосло́вии/ светлою одеждею облещи́ся Христа/ и озари́в ум све́тлостию Духа Святаго, Диони́сие./ Тем твою всемирную память торжествуим верно,/ сла́вяще просла́вльшаго тя Господа.</p>
				<p>
					<style>И ныне, Богородичен или Крестобогородичен</style>:</p>
				<p>
					<style>Подобен</style>: Яко до́бля</p>
				<p>Агнца и Пастыря, Тя на Древе яко виде,/ Агница рождшая рыда́ше и ма́терски Ти веща́ше:/ Сыне Возжеле́нне, како на Древе Кре́стнем пове́шен еси, Долготерпели́ве?/ како ру́це и но́зе Твои, Слове, пригвозди́шася от беззаконных,/ и Кровь Твою излия́л еси, Владыко?  </p>
				<p>
					<style>Тропарь, глас 4: </style>
				</p>
				<p>Бла́гости научи́вся и трезвя́ся во всех,/ благо́ю со́вестию священноле́пно обо́лкся,/ поче́рпл еси от сосу́да избра́ннаго неизрече́нная/ и, ве́ру соблю́д, ра́вное течение совершил еси,/ священномучениче Диони́сие,/ моли Христа Бога спасти́ся душа́м нашим.</p>
				<p>
					<style>Слава, и ныне, Богородичен или Крестобогородичен</style>
				</p>
				<p>
					<style>На утрени</style>
				</p>
				<p>На Бог Господь: <style>тропарь святаго, дважды. Слава, и ныне, Богородичен или Крестобогородичен. Оба канона Октоиха со ирмосом на 8 без мученичнов и святаго на 6, <style>егоже</style> краегранесие: </style>Ум хвалю мудрых учений. <style>Феофан. Глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Во́ду проше́д, яко сушу,/ и египетскаго зла избежа́в,/ изра́ильтянин вопия́ше:/ Изба́вителю и Богу нашему пои́м.</p>
				<p>Павлом Божественным науче́н, Небесных, Диони́сие, ви́дцем,/ Небесный таи́нник а́бие и Боговеща́тель был еси.</p>
				<p>Иже благодатию Божиею озари́вся,/ просвети́, блаженне, поющих тя ду́ши/ твоя разуме́ти Богодухнове́нная учения, Диони́сие.</p>
				<p>Умом преочище́нным и душе́ю/ Небесных удобре́ний сия́ния уве́дети сподо́бился еси/ и тех ликостояния, Диони́сие.</p>
				<p>
					<style>Богородичен</style>:</p>
				<p>Черто́г светоно́сный паче ума воплоще́ния явилася еси всех Соде́теля:/ из Тебе бо плоть, Богомати, нашу оде́ял есть.</p>
				<p>
					<style>Песнь 3</style>
				</p>
				<p>
					<style>Ирмос</style>: Небеснаго круга Верхотво́рче, Господи,/ и Церкве Зижди́телю,/ Ты мене утверди́ в любви Твоей,/ жела́ний кра́ю,/верных утвержде́ние,/ Едине Человеколюбче.</p>
				<p>Небесных круго́в превозше́д, отче, преми́рных чи́ны, и во́инства, и све́тлости,/ высоковеща́ньми слове́с и всемудрыми уче́нии всем изъясни́л еси.</p>
				<p>Высокаго виде́ния насы́щся, преподобне,/ име́н Божественных Божественное разумение Богосло́вил еси,/ Тро́ичный Богослов быв благодатию, Богоблаже́нне Дионисие.</p>
				<p>Умертви́вся нынешним желанием, еже к Богу,/ и любому́дрию крепко научи́вся,/ су́щим паче ума животво́рным дарова́нием Богоносный орга́н, отче, был еси.</p>
				<p>
					<style>Богородичен</style>:</p>
				<p>Дея́нием, Дево, Вседе́тельнаго Духа,/ тело Владыце всех плодоноси́ла еси,/ в Немже осуди́ся мира грех и Жизнь источи́ся ве́чнующая.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>В пучи́не премудрости уча́, Духа глубины́,/ Тро́ицы Едино Божество́ пропове́дал еси, преподобне,/ списа́в вся Ангельския чи́ны и тайная тех сия́ния, Богомудре./ Тем и нижнюю иера́рхию счиня́я,/ ко единому вся возве́л еси еди́нству, иерарше Дионисие./ Моли Христа Бога прегрешений оставление даровати/ честву́ющим любовию святую память твою.</p>
				<p>
					<style>Слава, и ныне, Богородичен</style>
				</p>
				<p>Солнца о́блаче разу́мнаго,/ Божественнаго Света светильниче златокова́нный,/ Нескве́рная, Небла́зная, Всенепоро́чная Владычице,/ омраче́нную душу мою ослепле́нием страсте́й/ безстра́стия заре́ю просвети́, молюся./ И оскверне́нное мое сердце омы́й пото́ки умиления, покаяния же слеза́ми,/ и от тимения мя очисти дел моих, да любовию зову Ти:/ Богородице Присно дево, моли Христа Бога, прегрешений оставле́ние пода́ти ми,/ Тебе бо имею надежду, раб Твой.</p>
				<p>
					<style>Крестобогородичен</style>:</p>
				<p>Агнца, и Пастыря, и Изба́вителя Агница зрящи на Кресте, восклицаше, плачущи,/ и, горько рыда́ющи, вопия́ше:/ мир убо радуется, прие́мляй Тобою избавле́ние,/ утроба же Моя горит, зря́щи Твое распятие,/ еже терпи́ши за милосердие милости./ Долготерпеливе Господи, милости бе́здно и исто́чниче неисчерпаемый,/ умилосе́рдися и даруй согрешений оставле́ние/ верою пою́щим Божественная Стра́сти Твоя.</p>
				<p>
					<style>Песнь 4 </style>
				</p>
				<p>
					<style>Ирмос</style>: Ты моя крепость, Господи,/ Ты моя и сила,/ Ты мой Бог, Ты мое ра́дование,/ не оста́вль не́дра Отча/ и нашу нищету́ посети́в./ Тем с пророком Авваку́мом зову Ти:/ силе Твоей слава, Человеколюбче.</p>
				<p>Церковное благочиние украси́л еси:/ в них бо, отче, живописа́л еси зра́чныя о́бразы/ явственно священнописанием Безо́бразных сил;/ имиже тайново́дятся и просвеща́ются вся верных, Богомудре, собо́ры.</p>
				<p>Струи́ твоего Богословия, Богоприятне, цветники́ напая́ют словесныя,/ присноцвету́щия зело и насажде́нныя на правости Богословия:/ единство бо Существа в Трие́х Ли́цех, честно́е Единонача́лие пропове́дал еси.</p>
				<p>Ангельскаго священноначальства сильное, святителю, желание и раче́ние, еже к Богу,/ и неуклонное ма́ние к высоте́ Божественней и непостижи́мей,/ научил еси Богомудренно верою вопию́щия:/ силе Твоей слава, Человеколюбче.</p>
				<p>
					<style>Богородичен</style>:</p>
				<p>Священноде́йствитель спасения бысть Сын Твой всем поющим Тя,/ и Наставник, и Просвети́тель, и Правда, Дево, и избавление./ Тем Тя, Богородицу, истинно и госпо́дьственно вернии единому́дренно славим.</p>
				<p>
					<style>Песнь 5</style>
				</p>
				<p>
					<style>Ирмос</style>: Вску́ю мя отри́нул еси/ от лица Твоего, Све́те незаходи́мый,/ и покрыла мя есть чужда́я тьма, окаяннаго,/ но обрати́ мя и к свету за́поведей Твоих/ пути моя напра́ви, молю́ся.</p>
				<p>Глагол твоих веща́ние, яко некий Небесный шум носимь,/ безбожныя разумы огроми́ словом благодати/ и велений Божественных зарями светле́йшими верных сердца́ просвети.</p>
				<p>Уподобился еси купцу, ищущему добрыя бисеры, всебогате,/ и обрел еси един бисер, истинно многоценен,/ и, уди́влься его Боготво́рну световерже́нию, святителю, Бога испове́дал еси.</p>
				<p>Источник мудрости, любому́дрейше отче, возлюбил еси,/ и, тоя́ рачением и любовию одержимь, велик был еси,/ и ре́ки Божественных веле́ний всегда то́чиши, Богогласе.</p>
				<p>
					<style>Богородичен</style>:</p>
				<p>Яко Обрадованная, добротворя́щее прияла еси благоле́пие,/       вся еди́нем хотением Сотво́ршаго,/ и Божественною добро́тою и просвещением благоверия, Богомати, нас Удобри́вшаго.</p>
				<p>
					<style>Песнь 6 </style>
				</p>
				<p>
					<style>Ирмос</style>: Очи́сти мя, Спасе,/ мно́га бо беззакония моя/ и из глубины́ зол возведи́, молю́ся:/ к Тебе бо возопи́х и услы́ши мя,/ Боже спасе́ния моего.</p>
				<p>Законно любому́дрствуя, мудрости дар получил еси,/ Божественне Богосло́вя Православныя догма́ты, всеблаженне, оста́вил еси,/ <style>ихже</style> наслаждающеся, вернии, тя блажи́м.</p>
				<p>Разумом Боголепным, Богомудре, удобряем,/ Божественному учителю слух твой приклони́л еси/ и преми́рную от Него мудрость навыкл еси, Диони́сие.</p>
				<p>Житие твое чу́дно, слово же ди́внейше,/ язык твой светоза́рен, уста огнедухнове́нна и духодви́жима,/ ум же твой испы́тен, отче, Богоблаженне.</p>
				<p>
					<style>Богородичен</style>:</p>
				<p>Глас Ти Гаврии́лов радостно, Дево, взываем вернии,/ из Тебе бо неизрече́нно нам Живоначальный Творец изше́л есть/ и примеси́ся человеком, Человеколюбец.</p>
				<p>
					<style>Кондак, глас 8</style>
				</p>
				<p>
					<style>Подобен</style>: Взбранной</p>
				<p>Небесная врата проше́д духом яко ученик/ до тре́тияго Небесе́ дости́гшаго апостола, Диони́сие,/ неизрече́нных обогатился еси всяким разумом/ и озари́л еси во тьме неве́дения седя́щия./ Темже зовем:/ радуйся, отче всемирный.</p>
				<p>
					<style>Икос:   </style>
				</p>
				<p>Ангел от человеков, доброде́тельми быв великий Дионисий,/ весь, яко крила́т, навы́че умом Небе́сныя разумы./ Тем пе́сньми, яко Ангела, почтим, вопию́ще к нему такова́я:/ радуйся, уве́девый Христа Павлом;/ радуйся, многия ко Христу обрати́вый;/ радуйся, многобожия храмо́в губителю;/ радуйся, Богоразумнаго совета смотрение;/ радуйся, книго Богоначерта́нная тайных сокровищ;/ радуйся, скрижа́ль Богозра́чная и зерца́ло Небесное;/ радуйся, яко Страсть Господню видел еси;/ радуйся, яко усердно Того ради закала́ешися;/ радуйся, источниче, источа́я разум;/ радуйся, капле, угаша́ющи безумие;/ радуйся, стезе́ неле́стная спасения;/ радуйся, прегра́до нечестивых прехода;/ радуйся, отче всемирный.</p>
				<p>
					<style>Песнь 7</style>
				</p>
				<p>
					<style>Ирмос</style>: Бо́жия снизхожде́ния/ огнь устыде́ся в Вавило́не иногда́,/ сего ради о́троцы в пещи́ ра́дованною ного́ю,/ яко во цве́тнице, лику́юще, поя́ху:/ благословен еси, Боже отец наших.</p>
				<p>Яко туча Небесная землю жаждущую,/ твоя учения верных сердца́ присно жела́ющая умаща́ют/ и несы́тно вопи́ти науча́т:/ отец наших Боже, благословен еси.</p>
				<p>Разумом Богому́дренным безплотныя умы́: расписал еси/ и тех, преблаженне, песнословия, Божествен быв, Церковь пети наказал еси:/ благословен Бог отец наших.</p>
				<p>Прия́телище Духа Всесвята́го явился еси благоключи́мое/ и, Того вдохнове́ния и явления проро́чески провозглаша́я, му́дре Дионисие, вопия́ше весело:/ благословен Бог отец наших.</p>
				<p>
					<style>Богородичен</style>:</p>
				<p>Се ныне исполнися Иса́ии Богоглаго́ливаго проречение:/ Дева бо во чре́ве Бога Слова име́/ и породи́ла есть Жизнодавца, Емуже вси зове́м:/ благословен Бог отец наших.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халде́йский мучитель/ Богочести́вым неи́стовно разжже́,/ силою же лу́чшею спасе́ны сия́ видев,/ Творцу и Изба́вителю вопия́ше:/ о́троцы, благослови́те,/ священницы, воспо́йте,/ людие, превозноси́те во вся веки.</p>
				<p>Све́тел, яко зерца́ло, быв, Дионисие,/ и вмести́телен чистых явлений ум соделав,/ добродетелию, всебогате, лучи́ паче ума сияния приемля, вопия́л еси:/ священницы, благослови́те, людие, превозноси́те во вся веки. </p>
				<p>Обильнейшая благодать излия́ся во устна́х твоих,/ тем Божественная учения предложил еси,/ и тех ра́зумы паче смысла нам простира́я и ясне́е и светло отверза́я, верою поющим:/ священницы, благослови́те, людие, превозноси́те во вся веки.</p>
				<p>Зна́емейша бысть тобою, Дионисие, Афинская всеславная митрополия,/ Христу прине́сшая тя начаток всесвященный, Всецарю всегда пою́щи:/ о́троцы, благослови́те, священницы, воспойте, людие, превозноси́те во вся веки.</p>
				<p>
					<style>Богородичен</style>
				</p>
				<p>Мати Божия Всенепорочная, души́ моея́ струны и греховныя я́звы потреби́/ Сына бо родила́ еси, власть иму́щаго/ свя́занныя плени́цами греховными удобь осла́бити от уз нереши́мых,/ Единаго Благодетеля и Единаго Жизнода́вца.</p>
				<p>
					<style>Песнь 9</style>
				</p>
				<p>
					<style>Ирмос</style>: Ужасе́ся о сем Небо,/ и земля́ удиви́шася концы́,/ яко Бог яви́ся человеком пло́тски,/ и чрево Твое бысть простра́ннейшее небес:/ тем Тя, Богородицу,/ Ангелов и человек чинонача́лия величают.</p>
				<p>Святых апостол сподо́бился еси ви́дитель быти/ и сострадалец, и соо́бщник был еси славы,/ и с теми на виде́ние потщался еси телесе́/ истинно Живоначальныя Единыя Богородицы и Честнейшия,/ Юже достойно величаем.</p>
				<p>Божественнаго Царствия на Небесех наследник был еси яко законен архиерей, отче,/ яко непобеди́мъ страдалец священства ма́стию кровь сраствори́л еси мученическую./ Тем сугубым венцем сподо́бился еси достойно, священнотаи́нниче Диони́сие.</p>
				<p>Яко имея дерзновение ко Христу, иерарше, мудре Диони́сие,/ всегда моли́ избавится от искушения благочестно поющим тя,/ учениче́ неизреченных виде́ний, яко тайноуче́нныя и Богоначальныя священноявле́нник благости.</p>
				<p>
					<style>Богородичен</style>:</p>
				<p>Победившу е́реси хра́брски, честну́ю Церковь яви,/ юже Христос честно́ю Своею Кровию яко Благ стяжа́, Обрадованная, Сын Твой истинно,/ и спаси от бед и от обстоя́ния, одержа́щего нас, Владычице.</p>
				<p>
					<style>Светилен</style>
				</p>
				<p>
					<style>Подобен</style>: Учеником зрящим</p>
				<p>Доброде́тельми восходя́, возвысився на Небеса, Богоприя́тне,/ и познал еси Ангелов чи́ны, и всех Вышних стоя́ния,/ и Трисолнечную зарю, навы́к от Павла.</p>
				<p>
					<style>Богородичен</style>:</p>
				<p>Иже жизни Божественней и блаженней/ позави́дев ми древле в рай,/ враг прелука́вый и злоко́зненный, и от Еде́ма изгнав мя,/ умерщвля́ется Рождеством Твоим, Богородице.</p>
				<p>
					<style>На стиховне Октоиха. Слава, святаго, глас 8</style>
				</p>
				<p>
					<style>Германово</style>:</p>
				<p>Во святителех и мученицех,/ преизя́ществовав, преподобне,/ ве́рен явился еси пастырь,/ и, Христову испив чашу,/ тем во обои́х благоугоди́в Тому,/ молися о всех нас,/ с Го́рними служи́тельми во Свете ныне водворяемый.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Мученицы</p>
				<p>Ю́ница Нескверная,/ ю́нца́ ви́дящи на Древе пригвожда́ема волею,/ рыда́ющи жа́лостне:/ увы Мне, вопия́ше, Люби́мейшее Чадо,/ Что́ Ти сонм воздаде́ безблагода́тный евре́йский,/ хотя Мя обезча́дствовати от <style>Тебе</style>, Вселюбе́зне.</p>
				<p>
					<style>На Литургии: Блаженны Октоиха на 4 и святаго песнь 3-я на 4. Прокимен, глас 8</style>: Восхвалятся преподобнии во славе и возрадуются на ло́жах своих.<style>Стих</style>: Воспойте Господеви песнь но́ву. <style>Апостол Деяний, зачало 40, от полу</style>. Аллилуия, глас 2. <style>Стих</style>: Священницы Твои облекутся правдою: <style>Евангелие от Матфея, зачало 55 от полу. Причастен</style>: В память вечную будет праведник</p>
				<p>
					<style>Преподобнаго Диони́сия Затворника, </style>
				</p>
				<p>
					<style>в Дальних пещерах почивающаго</style>
				</p>
				<p>
					<style>Тропарь, глас 4</style>:</p>
				<p>Жертву Безкро́вную приноси́вый Го́сподеви непоро́чне/ и служи́вый Ему по званию своему многое время неле́ностне,/ священне Диони́сие,/ моли́ся о нас,/ любовию чтущих тя.</p>
				<p>
					<style>Кондак, глас 2</style>:</p>
				<p>Священноде́йствовавшаго на земли священноле́пно/ и потруди́вшагося в чину своем до́бре,/ ныне же на Небесех лику́еши све́тло,/ священными похваляем тя пе́снь ми, Диони́сие, и молим:/ моли Христа Бога непрестанно о всех нас.</p>
			</section>
		</section>
		<section>
			<title>
				<p>В 4-й день</p>
			</title>
			<section>
				<title>
					<p>Обретение честны́х мощей святителей Гу́рия, архиепи́скопа Каза́нскаго, и Варсоно́фия, епи́скопа Тверска́го</p>
				</title><p>
					<style>На ма́лой вече́рни </style>
				</p>
				<p>
					<style>Стихиры глас 1.</style>
				</p>
				<p>
					<style>Подобен</style>: Небе́сных чинов:</p>
				<p>Взя́сте на ра́мо крест Христов/ и распя́стеся миру, преподобнии,/ и после́довасте стопа́м созда́вшаго от не сущих вся, Божия Слова./ <style>егоже</style> моли́те, да прии́мем грехо́в проще́ние/ и насле́дницы будем жизни ве́чныя.</p>
				<p>Яви́стеся сокро́вище доброде́телей/ и презре́сте вся яже в житии́ кра́сная,/ Христо́вою любо́вию распала́еми, и́щуще яже Богу уго́дная./ И Того ради бы́сте жи́теле Царства Небеснаго/ и о нас моли́те,/ да будем и мы тому соприча́стницы.</p>
				<p>Безстра́стия бы́вше кра́снии сосу́ди, отцы́ преблаже́ннии,/ и чуде́с исто́чницы,/ мона́шествующих сто́лпи кре́пцыи, де́монов прогони́телие/ и страсте́й цели́телие,/ да почту́тся пе́сньми/ наста́вницы наши прему́дрии/ и мо́лят Христа да спасет ду́ши наша.</p>
				<p>
					<style>Слава, глас 6</style>:</p>
				<p>Кто дово́лен похвали́ти таковы́я святи́тели,/ возсия́вшия напосле́док лет,/ благода́тию бо Свято́го Ду́ха/ чуде́с исцеле́ний дар прие́мше от Бо́га/ и своих телес нетле́ние,/ нам же у Христа про́сят грехо́в проще́ния/ и ве́лия ми́лости.</p>
				<p>
					<style>И ныне, Богородичен</style>
				</p>
				<p>
					<style>На стиховне стихиры, глас 2</style>
				</p>
				<p>
					<style>Подобен</style>:    Доме Евфрафов</p>
				<p>Дом и жили́ще Духа Пресвята́го/ преподо́бнии отцы были есте́,/ темже и нас дом Того соде́лайте,/ святую вашу память почита́ющих.</p>
				<p>
					<style>Стих</style>: Честна́ пред Господем/ смерть преподо́бных Его.</p>
				<p>Не преста́йте моля́щеся, преподобнии,/ о при́сных рабе́х ваших,/ <style>ихже</style> нетле́нием теле́с ва́ших возвесели́сте,/ да вси честну́ю вашу па́мять, веселя́щеся, почита́ем.</p>
				<p>
					<style>Стих</style>: Восхва́лятся преподо́бнии во сла́ве/ и возра́дуются на ло́жах свои́х.</p>
				<p>Моли́теся приле́жно за ны, наста́вницы на́ши,/ и изба́вите ны от бед и скорбе́й,/ и́же на ны нахо́дят,/ ускори́те, святи́и, на помощь нашу,/ да по до́лгу вас ублажа́ем.</p>
				<p>
					<style>Слава, глас 3. Самогласен</style>
				</p>
				<p>Мног труд и те́сен путь в житии́ своем прешли́ есте́,/ отцы преподобнии,/ и тем дости́гли есте́ в тихое приста́нище/ и радость неизрече́нную,/ идеже пра́ведных веселя́тся ли́цы,/ явля́ющеся нам, ча́дом своим,/ яко мзду прия́ли есте́ трудо́в своих.</p>
				<p>
					<style>И ныне, Богородичен</style>
				</p>
				<p>
					<style>Тропарь общий святых, глас 3</style>
				</p>
				<p>
					<style>Подобен</style>: Да веселя́тся:</p>
				<p>Пе́рвии учи́телие пре́жде те́мному,/ ныне же све́тлому и новопросвеще́нному гра́ду Каза́ни,/ пе́рвии возвести́телие пути́ спаси́тельнаго,/ и́стиннии храни́телие апо́стольских преда́ний,/ столпи́ непоколеби́мии, благоче́стия учи́телие/ и Православия наста́вницы, Гу́рие и Варсоно́фие,/ Владыку всех моли́те/ мир вселе́нней дарова́ти и душа́м нашим ве́лию милость.</p>
				<p>
					<style>Слава, и ныне, Богородичен</style>
				</p>
				<p>
					<style>Не велицей вечерни</style>
				</p>
				<p>Блажен муж: На Господи, воззвах: <style>поставим стихов 8 и поем стихиры святителя Гурия, глас 5</style>
				</p>
				<p>
					<style>Подобен</style>: Радуйся:</p>
				<p>Преда́нием прилежа́в приле́жно,/ я́же прия́л еси от Спаса нашего Христа́ Бо́га,/ и святых Его учени́к,/ и вселе́нских учи́телей,/ ве́рою и благопокоре́нием к наказа́телю своему/ и дости́гл еси слове́сное наказа́ние/ и соверше́нное позна́ние Свяще́нных Писа́ний./ И того ради избра́ннаго Христова ста́да отец/ и учи́тель явля́ешися, святи́телю Гу́рие,/ Христа Бога моли́ спасти́ся нам,/ верою приходя́щим к ра́це моще́й твоих.</p>
				<p>К три́десятем два ле́та/ земле́ю покрове́но бысть честно́е тело твое, святи́телю Гу́рие,/ и обрете́ся ра́ка моще́й твоих/ полна́ ми́ра благово́ннаго,/ гроб же и погреба́льная но́ва бя́ху,/ кре́постию же но́вых крепча́йша;/ тело же твое честно́е, аки гу́ба, верху́ ми́ра ноша́шеся;/ части же от чудотво́рнаго твоего те́ла/ ни еди́ней погруже́нней бы́вшей, це́лости ра́ди./ Темже мо́лим тя, святи́телю Гу́рие:/ моли́ Христа Бога спасти́ся душа́м нашим.</p>
				<p>Мона́ха два подви́гшася к Богу до́бре,/ Ио́на и Некта́рий, еди́н еди́наго роди́вый,/ тебе же послужи́вша в мире верно,/ и по смерти твоей веру к тебе держа́ста несумне́нну/ и хра́мину ка́менну над гро́бом твоим согради́ста:/ в тойже и сами близ тебе погребо́шася, святи́и ти́и,/ многим нетле́нием от Бога почте́ни бы́вше./ Моли́ с ними, святи́телю Гу́рие, Христа Бога/ дарова́ти нам мир и ве́лию милость.</p>
				<p>Егда́ обрето́шася мо́щи твоя, святи́телю Гу́рие,/ тогда испо́лнися весь град благоуха́ния,/ и стеко́шася всенаро́дное мно́жество,/ церко́внаго первопресто́льника и па́стыря своего зре́ти жела́юще,/ ра́дости и слез испо́лнишася, вопию́ще и глаго́люще:/ О первый учи́телю и наста́вниче гра́ду нашему,/ мо́лим тя, моли́ Христа Бога,/ да пода́ст мир миру и душа́м на́шим ве́лию ми́лость.</p>
				<p>
					<style>Ины стихиры святителя Варсонофия, глас 5</style>
				</p>
				<p>
					<style>Подобен</style>: Преподобне отче</p>
				<p>Святи́телю преди́вный Варсоно́фие,/ споспешеству́й нам, ча́дом твоим,/ на ви́димыя и неви́димыя враги́ на́ша:/ и́маши бо на сие от Бога да́нную тебе си́лу,/ и́стинный Божий уго́дниче,/ моли́ изба́витися нам от вся́ких бед/ твоими, свя́те, моли́твами.</p>
				<p>Восхоте́в по Христе́ жи́ти,/ показа́лся еси целому́дрен, святи́телю Варсоно́фие,/ и мно́гим путь показа́в ко спасе́нию,/ ко Христу приве́л еси, твоему Влады́це./ Име́я к Нему дерзнове́ние,/ за чту́щия тя моли́,/ да изба́вимся бед и печа́лей,/ да вси тебе велича́ем.</p>
				<p>Со усе́рдием слове́с Бо́жиих послу́шатель быв/ и благоче́стно и пра́ведно, благоуго́дно житие пожи́в,/ святи́телю Варсоно́фие,/ Христа́ любя́ и Христо́м люби́м быв,/ и ве́чных благ насле́дник был еси./ Моли́ Христа Бога, преподобне,/ спасти́ и просвети́ти ду́ши наша.</p>
				<p>Преподобныя твоя ру́ки просте́р моле́бно,/ Варсоно́фие, о́тче преподо́бне,/ о держа́ве нашей Христу моли́ся,/ о гра́де и о святе́й оби́тели,/ е́йже был еси первый зда́тель/ и па́стве нача́льник,/ в <style>нейже</style> трудолюбе́зно поще́нием и молитвою до́бре подви́гся,/ и многотру́дному твоему те́лу положи́тся Бог в той изво́ли;/ и пресла́вно обрето́шася честны́я твоя мо́щи нетле́нны,/ подаю́т чудеса́ и исцеле́ния./ Моли́, преподо́бне, и нам спасти́ся,/ твою память почита́ющим.</p>
				<p>
					<style>Слава, глас 4</style>:</p>
				<p>Духо́вною благода́тию отъе́млете неду́ги и стра́сти,/ и отго́ните ду́хи лука́выя, и исцеля́ете стра́сти неисце́льныя,/ и просвеща́ете ве́рныя, и неве́рных в веру претворя́ете/ блиста́нии чуде́с ваших, отцы преподо́бнии./ Темже <style>Днесь</style> гла́сы немо́лчными/ воспева́ем вашу память пресве́тлую и мо́лим вас:/ моли́те Христа Бога/ спасти́ся душа́м нашим.</p>
				<p>
					<style>И ныне, Богородичен</style>
				</p>
				<p>
					<style>Вход. Прокимен дне</style>
				</p>
				<p>
					<style>Чтения 3 святительская (зри страницы 135-138)</style>
				</p>
				<p>
					<style>На литии стихиры, глас 3. Самогласны</style>:</p>
				<p>Чи́стою со́вестию и благи́м нра́вом/ мона́хи и мирески́я мно́гия/ уче́нием вашим ко Христу́ привели́ есте́/ и сего ради нетле́нием от Христа почте́ни есте́./ <style>егоже</style> моли́те спасти́ся душа́м нашим.</p>
				<p>Ра́ки ваша вопию́т к Богу моли́тву вашу/ и про́чия доброде́тели,/ послушеству́ют же Тому и ри́зы ваша погреба́льныя;/ свята́я же телеса́ ваша вселе́нную удивля́ют и народ благочести́вый./ Но моли́те Господа да спасет и просвети́т души наша.</p>
				<p>Умилосе́рдися, Владьшо, о нас, рабе́х Твоих,/ и о новопросвеще́нных Твоих лю́дех/ и не преда́ждь нас в руки пога́ных за мно́жество наших беззако́ний,/ но моли́твами преподо́бных Твоих уго́дник/ изба́ви ны от всякия ско́рби, и бед, и печа́лей.</p>
				<p>Посто́м, и жесто́ким житие́м,/ и худо́ю пи́щею, и просто́ю трапе́зою/ на ки́йждо день обуча́юще себе, отцы преподобнии,/ многоце́нная же всяко и тле́нная презре́сте/и в нетле́нных веселите́ся,/ и мо́лите спастися душа́м нашим.</p>
				<p>
					<style>Слава, глас 8</style>:</p>
				<p>И́стиннии и нело́жнии учи́телие есте́ бы́ли,/ запове́данная бо Го́сподем/ пре́жде сами сотворя́юще,/ пото́м же уча́ще и наказу́юще ко благоче́стию приходя́щия люди ве́рныя,/ неве́рныя же вразумля́юще позна́ти веру и́стинну/ и просвеща́юще их святым Крещением,/ пе́рвии нача́льницы и учи́телие наши неле́стнии/ и Божиих за́поведей храни́телие,/ спаси́те нас, вас верою на помощь призыва́ющих.</p>
				<p>
					<style>И ныне, Богородичен</style>
				</p>
				<p>
					<style>На стиховне стихиры, глас 3</style>
				</p>
				<p>
					<style>Подобен</style>: Велия Креста</p>
				<p>Христо́ву веру, яко свет на све́щнице, поста́висте, наста́вницы/ и просвети́телие града Каза́ни яви́стеся/ и многи от неве́рия ко Христу приведо́сте,/ отцы́ преподо́бнии.</p>
				<p>
					<style>Стих</style>: Свяще́нницы Твои облеку́тся в правду,/ и преподо́бнии Твои возра́дуются.</p>
				<p>Красу́йся, гра́де Каза́не,/ имея в себе мо́щи преподо́бных святи́телей,/ Гу́рия и Варсоно́фия, отгна́вших от <style>Тебе</style> тьму неве́рия/ и просвети́вших тя светом Богоразу́мия:/ иже и мо́лятся Христу за вся люди, в тебе живу́щия.</p>
				<p>
					<style>Стих</style>: Восхва́лятся преподобнии во славе/ и возра́дуются на ло́жах своих.</p>
				<p>Ве́лие чудо о вас зри́тся, отцы преподобнии,/ и у́жаса испо́лнено,/ како по погребе́нии во мно́га ле́та неруши́ма соблюдо́шася блаже́нная телеса́ ваша,/ судьба́ми, имиже весть вас Сам прославля́яй.</p>
				<p>
					<style>Слава, глас 6</style>:</p>
				<p>Иже пре́жде те́мный,/ ныне же светлый, град Казань красу́ется и весели́тся,/ име́я в себе нетле́нныя мо́щи ваша, святии чудотво́рцы:/ источа́ют бо нам неоску́дна исцеле́ния,/ с верою приходя́щим к ра́це моще́й ваших./ Мы же, веселя́щеся, мо́лим и те́пле зове́м:/ моли́те, святии, Христа Бога спасти́ся нам,/ святую память вашу почита́ющим.</p>
				<p>
					<style>И ныне, Богородичен</style>:</p>
				<p>Богородице, Ты еси лоза истинная</p>
				<p>
					<style>Тропарь писан на малой вечерни</style>
				</p>
				<p>
					<style>На утрени</style>
				</p>
				<p>На Бог Господь: <style>тропарь, дважды. Слава, и ныне,</style></p>
				<p>
					<style>Богородичен. По 1-м стихословии седален, глас 3</style>:</p>
				<p>Нам, после́днему ро́ду, яви́стеся, святи́телие, те́лом нетле́ннии/ и показа́сте надежду, яко и по смерти неотсту́пно ду́хом нас посеща́ете./ Темже и припа́даем вам, преподобнии:/ моли́те о нас, вашу память любе́зно почита́ющих,/ да изба́вимся от всех зол вашими молитвами.</p>
				<p>
					<style>Слава, и ныне, Богородичен</style>:</p>
				<p>Еди́но упова́ние наше, еди́на наде́жда,/ еди́но прибе́жище ве́рующим пречестно́му Твоему Рождеству,/ Пресвя́тая Преблагослове́нная Богома́ти,/ покры́й, и соблюди́, и от всяких бед изба́ви/ любо́вию велича́ющих Тя.</p>
				<p>
					<style>По 2-м стихословии седален, глас 4</style>:</p>
				<p>Бо́гом науче́нная ва́ша уста́ мона́шеским душа́м сладость райскую иска́паша,/ и всем о́браз бы́сте ко спасе́нию,/ о ди́внии отцы наши, Гу́рие и Варсоно́фие!/ Сего ради вопие́м вам, приле́жно моля́щеся:/ потщи́теся на помощь нашу/ и умоли́те за ны сохра́ньшаго вас Благодетеля, Христа Бога.</p>
				<p>
					<style>Слава, и ныне, Богородичен</style>:</p>
				<p>Светоно́сен Тя све́щник познахом, Богородице,/ Божественное Сияние во утробе носи́ла еси./ Темже Тя молим, Владычице:/ светом Твоим озари́ души всех, поющих Тя,/ да верою и любовию почитаем Тя,/ яко вои́стинну и́стинную су́щую Богородицу.</p>
				<p>
					<style>По полиеле́и седален, глас 6: </style>
				</p>
				<p>Иже прежде неве́рием помраче́нный,/ ныне же верою ко Христу просвеще́нный,/ преслову́щий град Казань вами хва́лится,/ име́я в себе мо́щи ваша нетле́нны, отцы преподо́бнии;/ и с верою приходя́щим источа́ете чудеса́/ и подае́те неоску́дно исцеле́ние,/ любовию святую вашу память почита́ющим.</p>
				<p>
					<style>Слава, и ныне, Богородичен</style>
				</p>
				<p>Вмести́лище чи́стое Света Пречи́стаго,/ пророцы Тя премудро пропове́даша;/ мученицы покланя́ются, святители пропове́дают,/ мона́си и прости́и, бога́тии и убо́зии,/ и всяк возраст мо́лят:/ спаси, Владычице, души наша.</p>
				<p>
					<style>Таже степенна, 1-й антифон, глас 4. Прокимен</style>: Честна́ пред Господем смерть преподобных Его. <style>Стих</style>: Что воздам Го́сподеви о всех, яже воздаде́ ми. Всякое дыхание да хвалит Господа. <style>Евангелие от Луки, зачало 24</style>
				</p>
				<p>
					<style>По 50-м псалме стихира, глас 5</style>
				</p>
				<p>Не своего то́чию смотря́ста,/ но<style>еже</style> всем поле́знаго,/ и возненави́деста вся́ку вещь, на грех влеку́щую,/ непрело́жен иму́ще по́мысл благоче́стия/ и соблю́дше себе мно́гою кре́постию в доброде́телех./ Сего ради тве́рда и нетле́нна соблюде́ Бог телеса́ ваша,/ отцы преподобнии./ Того моли́те спасти́ся нам,/ вашу память почита́ющим.</p>
				<p>
					<style>Канон Богородицы на 6 и святых канона два на 8</style>
				</p>
				<p>
					<style>Канон святителя Гурия, глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Изра́иля от рабо́ты изба́вил еси, Господи,/ десни́цею Твоею держа́вною:/ яко о́наго спасл еси,/ ныне нас спаси́.</p>
				<p>Тро́ице Пресвята́я, песнь Тебе принести́/ и достойными похвала́ми уго́дника Твоего святителя Гу́рия воспе́ти пода́ждь ми:/ да, ра́дуяся, сла́влю Тя во веки.</p>
				<p>Повеле́нием самоде́ржца первопресто́льник церко́вный новопросвеще́нному граду Казани явля́ешися/ и апо́стольски научи́л еси ве́ровати Троице во Едином Существе.</p>
				<p>Моли́твенный храм в дому́ твое́м имея/ и в том многотру́дне подвиза́ся,/ все́нощная стоя́ния и молитвы принося́ вы́ну Богу.</p>
				<p>
					<style>Богороди чен</style>:</p>
				<p>Божия Мати, ро́ждшая Еди́наго от Святыя Троицы,/ слове́сное ми недоуме́ние разреши́/ и сло́во ми пода́ждь, имже Тя просла́влю.</p>
				<p>
					<style>Канон святителя Варсонофия, глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Во́ду проше́д, яко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Богу нашему пои́м.</p>
				<p>Иже пресла́вную память пра́зднующих святи́теля Твоего Варсоно́фия,/ Слово Божие Единоро́дное,/ слове́сную же́ртву принести́ к Тебе сподо́би нас/ и уго́дника Твоего верно восхвали́ти пода́ждь нам.</p>
				<p>Святи́телю отче наш Варсоно́фие,/ моли́ся Христу Богу,/ да по достоя́нию возмо́жем принести́ тебе пение во хвале́ние/ и Христа просла́вим.</p>
				<p>Неусы́пными моли́твами твоими, свя́те,/ страстны́я наша неду́ги уврачу́й,/ душе́вныя наша болезни исцели́/ и прегреше́ний оставле́ние у Христа нам испроси́.</p>
				<p>
					<style>Богородичен</style>:</p>
				<p>Прииди́те, де́вы и ма́тери,/ воспо́йте Пречи́стей Божией Матери глас Гаврии́ла Архангела:/ радуйся, Обра́дованная, ра́досте всего мира,/ и ра́достию Твоею обра́дуй души всех, пою́щих Тя.</p>
				<p>
					<style>Песнь 3</style>
				</p>
				<p>
					<style>Ирмос</style>: Утвержде́й словом небеса/ и землю основа́вый на вода́х многих,/ утверди́ мя к пе́нию славосло́вия Твоего, Господи.</p>
				<p>Ада́ма дре́внейша, Агнца Непорочнаго, Бо́жияго Сло́ва Соприсносу́щнаго, святителю Гу́рие, моли́,/ да пода́ст благочести́вому народу нашему здра́вие во благоде́нстве и на сопроти́вных победу.</p>
				<p><style>егоже</style> измла́да возлюби́л еси,/ и вся тле́нная мира сего в ничто́же вмени́л еси,/ преходя́щая презре́в,/ да в бу́дущем утверди́шися сла́вити Господа.</p>
				<p>Благове́рных закону наказу́я благоче́стия,/ неве́рный же науча́я позна́ти веру благочести́ву и и́стинну/ и пе́ти с нами при́сно песнь, Ангелы пева́ему в Троице Богу:/ Свят еси, Господи.</p>
				<p>
					<style>Богородичен</style>:</p>
				<p>Под кров Твой держа́вный с верою прибега́ем, Богородице:/ покры́й и соблюди́, Госпоже́, моли́твами Твоими,/ и спаси́ от бед и от клеветы́ злых челове́к раб Твоих, при́сно пою́щих Тя.</p>
				<p>
					<style>Ин</style>
				</p>
				<p>
					<style>Ирмос</style>: Ты еси утвержде́ние/ притека́ющих к Тебе, Господи,/ Ты еси свет омраче́нных,/ и поет Тя дух мой.</p>
				<p>Царе́вым повеле́нием первую обитель прекра́сну в новопросвеще́нном граде Каза́ни воздви́гл еси/и в той многотру́дне подви́глся еси,/ и многих ду́ши ко Христу привел еси.</p>
				<p>Ви́дехом и почуди́хомся, па́че же стра́хом и радостною бы́хом одержи́ми,/ це́лы бо и неразруши́мы обрето́шася честны́я твоя мощи, святителю Варсоно́фие,/ и вси единогла́сно возопие́м:/ слава Христу Богу.</p>
				<p>Ча́емаго, еже в будущем ве́це, наслажде́ния, преподо́бне, дости́гл еси,/ и ныне во свете Святыя Троицы лику́еши поя́ со Ангелы:/ Свят еси, Господи.</p>
				<p>
					<style>Богородичен</style>:</p>
				<p>Ублажи́м Божию Матерь Боже́ственными пе́сньми:/ иде́же бо сла́вится Преблагослове́нная Богородица,/ та́мо де́моном стра́шное исчезнове́ние, Христи́аном же кре́пость и утвержде́ние.</p>
				<p>
					<style>Кондак святителю Варсонофию, глас 6</style>:</p>
				<p>Воздержа́нием тело ду́ху порабо́тив,/ ду́шу же равноа́нгельну сотвори́л еси,/ сего ради святи́тельства са́ном поче́тся,/ чи́сте Чисте́йшему предстои́ши./ Моли́ Христа Бога, святи́телю,/ спасти́ лю́ди твоя, свя́те,/ да вси вопие́м ти:/ радуйся, отче преподо́бне Варсоно́фие,/ гра́ду нашему Каза́ни похвала́ и утвержде́ние.</p>
				<p>
					<style>Икос: </style>
				</p>
				<p>Пе́рвый до́му духо́внаго соста́витель/ и первый мона́хом наста́вник был еси, первый трудополо́жником о́браз и учи́тель был еси,/ в новопросвеще́нном граде Казани/ мона́хи наставля́я, и мирски́я поуча́я,/ и неве́рныя приводя́ во Христову веру,/ и всем был еси сам о́браз и учитель неле́стен./ И славному во граде́х Тве́ри святитель поставля́ешися,/ уча́ и наказу́я пути Госпо́дню./ Последи́ же манове́нием Божиим в потружде́ние свое/ во оби́тель Спасову вселя́ешися/ и труды к трудом прилага́еши,/ до́ндеже ве́стник, с Небес соше́д, пое́млет душу твою во обители Царства Небеснаго,/ иде́же ныне весели́шися с ли́ки святых./ Мы же, людие твои, вопием ти:/ радуйся, преподо́бне о́тче Варсоно́фие,/ граду нашему Казани похвала́ и утвержде́ние.</p>
				<p>
					<style>Седален, глас 4</style>
				</p>
				<p>
					<style>Подобен:</style> Вознесыйся</p>
				<p>От земли́ Воззва́вый вас к ве́чным оби́телем/ соблюда́ет и по смерти телеса́ ваша, отцы преподо́бнии:/ вы бо в целому́дрии и чистоте житие́ пожи́ли есте́,/ Гу́рие Богому́дре и Варсоно́фие преди́вне./ Того ра́ди любо́вию почита́ем святую память вашу и молим:/ моли́те Христа Бога спасти́ся нам.</p>
				<p>
					<style>Слава, и ныне, Богородичен</style>:</p>
				<p>Егда́ хощу́ предста́ти пред лице́м Созда́теля моего/ в день пра́веднаго Суда́ Его,/ тогда, Влады́чице, предста́ни ми/ и му́ки изба́ви мя ве́чныя,/ моли́тву сотвори́вши о упова́ющем на Тя, Свята́я Богоро́дице,/ да не сни́ду во ад,/ но да спасу́ся Твоим заступле́нием.</p>
				<p>
					<style>Песнь 4</style>
				</p>
				<p>
					<style>Ирмос</style>: Из горы́ приосене́нныя, Сло́ве, проро́к,/ еди́ныя Богоро́дицы,/ хотя́ща воплоти́тися Богови́дно, усмотри́/ и со стра́хом славосло́вяше си́лу Твою.</p>
				<p>Благ нрав и послуша́ние к твоему наста́внику имел еси/ и, во све́те Святыя Троицы свеселя́ся, с ним пое́ши:/ слава си́ле Твоей, Господи.</p>
				<p>Благослове́нием кра́йняго святи́теля/ поставля́ешися пастырь и учитель новопросвеще́нному гра́ду Каза́ни,/ иже пре́лестию врага́ омраче́нныя лю́ди све́том Богоразу́мия просвети́л еси.</p>
				<p>И́ова пра́веднаго терпе́нию подража́л еси,/ в боле́зни слежа́, и на одре́, те́лом дручи́м, изнемога́л еси,/ поя́ Творцу́ твоему пе́ние непреста́нно.</p>
				<p>
					<style>Богородичен</style>:</p>
				<p>Богоневе́сто и Богома́ти,/ Плотоно́сца без боле́зни ро́ждши и по рождестве́ Де́ва я́вльшися,/ Того моли́, Влады́чице, да изба́вимся бед и скорбе́й.</p>
				<p>
					<style>Ин</style>
				</p>
				<p>
					<style>Ирмос</style>: Ты моя кре́пость, Господи,/ Ты моя и си́ла,/ Ты мой Бог, Ты мое ра́дование,/ не оста́вль не́дра О́тча/ и нашу нищету́ посети́в./ Тем с проро́ком Авваку́мом зову́ Ти:/ си́ле Твоей сла́ва, Человеколю́бче.</p>
				<p>Патриа́рха Авраа́ма до́блесть восприи́м, святи́телю Варсоно́фие,/ а́лчныя кормя́ и жадныя напая́я,/ и не иму́щим неску́дна тре́бования подава́я,/ душе́вным и теле́сным хле́бом кормя́ вся приходя́щия/ и вруче́ное тебе ста́до.</p>
				<p>Му́жественне терпя́ от неве́рных, в пле́не сый,/ и смире́ния ра́ди нра́ва/ в кро́тость преложи́л еси неве́рных,/ и сего́ ра́ди от Бога мзду́ восприи́м, святи́телю Варсоно́фие.</p>
				<p>Пресла́вными чудотворе́нии от Бога одарова́ни быша святи́и чудотво́рцы,/ исцеля́юще неду́ги и отгоня́юще де́моны,/ моли́те изба́витися нам от бед вашими моли́твами.</p>
				<p>
					<style>Богородичен</style>:</p>
				<p>К Преблаже́нней Де́ве и Богоро́дице, о преподо́бнии,/ припади́те и моли́твы простри́те,/ да умо́лит Сына Своего, Христа Бога нашего,/ пода́ти христолюби́вому наро́ду нашему здра́вие и на враги́ побе́ду.</p>
				<p>
					<style>Песнь 5</style>
				</p>
				<p>
					<style>Ирмос</style>: Мрак души́ моей разжени́, Светода́вче Христе Боже,/ началоро́дную тьму изгна́в бе́здны,/ и да́руй ми свет повеле́ний Твоих, Сло́ве,/ да, у́тренюя, сла́влю Тя.</p>
				<p>Архиере́й сый, архиере́ем на́шим в моли́твах спосо́бствуй,/ да возмо́гут гра́ду Каза́ни, благоче́стия содержи́телю,/ и всему христиа́нскому наро́ду/ испроси́ти у Христа ми́ра и ве́лия ми́лости.</p>
				<p>Ны́не, преблаже́нне Гу́рие, душа́ твоя почива́ет на Небеса́х,/ предстоя́ Престо́лу Христо́ву:/ честны́я же твоя мо́щи нетле́нием почте́ны,/ даю́т исцеле́ния приходя́щим с ве́рою.</p>
				<p>Дре́вле помраче́нный зми́евою пре́лестию,/ ны́не же просвеще́нный Христо́вою благода́тию/ град Каза́нь, ви́дя в себе нетле́нны мо́щи твоя, ра́дуется./ Мы же, ча́да твоя, чудесы́ обогаща́еми, весели́мся,/ Христа́ сла́вяще, зове́м:/ спаси́ нас, Господи.</p>
				<p>
					<style>Богородичен</style>:</p>
				<p>Богоро́дице, всех Цари́це, благочести́вому наро́ду на́шему на враги́ побе́ду да́руй/ и сопроти́вных сове́ты разори́,/ и от междоусо́бныя бра́ни изба́ви,/ и клеветнико́в че́люсти сокруши́, Влады́чице,/ и от всех бед моли́твами Твоими спаси́ нас.</p>
				<p>
					<style>Ин</style>
				</p>
				<p>
					<style>Ирмос</style>: Вску́ю мя отри́нул еси́/ от лица́ Твоего, Све́те незаходи́мый,/ и покры́ла мя есть чу́ждая тьма, окая́ннаго;/ но обрати́ мя и к све́ту за́поведей Твои́х/ пути́ моя напра́ви, молю́ся.</p>
				<p>Му́драя уче́ния всем показа́л еси/ и душе́вное естество́ чи́сто стя́жал еси,/ презира́я плоть, прехо́дит бо:/ и сего ра́ди со А́нгелы Престо́лу Влады́чню предстои́ши, святи́телю,/ моля́ Христа Бога спасти́ся нам.</p>
				<p>Воспева́ющих тя и при́сно блажа́щих,/ и па́мять твою ве́рно прославля́ющих, святи́телю Варсоно́фие,/ освяти́ и просла́ви,/ и от напа́стей и бед изба́ви.</p>
				<p>Боже́ственным манове́нием, о́тче,/ плотско́е жела́ние отри́нув,/ и после́довал еси любо́вию зову́щему тя Христу,/ блаже́нне Варсоно́фие, святи́телю всече́стне.</p>
				<p>
					<style>Богородичен</style>:</p>
				<p>Правове́рно чту́щия Тя лю́ди/ и ико́не Твоей святе́й любе́зно покланя́ющияся,/ о Бо́жия Ма́ти, спаси́/ и от клеветы́ злых челове́к изба́ви.</p>
				<p>
					<style>Песнь 6</style>
				</p>
				<p>
					<style>Ирмос</style>: Яко во́ды морска́я, Человеколю́бче,/ волна́ми жите́йскими обурева́юся./ Те́мже, яко Ио́на,/ та́ко вопию́ Ти:/ возведи́ от тли живо́т мой, Благоутро́бне Го́споди.</p>
				<p>Утешая́ скорбя́щия, заступа́я оби́димыя, накормля́я а́лчущия/ и вся всем подава́я неоску́дно, Гу́рие святи́телю,/ Христа́ Бога моли́ спасти́ся нам.</p>
				<p>Бо́жиим смотре́нием и святи́тельским благослове́нием, и ца́рским повеле́нием,/ руко́ю мое́ю недосто́йною приноси́мое ва́шим трудо́м похвале́ние,/ преподо́бныя чудотво́рцы, не отри́ните, но приими́те/ и моли́те Христа, да изба́вит мя шу́ияго стоя́ния.</p>
				<p>Тече́ние восприя́ и путь соверши́, и зе́млю непло́дну моли́твами твои́ми добропло́дну показа́:/ и о мне, принося́щем тебе пе́ние сие́, святи́телю, моли́ Христа,/ да принесу́ и аз покая́ния плод,/ да изба́вит мя ве́чнаго муче́ния.</p>
				<p>
					<style>Богородичен</style>:</p>
				<p>Богоблаже́нная и от А́нгел покланя́емая, и от земны́х всегда́ славосло́вимая,/ Творца́ Твоего́ и Бо́га, Его́же родила́ еси, Пресвята́я Де́во,/ моли́ спасти́ся нам.</p>
				<p>
					<style>Ин</style>
				</p>
				<p>
					<style>Ирмос</style>: Моли́тву пролию́ ко Го́споду/ и Тому́ возвещу́ печа́ли моя,/ яко зол душа́ моя испо́лнися,/ и живо́т мой а́ду прибли́жися,/ и молю́ся, яко Ио́на:/ от тли, Бо́же, возведи́ мя.</p>
				<p>Ки́ими похвала́ми возмо́жем тебе́ похвали́ти,/ преподо́бне святи́телю Варсоно́фие?/ По преставле́нии бо твое́м це́лы и нетле́нны обрето́шася цельбоно́сныя твоя мо́щи.</p>
				<p>Вся сотво́ршаго, и всю вселе́нную кормя́щаго Сы́на Бо́жия/ и А́нгельскаго Царя́ Преве́чнаго, Спа́са Христа́/ умоли́, святи́телю Варсоно́фие, да пода́ст лю́дем нашим здра́вие,/ и земны́я плоды́ умно́жит, и гре́хи отпу́стит.</p>
				<p>И́стиннаго всех Па́стыря Христа́, святи́телю Варсоно́фие,/ моли́ со все́ми освяще́нными ли́ки,/ да спасе́т лю́ди по вели́цей Его ми́лости,/ и сохране́ни бу́дем от диа́вольских кова́рств, чту́щии тя.</p>
				<p>
					<style>Богородичен</style>:</p>
				<p>Боже́ственней Твое́й покланя́емся ико́не, Богоро́дице,/ прося́ще от <style>Тебе</style>́ вели́кия ми́лости:/ да́руй, Влады́чице, согреше́ний оставле́ние рабо́м Твои́м,/ Еди́на Благослове́нная.</p>
				<p>
					<style>Кондак святителю Гурию, глас 4</style>:</p>
				<p>Чу́вственныя стра́сти победи́в, чистото́ю, яко со́лнце, возсия́л еси,/ чи́сто житие́ до конца́ сохрани́в, и от неве́рия в ве́ру мно́гих ко Христу́ приве́л еси,/ и Того ра́ди от Бо́га нетле́нием почте́н был еси и чудесы́ удивля́ем./ Мо́лим тя, святи́телю Гу́рие, моли́твами твои́ми от бед изба́ви нас, да зове́м ти:/ ра́дуйся, о́тче преди́вный, гра́ду Каза́ни похвала́ и утвержде́ние.</p>
				<p>
					<style>Икос</style>:</p>
				<p>Пе́рвый се́ятель был еси духо́вных доброде́телей и пе́рвый па́стырь и Це́ркви нача́льник,/ пе́рвый архиере́й и учи́тель христиа́нскому зако́ну в новопросвеще́нном гра́де Каза́ни,/ ве́рныя лю́ди кормя́ хле́бом уче́ния благода́тнаго зако́на, напая́я пи́вом духо́вныя благода́ти,/ неве́рный же уча́ позна́ти и́стину и крести́тися святы́м Креще́нием,/ и мно́жество наро́да от неве́рия в ве́ру ко Хри́сту приве́л еси, и чи́стым житие́м Бо́гу угоди́ти наста́вив их./ Сего́ ради Христо́с свято́му и трудолюбе́зному твоему́ те́лу дарова́ нетле́ние и дар чудотворе́ния./ Приходя́щий бо с ве́рою к цельбоно́сным твоим моще́м прие́млют неоску́дная страсте́й премене́ния/ и боле́зней исцеле́ние, и грехо́в проще́ние/ твои́ми, свя́те, ко Христу́ моли́твами, да зове́м ти:/ ра́дуйся, о́тче преди́вный, гра́ду Каза́ни похвала́ и утвержде́ние. </p>
				<p>
					<style>Песнь 7 </style>
				</p>
				<p>
					<style>Ирмос</style>: О́троцы Богоче́стивии в Вавило́не/ о́бразу злато́му не поклони́шася,/ но посреде́ пе́щи о́гненный, ороша́еми,/ песнь воспева́ху, глаго́люще:/ Превозноси́мый отце́в и нас Бо́же, благослове́н еси.</p>
				<p>Не то́кмо у́бо те́ло твое нетле́нием просла́вил есть Бог, святи́телю Гу́рие,/ но и погреба́льная вся и до ныне пребыва́ют но́вых крепча́йше./ Мы же, сим дивя́щеся, зове́м:/ благослове́н Бог отце́в на́ших.</p>
				<p>По́двигов твои́х ра́ди и трудо́в, преподо́бне, те́ло твое нетле́нно показа́ Бог:/ гро́бу бо и ри́зам вме́сто тле́ния кре́пость дарова́,/ благослове́н Бог отце́в на́ших.</p>
				<p>Не еди́но у́бо те́ло твое, святи́телю, тле́нию бысть неприча́стно,/ но и погре́бшихся с ве́рою во еди́ной гробни́це с тобо́ю,/ моли́твами твои́ми дву мона́хов нетле́нием одари́ Бог, Ему́же зове́м:/ благослове́н еси, Го́споди, Бо́же отце́в на́ших.</p>
				<p>
					<style>Богородичен</style>:</p>
				<p>О Всепе́тая и Всенепоро́чная Влады́чице,/ моли́ Сына Твоего́, Христа Бо́га нашего, да изба́вит нас ве́чнаго муче́ния, да пое́м:/ благослове́н Бог отце́в на́ших.</p>
				<p>
					<style>Ин</style>
				</p>
				<p>
					<style>Ирмос</style>: В нача́ле зе́млю основа́вый/ и небе́са сло́вом утверди́вый,/ благослове́н еси во ве́ки, Го́споди, Бо́же оте́ц на́ших.</p>
				<p>Всех благи́х о́браз был еси, к вы́шнему житию́ веду́щ смире́нием и кро́тостию./ Те́мже и Христос па́стыря тя лю́дем Свои́м устроя́ет, пою́щим:/ благослове́н Бог оте́ц на́ших.</p>
				<p>Не преста́й, Варсоно́фие, моля́ся о духо́вных твои́х ча́дех,/ и́хже духо́вным уче́нием породи́л еси, да пое́м:/ благослове́н Бог оте́ц на́ших.</p>
				<p>Иже твою́ пресла́вную па́мять пра́зднующим, святи́телю Варсоно́фие,/ моли́ изба́витися всем от разли́чных бед и напа́стей,/ да вси зове́м:/ благослове́н Бог оте́ц на́ших.</p>
				<p>
					<style>Богородичен</style>:</p>
				<p>Вопло́щся от пречи́стых Твои́х ложе́сн Бо́жие Сло́во, Де́во Пречи́стая,/ всех к Богоразу́мию наста́ви, да пое́м Ему:/ благослове́н Бог оте́ц на́ших.</p>
				<p>
					<style>Песнь 8</style>
				</p>
				<p>
					<style>Ирмос</style>: Покрыва́яй вода́ми превы́спренная Своя́,/ полага́яй мо́рю преде́л песо́к/ и содержа́й вся,/ Тя пое́т со́лнце, Тя сла́вит луна́,/ Тебе́ прино́сит песнь вся тварь,/ яко Соде́телю всех во ве́ки.</p>
				<p>Пречи́стая ра́ка, иде́же положено́ честно́е те́ло твое́, святи́телю Гу́рие,/ ми́ра благоуха́нна преиспо́лнена бысть./ Иже с ве́рою ма́жущийся неоску́дна исцеле́ния прие́млют, зову́ще:/ да благослови́т вся тва́рь Го́спода/ и превозно́сит Его во ве́ки.</p>
				<p>Новопросвеще́нному гра́ду Каза́ни первопресто́льник посыла́ешися/ и мно́жество неве́рных к твоему́ Влады́це Христу́ приве́л еси,/ пою́щих Ему:/ благослови́те, пойте и превозноси́те Го́спода во ве́ки.</p>
				<p>Па́стырский жезл прие́м, святи́телю,/ но́вым лю́дем учи́тель был еси, пресла́вне Гу́рие,/ и мно́ги лю́ди ага́рянска язы́ка свя́тым Креще́нием обнови́л еси, да вси с тобо́ю зове́м:/ благослови́те, по́йте и превозноси́те Го́спода во ве́ки.</p>
				<p>
					<style>Богородичен</style>:</p>
				<p>Богоизбра́нная, Еди́на Всенепоро́чная,/ Пречи́стая Богоневе́сто и Богома́ти,/ приими́ мольбы́ ве́рою упова́ющих на Тя/ и сотвори́ моле́ние ко Святе́й Тро́ице изба́витися нам от всех бед,/ Тя сла́вящим и превознося́щим Го́спода во ве́ки.</p>
				<p>
					<style>Ин</style>
				</p>
				<p>
					<style>Ирмос</style>: На горе́ святе́й просла́вльшася/ и в купине́ огне́м/ Присно де́вы Моисе́ови та́йну я́вльшаго,/ Го́спода по́йте/ и превозноси́те во вся ве́ки.</p>
				<p>Любому́дрства душе́внаго не премо́же теле́сная твоя́ боле́знь, о́тче:/ о Бо́зе бо ре́вность восприи́м, в ничто́же вменя́еши мимоходя́щую скорбь,/ Того́ ра́ди ве́чныя боле́зни избе́гл еси.</p>
				<p>Боле́ у́бо боле́знию боле́зненне, да мимотече́щи су́етных боле́зней/ и ны́не на Небесе́х со А́нгельскими ли́ки предстои́ши Святе́й Тро́ице, зовы́й:/ вся дела́ Госпо́дня Го́спода по́йте и превозноси́те Его во ве́ки.</p>
				<p>Яко бо ино́ю пи́щею пита́яся,/ зо́льным поще́нием и всено́щным стоя́нием изнуря́я плоть твою́,/ поя́ непреста́нно:/ вся дела́ Госпо́дня Го́спода по́йте и превозноси́те Его во ве́ки.</p>
				<p>
					<style>Богородичен</style>:</p>
				<p>Пречи́стая Богоро́дице, приими́ недосто́йную моли́тву мою/ и сохрани́ мя от клеветы́ злых челове́ков/ и от напра́сный сме́рти,/ и да́руй мне пре́жде конца́ покая́ние.</p>
				<p>
					<style>Песнь 9</style>
				</p>
				<p>
					<style>Ирмос</style>: Сне́дию дре́ва ро́ду прибы́вшая смерть,/ Кресто́м упраздни́ся <style>Днесь</style>:/ ибо прама́терняя всеро́дная кля́тва разруши́ся прозябе́нием/ Чи́стыя Богома́тере,/ ю́же вся си́лы Небе́сныя велича́ют.</p>
				<p>Прия́л еси от Христа Боже́ственное Его дарова́ние:/ от мно́гих бо лет сокрове́ны честны́я твоя́ мо́щи в три́десять же второ́е ле́то обрето́шася невреди́мы ничи́мже,/ исцеле́ния разли́чна подава́юща.</p>
				<p>Па́мять обре́тения честны́х моще́й твои́х наста́ нам све́тло пра́зднество, пречу́дный святи́телю Христо́в, прехва́льне Гу́рие,/ в ню́же чуде́с благода́ть прия́л еси от всех Царя́ Христа́ Бо́га./ Те́мже зове́м: изба́ви нас от враго́в на́ших.</p>
				<p>Благода́рственныя пе́сни принесе́м Христу́ Бо́гу на́шему,/ такова́го нам святи́теля дарова́вшему, Це́ркви Свое́й пречестно́е удобре́ние/ и гра́ду Каза́ни вели́кое утвержде́ние.</p>
				<p>
					<style>Богородичен</style>:</p>
				<p>Умири́ мир, Христе́, мольба́ми Чи́стыя Богоотрокови́цы,/ и низложи́ вра́жия си́лы, и тишину́ неизглаго́ланну устро́й и во ве́ки сохрани́.</p>
				<p>
					<style>Ин</style>
				</p>
				<p>
					<style>Ирмос</style>: Проя́вленное на горе́ законополо́жнику во огни́ и купине́/ Рождество́ Присноде́вы,/ в на́ше ве́рных спасе́ние/ пе́сньми немо́лчными велича́ем.</p>
				<p>Пра́зднующим све́тло па́мять обре́тения честны́х моще́й твои́х лю́дем на́шим мир испроси́/ и усо́бныя бра́ни укроти́, и изба́ви нас от нахожде́ния пога́ных,/ и клеветнико́в че́люсти сокруши́.</p>
				<p>Свобо́ден твой ум от страсте́й соблю́д, и сосу́д освяще́н Ду́ху Пресвято́му был еси,/ и Христа́ прии́м в се́рдцы твое́м,/ и чудотво́рец яви́лся еси, прогоня́я де́моны./ Сего́ ра́ди мо́лим тя изба́витися нам от сете́й их твои́ми, свя́те, моли́твами.</p>
				<p>Царю́ сил Вы́шних, Христе́, кре́постию десни́цы Твоея́ покори́ враги́ нечести́выя,/ и лю́ди Твоя́ спаси́, и земны́я плоды́ умно́жи.</p>
				<p>
					<style>Богородичен</style>:</p>
				<p>На моле́ние мое умилосе́рдися и ра́дость ми в печа́ли ме́сто да́руй, Влады́чице,/ и от клеветы́ злых челове́к изба́ви мя, да пою́ Ти:/ ра́дуйся, Обра́дованная, с Тобо́ю Госпо́дь.</p>
				<p>
					<style>Светилен</style>
				</p>
				<p>
					<style>Подобен</style>: Посети́л ны</p>
				<p>Егда́ убо честны́я ва́ша и святы́я мо́щи нетле́нны обрето́шася,/ тогда́ благоуха́ние от гробо́в ва́ших изноша́шеся,/ исцеля́ющее неду́ги и отгоня́ющее ду́хи лука́выя.</p>
				<p>
					<style>Слава, и ныне, Богородичен</style>:</p>
				<p>Вознеси́, Богоро́дице, рог Це́ркви,/ и наро́ду на́шему пода́ждь на враги́ одоле́ние и кре́пость,/ и Це́рковь, Чи́стая, утверди́, и лю́ди Твоя́ поми́луй,/ да Тя всяк язык христиа́нский велича́ет.</p>
				<p>
					<style>На хвалитех стихиры на 4, глас 2</style>
				</p>
				<p>
					<style>Подобен</style>: Егда́ от Древа</p>
				<p>Тобо́ю освяти́л есть Госпо́дь, святи́телю Гу́рие,/ град вели́кий, неве́рием погруже́нный./ Тобо́ю наста́ви неве́рныя лю́ди позна́ти ве́ру и́стинну./ Тобо́ю же приведо́шася ко Христу́ мно́жество неве́рных./ И неиму́щим неоску́дное подава́ние,/ а́лчущим корми́тель и пита́тель, и в беда́х помо́щник,/ и всем к тебе́ прибега́ющим бога́тное приобре́тение,/ Гу́рие преподо́бне.</p>
				<p>Тобо́ю, преподо́бне святи́телю Варсоно́фие, пе́рвая и вели́кая оби́тель Спа́сова свята́го Преображе́ния/ в новопросвеще́нном гра́де Каза́ни соста́вися./ И тобо́ю, яко древеса́ добропло́дна, и яко сад присноцвету́щий,/ и яко плод кра́сен, мно́жество мона́хов твое́му Влады́це Христу́ принесо́шася:/ тобо́ю же мно́жество ве́рных мона́шеская натрижне́ния и труды́ возлюби́ша,/ и мно́жество неве́рных от тьмы вознико́ша/ и к Све́ту, Христу́ Бо́гу, притеко́ша,/ и уче́нием твои́м мно́зи спасо́шася.</p>
				<p>Вы убо в ми́ре сем на́ши нача́льницы и наста́вницы/ и учи́тели ко спасе́нию нам яви́стеся:/ о́в у́бо нача́льный па́стырь и святитель гра́ду Каза́ни был есть,/ о́в же о́бщему житию́ соста́витель и мона́хом учи́тель и па́стырь бысть;/ ку́пно же уча́ще и наказу́юще Бо́жия лю́ди пути́, вводя́щу в Ца́рство Небе́сное,/ вку́пе же и во един час обрето́шася святы́я ва́ши мо́щи нетле́нны/ и чуде́с дар прия́ли есте́ от Бо́га,/ исцеле́ние подава́ете неоску́дно приходя́щим к вам с ве́рою.</p>
				<p>По достоя́нию убо не мо́жем вас похвали́ти, отцы́ преподо́бнии:/ и по сме́рти убо, не яко во сне, но на я́ве стра́ждущему от бесо́в явля́етеся/ и мно́жество духо́в злых от обурева́емаго отго́ните,/ и глаго́лати подае́те, от бесо́в язы́ку отре́заемому./ Моли́те Христа, преподо́бнии святи́телие,/ и о нас, чи́сто чту́щих святу́ю ва́шу па́мять,/ да спасе́т ду́ши на́ша.</p>
				<p>
					<style>Слава, глас 8. Самогласен</style>:</p>
				<p>Яко зве́зды пресве́тлыя,/ во страна́х Восто́ка яви́стеся:/ поне́же от ю́ности своей плотска́я мудрова́ния преоби́десте вся;/ впери́вше же ум ваш к жела́емому Христу́ Бо́гу,/ и сконча́ете тече́ние до́брое посто́м и моли́твою, и ми́лостынею, и бде́нием, и чистото́ю теле́сною./ И отве́рзеся вам Ца́рство Небе́сное,/ и ви́дите, я́же ви́дят А́нгели,/ и воздая́ние трудо́в прие́млете:/ Бог бо весть прославля́ти Своя́ уго́дники/ и подава́ти венцы́ нетле́нныя./ Мы же мо́лим вас:/ моли́те, святи́и чудотво́рцы,/ и о нас непреста́нно Христа́ Бо́га спасти́ся душа́м на́шим.</p>
				<p>
					<style>И ныне, Богородичен</style>
				</p>
				<p>
					<style>Славословие великое, и отпу́ст</style>
				</p>
				<p>
					<style>На Литургии: Блаженна от канона святых, песнь 3 и 6, на 8. Прокимен, глас 7:</style> Честна́ пред Го́сподем/ смерть преподо́бных Его. <style>Стих</style>: Что́ возда́м Го́сподеви о всех,/ яже воздаде́ ми. <style>Апостол к Евреем, зачало 335</style>. Аллилуиа, <style>глас 2. Стих</style>: Свяще́нницы Твои́ облеку́тся в пра́вду,/ и преподо́бнии Твои́ возра́дуются. <style>Евангелие от Матфея, зачало 11. Причастен</style>: Ра́дуйтеся, пра́веднии, о Го́споде</p>
				<p>
					<style>Зри</style>:</p>
				<p>
					<style>В соответствии с докладом архиепископа Чебоксарского и Чувашского Вениамина (Новицкого; †14 октября 1976 г.), Святейший Патриарх Московский и всея Руси Пимен благословил творить в первое воскресенье после сего дня соборную память всем Казанским святителям: Гурию, Варсонофию и Герману. Служба 4 октября соединяется тогда со службой святителю Герману, архиепископу Казанскому, из Минеи (память 6 ноября)</style>
				</p>
				<p>В той же день</p>
				<p>
					<style>Святаго священномученика Иерофе́я, епископа Афи́нскаго</style>
				</p>
				<p>
					<style>Вечер</style>
				</p>
				<p>
					<style>На Господи, воззвах: стихиры, глас 4</style>
				</p>
				<p>
					<style>Подобен</style>: Дал еси зна́мение:</p>
				<p>Благода́ть прие́м Всесвята́го, всесла́вне Иерофе́е, Духа,/ всю проше́л еси ны́не вселе́нную,/ уча́ Еди́ницу в Трех Ипоста́сех чести́:/ Отца́ Безнача́льна, нача́ло Божества́,/ с Ни́мже Сы́на яко Сопресто́льна Отцу́ и Единосу́щна,/ от Девы ражда́ема плотоно́сца яко Челове́ка.</p>
				<p>Дар священнобоже́ственный, твою душу,/ яко благоприя́тен, прине́сл еси/ и тело пре́дал еси свяще́нно яко Боже́ственное/ и священноде́йствующее ду́ши ве́рующих Вседержи́телю Богу,/ спасе́ние ве́рным источа́ющее./ Тем твою память и погребе́ние ублажа́ем,/ и чудеса́ любим, и словеса́ пропове́дуем.</p>
				<p>Ты двоенадеся́тное число́ апо́столов/ ви́дел еси на Успе́нии Преславныя/ Присноде́вы же Пречи́стыя Богоро́дицы, Ма́тере Госпо́дни,/ и Диони́сий с тобою,/ иже Боже́ственныя списа́в чи́ны,/ с нимиже твое́ всепра́зднственное и пресвято́е торжество́,/ ве́рнии, ублажа́ем, Иерофе́е сла́вне.</p>
				<p>
					<style>Слава, глас 2</style>
				</p>
				<p>Предста́в Успе́нию Боже́ственному, Богопове́стниче, Богома́тере,/ веща́нии Боже́ственными/ возвесели́л еси сердца́, блаже́нне, ве́рных/ и свяще́нное сосло́вие Богопропове́дателей апо́столов услади́в,/ изступле́нием Боже́ственнейшим воспева́я Божия тайны./ Тем дерзнове́ние ко Христу прие́м, иера́рше Иерофе́е,/ моли́ся о душа́х наших.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Егда от Древа</p>
				<p>Егда Нескве́рная А́гница ви́де Своего А́гнца/ на заколе́ние, яко челове́ка, во́лею влеко́ма,/ пла́чущи, глаго́лаше:/ безча́дствовати Мя ныне тщи́шися, Хри́сте, Ро́ждшую Тя,/ что́ сие́ сотвори́л еси, Изба́вителю всяческих,/ оба́че воспева́ю и сла́влю Твою, юже паче ума́ и сло́ва,/ кра́йнюю бла́гость, Человеколю́бче.     </p>
				<p>
					<style>Тропарь, глас 4</style>:</p>
				<p>Бла́гости научи́вся и трезвя́ся во всех/ благо́ю со́вестию священноле́пно обо́лкся,/ поче́рпл еси от сосуда избра́ннаго неизрече́нная/ и, ве́ру соблю́д, равное тече́ние соверши́л еси,/ священномучениче Иерофе́е./ Моли Христа Бога спасти́ся душа́м нашим.</p>
				<p>
					<style>Слава, и ныне, Богородичен или Крестобогородичен</style>
				</p>
				<p>
					<style>На утрени</style>
				</p>
				<p>
					<style>Оба канона Октоиха, и святаго канон, <style>егоже</style> краегранесие: </style>Светоно́сную твою, всеблаже́нне, память почита́ем. Творе́ние Феофа́ново. Глас 8.</p>
				<p>
					<style>Песнь 1</style>
				</p>
				<p>
					<style>Ирмос</style>: Во́ду проше́д, яко сушу,/ и еги́петскаго зла избежа́в,/ изра́ильтянин вопия́ше:/ Изба́вителю и Богу нашему пои́м.</p>
				<p>Небе́снаго ученика́, тайноводи́теля, Богоприя́тне,/ Павла, мирска́го ловца́, учи́теля имея,/ виде́ния Го́рнейшаго ученик был еси.</p>
				<p>Духодви́жный я́вственно/ Павлов тя язык, веща́ющ Бо́жия тайны, блаже́нне,/ объя́ше и Боговеща́теля соде́я.</p>
				<p>Унзе́н любо́вию духо́вною/ и Боже́ственными словесы́ в ра́зуме бесе́дуя всех Влады́це, всесвяще́нне,/ свяще́нная словеса́ возложи́л еси.</p>
				<p>
					<style>Богородичен</style>:</p>
				<p>Све́та присносу́щнаго прия́телище Боголе́пное бы́вши, Дево Чистая,/ скверн мя всякаго греха́ и тиме́ний измый, Влады́чице.</p>
				<p>
					<style>Песнь 3</style>
				</p>
				<p>
					<style>Ирмос</style>: Небе́снаго круга Верхотво́рче, Господи,/ и Церкве Зижди́телю,/ Ты мене утверди́ в любви Твоей,/ желаний краю,/верных утверждение,/ Едине Человеколюбче.</p>
				<p>Яко священносло́вяща свяще́нная пи́смена и благоче́стия слово пропове́дающа,/ вси почитаем тя, ве́село соше́дшеся, и твою свяще́нную память славим.</p>
				<p>Крепостию, и ма́нием, и Боже́ственным раче́нием к Благоде́телю всех возпростира́яся,/ ум твой озари́л еси луча́ми та́мошними/ и душу просвети́л еси, преблаже́нне.</p>
				<p>Тезоиме́нне наре́клся еси свяще́нное Боже́ственное/ и святое Богомудрое яви́лся еси возложе́ние Вседержи́телю и Творцу веко́в,/ и храм украси́л еси Небесный.</p>
				<p>
					<style>Богородичен</style>:</p>
				<p>Небо Простры́й и земны́й, Чистая, Содержай круг,/ и по всему естеством Божества́ во обя́тиих Твоих пло́тски содержа́ся/ и верным Тя утверждение всем показа́.</p>
				<p>
					<style>Кондак, глас 8</style>
				</p>
				<p>
					<style>Подобен</style>: Взбра́нной</p>
				<p>Священнонача́льника Афи́нскаго восхваля́ем тя,/ яко тайноучи́вшеся тобою странным и неизрече́нным:/ явился бо еси Богоприя́тный песносло́вец./ Но моли, всеблаже́нне Иерофе́е,/ от вся́ких нам грехопаде́ний изба́витися, да зове́м:/ радуйся, отче Богомудре.  </p>
				<p>
					<style>Таже седален, глас 5</style>
				</p>
				<p>
					<style>Подобен</style>: Собезначальное Слово</p>
				<p>Апо́стольским веща́нием огласи́в твой ум/ и упа́с, преподо́бне, верных составле́ния,/ жертву чи́сту принеся еси Царю и Творцу,/ вопло́щшемуся за ны от Девы Богоро́дицы/ и воскре́сши со сла́вою, испове́дав Его, Иерофе́е.</p>
				<p>
					<style>Слава, и ныне, Богородичен</style>:</p>
				<p>Те́плая Предста́тельнице и непобеди́мая,/ упова́ние изве́стное и непосты́дное,/ сте́но, и покро́ве, и приста́нище прибега́ющим к Тебе, Приснода́во Чи́стая,/ Сына Твоего и Бога моли со А́нгелы/ умира́ние да́ти миру, и спасе́ние, и ве́лию милость.</p>
				<p>
					<style>Крестобогородичен</style>:</p>
				<p>На Кресте зря́щи Тя, Христе, Мати Твоя,/ во́лею посреде́ разбойников ви́сяща,/ растерза́ющися утро́бою ма́терски, глаго́лаше:/ Безгрешный Сыне, како непра́ведно на Кресте, якоже злодей, пригвожде́н еси,/ человеческий род хотя́ оживи́ти, яко Благоутро́бен.</p>
				<p>
					<style>Песнь 4</style>
				</p>
				<p>
					<style>Ирмос</style>: Ты моя кре́пость, Господи,/ Ты моя и сила,/ Ты мой Бог, Ты мое ра́дование,/ не оста́вль не́дра о́тча/ и нашу нищету́ посети́в./ Тем с пророком Авваку́мом зову́ Ти:/ силе Твоей слава, Человеколюбче.</p>
				<p>Вити́йскими Боговещаньми украси́л еси ликостоя́ния, блаже́нне Иерофе́е, ве́рных/ и свяще́нный собор, Богомудре, возвесели́л еси апостольский,/ удивле́нием Боже́ственным де́йствуя и поя́:/ силе Твоей слава, Человеколюбче.</p>
				<p>Весь Богу освяще́н был еси всеобра́зно, блаженне,/ изступа́я к Нему Богословными священносло́вии, священноявле́н, Богоприя́тне,/ и Боже́ствен песносло́вец, и мудр Боговещатель, прису́щим смы́сленно суди́мь.</p>
				<p>Ныне ви́дя, отче, Божественная ясне́йше/ мимошедших всех священнейше гада́ний и се́ний, сущих на земли,/ и́стиннейшая Боговидения сияний,/ моли спастися верно пою́щим:/ силе Твоей слава, Человеколюбче.</p>
				<p>
					<style>Богородичен</style>:</p>
				<p>Ты Бога Невместимаго, вме́щшагося во чрево Твое, Пречистая, родила́ еси,/ яко Чистая де́вответными укра́шена светлостьми́, Всеблаженная./ Тем Тя, Богородицу, истинно благохва́лим и Рождество Твое вси славим.</p>
				<p>
					<style>Песнь 5</style>
				</p>
				<p>
					<style>Ирмос</style>: Вску́ю мя отри́нул еси/ от лица Твоего, Свете незаходи́мый,/ и покры́ла мя есть чужда́я тьма окаяннаго:/ но обрати мя и к свету заповедей Твоих/ пути моя направи, молюся.</p>
				<p>Купножи́тель, отче, апостольскому сый собранию,/ с нимиже предстал еси на Успение Божественное, Богогласе,/ Жизнодавца плотию нам ро́ждшия Пресвятыя и Чистыя Богоматере.</p>
				<p>Преестественно разумев и старчески, яже паче словесе, виде́ния,/ испове́да всем прие́млющим верно сияние/ и твоя, всеблаженне, созри́тельная Богословия,/ разуме́ти лю́бящим, вседо́блественнейше.</p>
				<p>Пребога́тными луча́ми паче естества светозаре́нием светя́ся,/ извествова́нием Божественных откровений и чистотою,/ многих одержал еси временным испытанием, и видением, мудре́йшая Божественная науча́ем.</p>
				<p>
					<style>Богородичен</style>:</p>
				<p>Неискусому́жно, Дево, Непредельнаго естеством Божества́,/ вмужи́вшагося Слова нас ра́ди, человеков, зачала еси от крове́й, Отроковице, девственных,/ воображе́на паче слова, и закона, и естества.</p>
				<p>
					<style>Песнь 6</style>
				</p>
				<p>
					<style>Ирмос</style>: Очи́сти мя, Спасе,/ мно́га бо беззакония моя,/ и из глубины́ зол возведи́, молюся:/ к Тебе бо возопи́х, и услыши мя,/ Боже спасения моего.</p>
				<p>Навыче́нием Боголепным Божественному знанию научаемь,/ словеса, отче, твоя, яко втора́я словеса оставил еси я́ве священнозна́ния,/ ду́ши наша просвеща́ющая.</p>
				<p>Блажен истинно был еси, Богоблаженне,/ очище́нное душею и су́щее блаженство,/ и едино желаемое возлюбил еси, добро́ты Спа́совы, Иерофе́е.</p>
				<p>На пречистыя лучи́ взирая, Богоприятне,/ разумными блиста́ньми Божественных све́тлостей,/ тех наслаждения и светодая́ния о́бщник явился еси, блаженне.</p>
				<p>
					<style>Богородичен</style>:</p>
				<p>Госпо́дственно и истинно Тя, Богородице, славим,/ су́що бо Сущаго Бога неизреченно родила́ еси,/ плотию по Ипостаси совоку́пльшася,/ Пресвятая Мати Дево.</p>
				<p>
					<style>Кондак, глас 4</style>
				</p>
				<p>
					<style>Подобен</style>: Вознесыйся</p>
				<p>Якоже столп непоколеби́м, Иерофе́е,/ преще́ния врагов не устраши́ся,/ но пре́лести разруши́л еси твердыню,/ яко камень че́стен валя́яся, отче./ Тем Владыка тя, хра́брствовавша, венча́ет/ живоначальною и Божественною десницею./ <style>егоже</style> о всех нас умоли.</p>
				<p>
					<style>Икос</style>
				</p>
				<p>Закону покаря́ющеся Твоему, Христе, ученицы́ Твои/ и и́же от язык всем пропове́дающе слово Божественнаго Твоего пришествия,/ Це́рквам всем рукополага́ют верныя, па́стыри же и пропове́датели./ Па́стыря убо и сего положи́ша, <style>егоже</style> избрал еси от младенства,/ и просвети́в, яко непоро́чна, Тебе, и произво́ли на сие того возвед,/ и стадо Твое вручи́в, свидетеля явил еси Твоего Царствия, моля́щася о всех нас.</p>
				<p>
					<style>Песнь 7</style>
				</p>
				<p>
					<style>Ирмос</style>: Божия снизхожде́ния/ огнь устыде́ся в Вавилоне иногда,/ сего ра́ди о́троцы в пещи́ ра́дованною ного́ю,/ яко во цве́тнице, лику́юще, поя́ху:/ благословен еси, Боже отец наших.</p>
				<p>Святых святая тща́ся видети, Богоблаженне,/ чистотою жития́ и зрения Божественнаго высокое, мудре, стяжа́л еси,/ и, поя, взыва́л еси:/ благословен Бог отец наших.</p>
				<p>Глагол веща́ние твоих и списа́ний доброслове́сие возвеселяет любовию че́ствующия/ и поущает к песнопе́нию, звати науча́я:/ благословен еси, Боже отец наших.</p>
				<p>Еди́ницу, Божество́м знаемую, благосло́вил еси,/ в Ли́цех Троицу и поему во Ипостасех Трех, Богомудре,/ и, поя, взывал еси:/ благословен Бог отец наших.</p>
				<p>
					<style>Богородичен</style>:</p>
				<p>Законных естеств, Дево Ма́ти, кроме́ родила́ еси/ Влады́чествующаго всеми видимыми и разумными, Чистая,/ <style>егоже</style> пое́м, согласно зову́ще:/ благословен Бог отец наших.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халде́йский мучитель/ Богочестивым неи́стовно разжже́,/ силою же лу́чшею спасе́ны, сия видев,/ Творцу и Изба́вителю вопия́ше:/ о́троцы, благословите,/ свяще́нницы, воспо́йте,/ людие, превозноси́те во вся веки.</p>
				<p>Всесильное Духа Святаго де́йство в чисте́йшую твою душу все́льшися,/ Богоприятна проповедника и Богоглаго́льника показа́,/ священноле́пно Изба́вителя пою́ща и верою хва́ляща:/ свяще́нницы, воспо́йте, людие, превозносите во вся веки.</p>
				<p>С благоче́стным взысканием испыта́в неизрече́нная строе́ния Христовых та́йн,/ ясно изъяви́л еси, высокослове́сием действуя/ и сладчайшим твоих веща́ний сложением, вопия́ непрестанно:/ священницы, воспо́йте, людие, превозноси́те во вся веки.</p>
				<p>Всебогатая тя благодать Божественнейшим вдохновением и Богословием испы́тным исполнила есть:/ отсюду источил еси, яко ре́ки, учения,/ апостольская возвеселя́ща ликостоя́ния, с ни́миже ныне воспеваеши:/ священницы, воспо́йте, людие, превозноси́те во вся веки.</p>
				<p>
					<style>Богородичен</style>:</p>
				<p>Умерщвле́ну, Пречистая, душу мою грехми́/ и озло́блену ядовитым угрызе́нием,/ Бога, могу́щего животвори́ти всяческая,/ неискусобра́чно паче естества ро́ждши, возстави вопию́щую:/ дети, благословите, священницы, воспо́йте, людие, превозноси́те во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Ужасе́ся о сем Небо/ и земли удиви́шася концы,/ яко Бог яви́ся человеком пло́тски,/ и чрево Твое бысть простра́ннейшее Небес:/ тем Тя, Богородицу,/ Ангелов и человек чиноначалия величают.</p>
				<p>Мудрости Премудраго яко рачи́тель быв,/ благодатный венец благолепный, ра́дуяся, приял еси ныне от нея;/ и лико́вник Небесный у всяческих Содетеля быв,/ моли спастися от бед хва́лящим тя, Иерофе́е.</p>
				<p>Вселился еси в Вы́шния Боже́ственныя дворы́ и, обители вечный насле́див,/ с во́инствы Ангельскими ныне пра́зднуеши и с апостольскими чи́нми, имже свесели́шися радостне,/ с нимиже и соводворя́яся, верою честву́ющим тя Божественнаго мира проси.</p>
				<p>Известная воздая́ния восприе́м, иже на земли явления стяжа́л еси, присною любовию взирая к Богу,/ ныне прилежно моли, отче Иерофе́е,/ милость и очищение пода́ти верою память твою совершающим, светоно́сную и всесвяще́нную.</p>
				<p>
					<style>Богородичен</style>:</p>
				<p>Яко Мати всех Содетеля,/ ма́терним Твоим дерзновением умоли Твоего Сына/ спасти от наси́лия мучительскаго плене́нныя рабы́ Твоя/ и клеветы́ человек лукавых упраздни́ти,/ мир же пода́ти и спасение поющим Тя.</p>
				<p>
					<style>Светилен</style>
				</p>
				<p>
					<style>Подобен: </style>Жены́, услышите</p>
				<p>Хуждшее покорил еси лучшему, Богоприятне,/ ум страсте́й вожда́ предвчини́в всемудро,/ отвсюду, Иерофе́е, Богословия был еси орга́н/ и апостол Христов, мудре иерарше,/ о мире моли́ся.</p>
				<p>
					<style>Богородичен</style>:</p>
				<p>Успению Твоему пречистому пришед Иерофе́й с прочими апостолы,/ песнь поет Тебе, Отрокови́це, странную и неизреченную,/ Божественно изступа́я, яко истинно Богоприятен;/ емуже подо́бники и нас покажи, Богомати Девице.</p>
				<p>В той же день</p>
				<p>
					<style>Святаго священномученика Петра́ Капетоли́йскаго</style>
				</p>
				<p>
					<style>Канон, глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста моя,/ и напо́лнятся Духа,/ и слово отры́гну Цари́це Ма́тери,/ и явлюся, све́тло торжеству́я,/ и воспою́, ра́дуяся, Тоя́ чудеса.</p>
				<p>Начало был еси мучеником, Христе,/ при Понти́йстем Пила́те мученик быв,/ возлю́бль же немощно́е плотски́м страданием.</p>
				<p>Служил еси, преподобне, без поро́ка Божию жертву, люди очища́я,/ жертву же кровию себе принесл еси.</p>
				<p>Мертв убо телом явися,/ душею же оживе́, тяклоимени́те<a type="note" xlink:href="#note5">5</a> Пе́тре,/ веры основание, бесо́в язва.</p>
				<p>
					<style>Богородичен</style>:</p>
				<p>Пою Тя, Господи Боже мой,/ яко родися от Матере, Девы Чистыя,/ и Ту явил еси надежду душа́м нашим.</p>
				<p>
					<style>Песнь 3</style>
				</p>
				<p>
					<style>Ирмос</style>: Лук сильных изнемо́же/ и немощетву́ющии препоя́сашася силою:/ сего ради утверди́ся в Господе сердце мое.</p>
				<p>Яко старейшина пречестна наказа, Пе́тре,/ удо́м исправление, супрузе и внуком,/ ко Христу приводя.</p>
				<p>Скверну отмыл еси всю, Пе́тре,/ очи́стив ду́шу с телом,/ явил еси Божественный храм, священномучениче, духовный.</p>
				<p>Дело́м делатель бывая, телесное же прешед средогра́дие,/ явился еси Боже́ственней добро́те,/ страстоте́рпче Пе́тре славный.</p>
				<p>
					<style>Богородичен</style>:</p>
				<p>Да Ада́мово паде́ние Создавый Адама воздвигнет,/ от Девы милосердия ради паче словесе́ родился еси.</p>
				<p>
					<style>Песнь 4</style>
				</p>
				<p>
					<style>Ирмос</style>: Небеса доброде́тель Твоя покрыла есть,/ и земля испо́лнися славы Твоея, Христе́,/ темже верно вопие́м:/ слава силе Твоей, Го́споди.</p>
				<p>Облече́ся любовию, Пе́тре, яко щитом,/ яко шлемом, упованием обложи́вся,/ щито́м веры соста́вы победил еси бесо́вския.</p>
				<p>Яростно боря́ше на тя пра́ведных враг,/ но не́мощен терпе́нием твоим явля́шеся, имже вопия́ше, славне:/ слава силе Твоей, Господи.</p>
				<p>Божественную ревность от любве восприи́м,/ зловерных не стерпел еси хуле́ния,/ но, яко в сеть, вве́рже, Пе́тре, обличе́нием безумныя.</p>
				<p>Силою ума в немощи пло́тской доброе испове́дание устрои́в,/ отмета́ющимся испове́да, Петре, Иису́сово Божество́.</p>
				<p>
					<style>Богородичен</style>:</p>
				<p>Отроча́ нам дано бысть от проро́чества,/ Рожде́нное прежде болезни Божия Матере,/ <style>егоже</style> начальство на ра́ме Его Божественный Иса́ия пропове́даше.</p>
				<p>
					<style>Песнь 5</style>
				</p>
				<p>
					<style>Ирмос</style>: Ты, Господи, мой свет/ в мир прише́л еси,/ Свет Святы́й, обраща́яй из мра́чна неве́дения/ верою воспева́ющия Тя.</p>
				<p>Постави Христос Себе обиталище тебе, преподобне,/ любве ради нело́жныя Тебе прежде возлюбившаго.</p>
				<p>Мученика Христова Божия усыне́ния тебе, преподобне,/ подо́бника Его страсте́м/ Божественная любы́ явила есть.</p>
				<p>Добр ревнитель, не яко Петрово отверже́ние,/ ты, преподобне, явися Богословия,/ о Пе́тре преблаже́нне.</p>
				<p>
					<style>Богородичен</style>:</p>
				<p>Тя, оружие необоримо, на враги предлагаем,/ Тя, исправление и надежду нашему спасению, Богоневестная, и́мам.</p>
				<p>
					<style>Песнь 6</style>
				</p>
				<p>
					<style>Ирмос</style>: Возопи́, прообразу́й погребение тридневное, пророк Иона,/ в ки́те моляся:/ от тли избави мя, Иису́се Царю Сил.</p>
				<p>Глаголы твоими собор пога́нский, обостряяся неи́стовством,/ и смерть совеща́ша преждесудную нанести на тя,/ страстоте́рпче Христов, Пе́тре славный.</p>
				<p>Лю́тостное враг Христовых/ и противное от болезней ча́емая разруши́ смерть,/ но ты избыл еси проповеданием Христовым, Пе́тре славный.</p>
				<p>Избыл еси, страстоте́рпче, без надежды смерти и здрав бысть,/ иже душею крепкий и телом, беззаконным язва,/ Христов ви́димый местник.</p>
				<p>
					<style>Богородичен</style>:</p>
				<p>Зачала́ еси во утробе всяческая Устро́ившаго, Богородице,/ во времени Безвре́меннаго родила́ еси/ и по Рождестве, якоже и прежде Рождества, пребыла еси Нетле́нная.</p>
				<p>
					<style>Песнь 7</style>
				</p>
				<p>
					<style>Ирмос</style>: Авраа́мстии иногда́ в Вавило́не о́троцы,/ пе́щный пла́мень попра́ша, пе́сньми взывающе:/ отец наших Боже, благослове́н еси.</p>
				<p>Боговещанный твой пред мучительскими суди́щи/ с дерзновением, Петре славный, язык взыва́ше:/ отец наших Боже, благословен еси.</p>
				<p>Украше́нный душею, яко жених в черто́зе,/ в злоде́йсцей, Петре славне, темнице взыва́ше:/ отец наших Боже, благословен еси.</p>
				<p>Избавле́нный душею, свя́занный узы,/ мученический, всехвальне, путь, отче, прошел еси,/ благословен еси, вопия, тако Изволивый.</p>
				<p>
					<style>Богородичен</style>:</p>
				<p>Пророчестии гласи о тебе, Дево Мати, имеша конец,/ я́ве Христа бо родила́ еси,/ милосердия многа ради нам уподо́бльшася.</p>
				<p>
					<style>Песнь 8</style>
				</p>
				<p>
					<style>Ирмос</style>: На Кресте плотию пригвожде́ннаго/ и показавшаго нам оружие во спасение,/ о́троцы, превозносите Христа Бога нашего во веки.</p>
				<p>Беззаконный сын к отцу мучителю свя́зана, страстотерпче, приводит тя, вопиюща:/ благослови́те вся дела Господня Господа.</p>
				<p>Исправил есть Христос к цесарем Богословный твой глас,/ вопити без трепета, блаженне:/ благослови́те вся дела Господня Господа.</p>
				<p>Твоего не стерпя дерзновения, богоненавистный цесарь,/ смерти богоразли́чней, Петре, верный рабе Христов, осуждает тя, Богословяща:/ благослови́те вся дела Господня Господа.</p>
				<p>
					<style>Богородичен</style>:</p>
				<p>Из Отца прежде век/ и после же из Матере неизреченно воплотившагося,/ о́троцы, превозносите Христа Бога нашего во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Ева убо неду́гом преслушания/ клятву вселила есть,/ Ты же, Дево Богородице,/ Прозябением чревоношения мирови благословение процвела еси,/ тем Тя вси величаем.</p>
				<p>Отрезан ти бысть язык всечестны́й и кровию отечество благослови./ Язы́ком же Духа огненным Божественная вещающа ти веления, неверных неистовство обличатеся,/ тем же тя, мучениче, блажим.</p>
				<p>Побежден бысть, видя, враг, приснопа́мятне, языка твоего отъятие,/ руце и нозе отсечение, иждага́еме жага́лы<a type="note" xlink:href="#note6">6</a>  очи,/ к Христу пригваждаем и раздробляем, огневи тя и воде разделяем.</p>
				<p>Воздвиг пя́ту на врага, вседо́блий, и главу того сокрушил еси,/ венцем же победным увязе́ся от руки Иису́совы Вседержителя,/ Капетолео́ну приснопамятное похваление.</p>
				<p>
					<style>Богородичен</style>:</p>
				<p>Ева убо от древа Животнаго изгнана бысть, возбране́на наслаждения./ Ты же, Дево Богородице, Живот Превечный ввела еси,/ мирови живоносное поспеше́ние, подаваемое веры ра́ди.</p>
				<p>
					<style>В той же день</style>
				</p>
				<p>
					<style>Святаго благовернаго князя Влади́мира Яросла́вича Новгоро́дскаго, чудотво́рца</style>
				</p>
				<p>
					<style>Тропарь, глас 4</style>:</p>
				<p>Измла́да явился еси, Богомудре княже Владимире,/ Божественный сосуд избран Бо́гови,/ благочестием воспита́н, веру непорочну соблюл/ и, храм пречуден Премудрости Божия/ в Великом Новегра́де сем устроив,/ тело Твое в Нем предложил еси,/ и ныне, на Небесех предстоя Престолу Святыя Троицы,/ молися низпосла́ти и нам ве́лию и богатую милость.</p>
				<p>
					<style>Кондак, глас 8</style>:</p>
				<p>Многомудренно пожив в княже́нии твоем в Великом Новегра́де,/ благоверный княже Владимире,/ плод благи́й в жизни сей был еси, присноцветущ добродетельми./ Того ради получил еси жизнь вечную на Небесех,/ тело же твое нетлением прославлено бысть на земли,/ и ныне праздник твой светло совершающе,/ с любовию вопием тебе:/ радуйся, великому Новуграду и всей Российстей земли утверждение.</p>
				<p>В той же день</p>
				<p>
					<style>Преподобнаго Аммо́на странника, в Дальних пещерах почивающаго</style>
				</p>
				<p>
					<style>Тропарь, глас 2</style>:</p>
				<p>Егда изшел еси от мира,/ тогда мирска́я вся яко тщетна отвергл,/ егда же образ и́ноческий на ся прият,/ тогда вражия коварства по́двиги своими и труды, Аммо́не блаженне, попрал еси, вопия:/ Христе Боже, слава Тебе.</p>
				<p>
					<style>Кондак, глас 4</style>:</p>
				<p>Да своему Воеводе и Господу, преподобне Аммо́не, благоугодиши,/ всех отшаявся мирски́х пристра́стий,/ странствовал еси Его ради <style>вся</style> дни живота своего многотрудне,/ тем обрет вечный покой,/ моли и нам в той вселитися.</p>
				<p>В той же день</p>
				<p>
					<style>Преподобнаго Пио́ра Затво́рника, в Дальних пещерах почивающаго</style>
				</p>
				<p>
					<style>Тропарь, глас 5</style>:</p>
				<p>Затвори́выйся в месте те́мне, Богоблаженне Пио́ре,/ и отнюд света сего и всяких пре́лестей в нем сущих зрети нехоте́вый,/ Света же <style>Днесь</style> Невече́рняго сподо́блься,/ моли и нам Светом темже озари́тися.</p>
				<p>
					<style>Кондак, глас 4</style>
				</p>
				<p>Веселия <style>Днесь</style> Лавра Печерская исполняется/ в память благотворнаго затворника/ преподобнаго Пио́ра,/ вопиюще ко Господу:/ дивен еси во святых Своих.</p>
				<p>В той же день</p>
				<p>
					<style>Святаго праведнаго князя Стефа́на Щиля́новича, Сербскаго</style>
				</p>
				<p>
					<style>Тропарь, глас 4</style>:</p>
				<p>На земли премудрости славу стяжал еси,/ богатство Го́сподеви своему вручил еси,/ и Той тя с Небесными водворя́ет,/ тело твое на земли, святе, сохрани невредимо,/ ты бо в целому́дрии и чистоте/ житие праведно пожил еси,/ тем с дерзнове́нием моли спастися нам.</p>
				<p>
					<style>Кондак, глас 2</style>:</p>
				<p>Вышняго желанием прославляя,/ и Той тя в памяти прославляет, праведне,/ восхожде́нием добродетелей совершил еси душу,/ премудре святе Стефа́не,/ на земли непорочно житие соверши́,/ Зижди́телю всех благоугодил еси,/ моли непрестанно о всех нас.</p>
			</section>
		</section>
		<section>
			<title>
				<p>В 5-й день</p>
			</title>
			<section>
				<title>
					<p>Собор святителей Московских Петра́, Алекси́я, Ио́ны, Фили́ппа и Ермогена, всея России чудотворцев</p>
				</title><p>
					<style>На Малой вечерни: стихи́ры глас 8</style>
				</p>
				<p>
					<style>Подо́бен</style>: О, преславнаго чудесе:</p>
				<p>Святи́телие, отцы всечестни́и,/ Пе́тре, Алекси́е, Ио́но, Фили́ппе и Ермоге́не,/ слепым даете свет, болящим исцеления и хромым хождение,/ милостивно преклоняющеся/ приходящим с верою к храму вашему/ и просящим помощи вашея:/ вас бо, заступники, и предстатели, и хранители,/ вернии вси обретохом.</p>
				<p>Святителие, отцы преблаженнии,/ Петре, Алексие, Ионо, Филиппе и Ермогене,/ добродетельми вшедше, яко на колесницу,/ к Богу востеко́сте,/ победныя приемлюще почести,/ яко ми́лоть нам телеса ваша, положе́на во гробе, святителие, оста́висте,/ источати исцеления/ и прогони́ти духи лукавыя,/ темже блажи́м вас, прехва́льнии.</p>
				<p>Лико́м святительским сочета́стеся,/ постническим житие́м украси́вшеся,/ Петре, Алексие, Ионо, Филиппе и Ермогене,/ ныне в Небесных живете́, веселящеся,/ идеже предстоите́ Христу,/ со Ангелы ликовствующе,/ светом Божественным обожа́еми,/ поминайте выну блажа́щих вас на земли́/ и пречестно́е ваше творящих пра́зднество.</p>
				<p>
					<style>Слава, глас 6</style>:</p>
				<p>Возсия́ солнцеобра́зно святителей Христовых память,/ верных сердца́ разумно просвеща́ющи,/ юже мы, светло совершающе <style>Днесь</style>, молебно возопие́м:/ радуйтеся, пастырие и учителие/ христоименитым людем Российским земли,/ радуйтеся, церковное украшение,/ архиереев добро́та, монахов похвала,/ святителие Христовы Петре, Алексие, Ионо, Филиппе и Ермогене,/ Христа Бога моли́те спастися душам нашим.</p>
				<p>
					<style>На стиховне стихиры, глас 2</style>
				</p>
				<p>
					<style>Подобен</style>: доме Евфрафов</p>
				<p>Дом духовный/ поспеше́нием благодати/ Петр явися./ Темже ныне сошедшеся,/ того воспоим.</p>
				<p>
					<style>Стих</style>: Священницы Твои облеку́тся в правду,/ и преподобнии Твои возрадуются.</p>
				<p>Святителем похвала/ и священником слава,/ правило монашествующим,/ Алексие святе,/ радуйся, Церкве утверждение.</p>
				<p>
					<style>Стих</style>: Честна пред Господем/ смерть преподобных Его.</p>
				<p>Храм всесветел/ Трисо́лнечныя зари́ сый,/ озаряеши ду́ши/ питающихся словесы/ твоими, Ионо.</p>
				<p>
					<style>Стих</style>: Уста праведнаго поучатся премудрости,/ и язык его возглаголет суд.</p>
				<p>Дом Духа Святаго был еси,/ благодатию исполнен/ Божественных учений,/ имиже напоя́еши мир,/ премудре Филиппе.</p>
				<p>
					<style>Слава, глас тойже</style>:</p>
				<p>Граде Москва,/ сердце Руси православныя,/ граде великих святителей,/ красуйся новым чудотворцем Ермогеном.</p>
				<p>
					<style>И ныне, Богородичен</style>:</p>
				<p>Радуйся, Богородице Дево;/ радуйся, похвало́ всей вселенней,/ радуйся, Чистая Мати,/ Богу Благословенная.</p>
				<p>
					<style>На велицей вечерни,</style>
				</p>
				<p>Блажен муж: На Господи, воззвах, <style>стихиры, глас 4.</style></p>
				<p>
					<style>Подобен</style>: Яко до́бля</p>
				<p>Яко зве́зды многосветлыя,/   утвержде́ни прехвальнии,/ мир украси́сте, всечестни́и,/ и сей лучами просвещаете/ догма́ты благоверна,/ и ереси тьму отго́ните, святителие./ Молитеся от тли и бед изба́витися/ верою творящим всечестную память вашу.</p>
				<p>Сиянии духовными просветивше вселенную,/ светодательная солнца явистеся,/ яко лучи велений/ во вся концы простирающе,/ верных сердца́ просвещаете, треблаженнии,/ отгоняще тьму ересей, Богоносцы,/ силою от Девы Возсиявшаго.</p>
				<p>Апостолом равнопропове́дателие,/ святителем единомудреннии,/ постником сподвижницы,/ пастырие суще избра́нии,/ милости благоутробнии подателие,/ Российстии первопрестольницы,/ достойно восхваляем вас, святителие,/ Ангелом собеседницы и молитвенницы о душах наших.</p>
				<p>
					<style>Ины стихиры, глас 6</style>
				</p>
				<p>
					<style>Подобен:</style> Все отложше</p>
				<p>Воистинну священнейшии и Богоноснии/ явльшеся пома́зание Божественное, святии,/ Святым Духом обложе́ни,/ и светло всегда входя́ще, славнии, во святая святых,/ и светлостьми́ Богоначальными облистаеми благодатию,/ и поучающеся спасительным тайнам,/ яко священнотайныя суще первопрестольнице Российстии,/ со дерзновением моли́теся о душах наших.</p>
				<p>Житие ваше просия́ добродетельными блиста́ньми,/ и верныя просвети́сте,/ прелести бурю разве́ясте,/ поистинне явистеся светозарное солнце,/ священноначальницы вееблаженнии, вселистеся, идеже Свет сияет невечерний,/ сы́нове дне благодатию Святаго Духа бывше./ И тем вашу память Божественную/ и светоносный праздник совершаем/ и, веселящеся, вас ублажаем.</p>
				<p>Нощь потребльше еретическую всю,/ священноначальницы всемудрии,/ Петре, Алексие, Ионо, Филиппе и Ермогене, блиста́ньми духовными просвеща́еми,/ и верным всем, славнии,/ помышления озаривше благодатию,/ и Троицу Несозданную славити научивше./ Тем светозарную вашу память/ совершающе радостно, просим:/ моли́теся Христу, Преблагому Богу,/ неотступно, всехвальнии, о душах наших.</p>
				<p>
					<style>Слава, глас 6</style>:</p>
				<p>Человецы Божии и вернии раби,/ служителие Господни,/ му́жие желания,/ сосуди избраннии,/ столпи и утверждение Церкве,/ Царствия наследницы,/ не премолчите, еже о нас вопити ко Господу.</p>
				<p>
					<style>И ныне</style>: Кто Тебе не ублажит</p>
				<p>
					<style>Вход. Прокимен дне. Чтения 3 святительский</style>.</p>
				<p>Притчей чтение <style>(глава 3):  </style>
				</p>
				<p>Па́мять пра́веднаго с похвала́ми,/ и благослове́ние Господне на главе́ его./ Блаже́н челове́к, иже обре́те прему́дрость,/ и сме́ртен, и́же уве́де ра́зум./ Лу́чше бо сию́ купова́ти,/ не́жели зла́та и сребра́ сокро́вища./ Честне́йшая же есть ка́мений многоце́нных,/ все же честно́е недосто́йно ея есть./ Долгота́ бо дней и лета живота́ в десни́це ея,/ в шу́йце же ея бога́тство и сла́ва./ От у́ст ея исхо́дит пра́вда,/ зако́н же и ми́лость на язы́це но́сит./ Послу́шайте у́бо мене́, о чада!/ честна́я бо реку́,/ и блаже́н челове́к, и́же пути моя сохрани́т./ Исхо́ди бо мои́, исхо́ди живота,/ и уготовля́ется хоте́ние от Господа./ Сего́ ра́ди молю́ вас/ и предлага́ю мой глас сыново́м челове́ческим:/ яко аз прему́дрость устро́их,/ сове́т, и ра́зум, и смы́сл аз призвах./ Мой совет и утверждение,/ мой разум, моя же кре́пость./ Аз мене́ любящия люблю,/ и́щущий же мене́ обря́щут благодать./ Разуме́йте убо, незло́бивии, кова́рство,/ ненака́заннии же, прилага́йте сердца́./ Послу́шайте мене́ и па́ки,/ честная бо реку́,/ и отве́рзу от усте́н правая,/ я́ко и́стине поучи́тся горта́нь мой,/ ме́рзски же предо мно́ю устны́ лжи́выя./ С пра́вдою вси глаго́лы уст мои́х,/ ничто́же в них стро́потно, ниже́ развраще́но./ Вся пра́ва суть разумева́ющим,/ и про́ста обрета́ющим ра́зум./ Науча́ю бо вас и́стине,/ да бу́дет о Господе наде́жда ваша,/ и испо́лнитеся Духа.</p>
				<p>Прему́дрости Соломо́новы чте́ние <style>(глава 10): </style>
				</p>
				<p>Уста́ праведнаго ка́плют прему́дрость,/ устне́ же муже́й му́дрых ве́дят благода́ть./ Уста́ му́дрых поуча́тся прему́дрости,/ пра́вда же избавляе́т их от сме́рти./ Сконча́вшуся му́жу пра́ведну, не поги́бнет наде́жда./ Сын бо пра́веден ражда́ется в живо́т,/ и во благи́х свои́х плод пра́вды обы́мет./ Свет пра́ведным всегда́,/ и от Господа обря́щут благода́ть и сла́ву./ Язы́к му́дрых до́брая све́сть,/ и в се́рдце их почи́ет му́дрость./ Лю́бит Господь преподобная сердца́,/ прия́тии же Ему́ вся́ непоро́чнии в пути́./ Му́дрость Господня просвеща́ет лице́ разу́мнаго./ Постига́ет бо жела́ющий ю, пре́жде да́же разуме́ти ю,/ и удо́бь у́зрится от лю́бящих ю./ У́треневавый к ней, не утруди́тся,/ и бдя́й ея ра́ди, вско́ре без печа́ли бу́дет./ Я́ко досто́йных ея́ сама́ обхо́дит и́щущи,/ив стезя́х ея явля́ется им благоприе́мне./ Му́дрости никогда́же одоле́ет зло́ба./ Сих ра́ди и рачи́тель бых добро́ты ея,/ и возлюби́х ю, и поиска́х от ю́ности моея́,/ и взыска́х неве́сту привести́ себе́,/ я́ко все́х Влады́ка возлюби́ ю./ Таи́бница бо есть Божия хи́трости,/ и обрета́тельница дел Его./ Труды ея́, су́ть доброде́тели,/ целому́дрию же и ра́зуму та́ учи́т,/ пра́вде и му́жеству, и́хже потре́бив ничто́же есть в житии́ челове́ком./ <style>Аще</style> же и многоиску́сства жела́ет кто́, ве́сть дре́вняя/ и бы́ти хотящая разсмо́трит./ Све́сть извития слове́с и разреше́ния гада́ний,/ зна́мения и чудеса́ проразуме́ет/ и сбытая времен и лет./ И всем сове́тник есть благ,/ я́ко безсме́ртие есть в ней и благосла́вие во обще́нии словес ея́./ Сего́ ра́ди бесе́довах ко Господу, и помоли́хся Ему,/ и <style>рех</style> от всего́ се́рдца моего́:/ Боже отцо́в и Господи ми́лости,/ сотвори́вый вся сло́вом Твоим и му́дростию Тво́ею устро́ивый челове́ка,/ да владе́ет бы́вшими от <style>Тебе</style>́ тварьми́/ и да управля́ет мир в преподо́бии и пра́вде./ Да́ждь ми Твоим Престо́лом приседя́щую прему́дрость/ и не отлучи́ мене от о́трок Твоих,/ яко аз раб Твой и сын рабы́ни Твоей./ Посли́ ю с Небес от свята́го жили́ща Твоего́,/ и от Престо́ла Сла́вы Твоей,/ да су́щи со мно́ю научи́т мя,/ что благоуго́дно есть пред Тобо́ю,/ и наста́вит мя в ра́зум,/ и сохрани́т мя в сла́ве сво́ей./ Помышле́ния бо сме́ртных вся боязлива/ и погреши́телъна умышленна их.</p>
				<p>Премудрости Соломоновы чтение <style>(глава 4): </style></p>
				<p>Похваля́ему пра́веднику, возвеселя́тся лю́дие:/ безсме́ртие бо есть па́мять его́,/ я́ко от Господа познава́ется и от человек,/ и уго́дна Господеви душа́ его./ Возлюби́те у́бо, о му́жие, му́дрость и поживете́:/ восхощи́те ея и нака́зани бу́дете./ Нача́ло бо ея любы́ и соблюде́ние зако́на./ Почти́те прему́дрость, да во ве́ки царствуете./ Возвещу́ вам и не скры́ю от вас тайн Божиих,/ яко Той му́дрости На́ставник есть, и мудрых Испра́витель,/ и вся́кому смы́слу и де́лу Хитре́ц./ И всем смы́слом научи́т му́дрость,/ есть бо в ней Дух Разу́мен и Свят,/ и сия́ние Све́та присносу́щнаго, и о́браз бла́гости Бо́жия./ Та́я дру́ги Божия и проро́ки устроя́ет,/ благоле́пнейши же есть со́лнца и па́че вся́каго сотворе́ния звезд,/ све́ту сосужда́ема, обрета́ется пе́рвейши./ Та́я угожда́ющих ей от боле́зни изба́ви/ и наста́ви на стези́ пра́выя./ Даде́ им ра́зум име́ти свят,/ и сохрани́ я от ловя́щих, и по́двиг кре́пок подаде́ им./ Да разуме́ют вси, я́ко си́льнейши всего́ есть благоче́стие,/ и никогда́же премо́жет зло́ба му́дрости,/ ниже́ пре́йдет злыя облича́ющи суд./ Реко́ша же в себе́, помы́сливше непра́ведно:/ наси́льствуем пра́ведному, и не пощади́м преподо́бства его,/ ни усрами́мся седи́н ста́рости многоле́тны./ Бу́дет бо нам кре́пость зако́н/ и улови́м пра́веднаго,/ я́ко неуго́ден нам есть,/ и проти́вится дело́м на́шим, и поно́сит нам отпаде́ние зако́на,/ и облича́ет нам согреше́ния наказа́ния на́шего./ Возвеща́ет нам ра́зум име́ти Божий,/ и о́трока Господня себе имену́ет./ Бысть нам на обличе́ние помышле́ний на́ших/ и тя́жек нам есть и ви́дим,/ я́ко неподо́бно иным житие́ его, и измене́ны стези́ его./ В поруга́ние вмени́хомся ему,/ и удаля́ется от путе́й на́ших, я́ко от нечисто́т,/ и блажи́т последняя праведных./ Уви́дим убо, а́ще словеса его́ и́стинна суть,/ иску́сим, яже сбыва́ются ему́./ Руга́нием и му́кою истяжем его,/ да разуме́ем кро́тость его и иску́сим беззлобство его,/ сме́ртию безобра́зною осу́дим его,/ бу́дет бо посеще́ние от слове́с его./ Сия помы́слиша и прельсти́шася, ослепи́ бо я зло́ба их,/ и не разуме́ша тайн Божиих и не разсуди́ша,/ яко Ты еси Бог Еди́н, живота́ име́яй и сме́рти власть,/ и спаса́яй во вре́мя ско́рби, и избавля́яй от всякаго зла́./ Ще́др и Ми́лостив, и дая́й преподо́бным Своим благода́ть,/ и Сво́ею мы́шцею го́рдым противля́яйся.</p>
				<p>
					<style>На литии стихиры, глас 2</style>:</p>
				<p>Приидите, верных собори,/ псало́мски воспле́щем руками/ печальным уте́шителей,/ о грешных ко Господу молитвенники,/ иже вси везде теплых предстателей воспевающе,/ святителей Петра, Алексия, Иону, Филиппа и Ермогена,/ похвалу земли Российстей/ и всего священства украшение,/ ре́ки милости воистинну,/ Божественнаго Христова смирения ревнителей,/ подающаго миру велию милость.</p>
				<p>Имеюще дерзновение ко Господу,/ пастырие всесвященнии и святителие, верным утверждение,/ иже любовию творящим всечестную память вашу,/ молите избавитися всякаго обстоящая и варварскаго нахождения/ ко Владыце вашими молитвами.</p>
				<p>Разумнии церковнии светильницы,/ Троице поборницы, Российстии первопрестольницы,/ мглу прелести отгнавше и православия светом мир просветивше,/ темже и сподо́бистеся Божественней славе быти причастницы,/ моли́теся Христу Богу непрестанно/ даровати нам велию милость.</p>
				<p>
					<style>Слава, глас 5</style>:</p>
				<p>Востру́бим трубою песней,/ взыграим пра́зднественная и ликовствуим, радующеся,/ в молебное торжество мудрых священноначальник./ Вернии люди да стеку́тся, и Церкве Христовы светильником восплещут в песнех./ Пастырие и учителие добраго Пастыря,/ сих мудрых священнота́инник, сошедшеся, восхвалим,/ светильники светозарныя, светоприе́мныя свещи́,/ столпы́ церковныя,/ веры крепкая основания, ла́стовицы, Божественную ве́сну провозвеща́ющия спасения,/ трубы́, мусики́йски возглашающия,/ песньми Божественными восхваляюще, сице рцем:/ святии чудотворцы, Петре, Алексие, Ионо, Филиппе и Ермогене,/ скоро предварите, и избавите нас/ от нахождений иноплеменных и междоусобныя брани,/ и спасите стадо свое молитвами вашими.</p>
				<p>
					<style>И ныне, Богородичен</style>:</p>
				<p>Востру́бим трубою песней:/ преклоншися бо свыше, Всецарица, Мати Дева,/ благословеньми венчава́ет воспевающих Ю./ Вернии люди да стекутся,/ и Царице да восплещут в песнех,/ Царя рождшей,/ Иже смертию одержимыя пе́рвее разрешити человеколюбно благоизволившаго./ Пастырие и учителие,/ добраго Пастыря Пречистую Матерь, сошедшеся, восхвалим,/ све́щник златозарный, светоносный о́блак,/ Небес простра́ннейшую,/ одушевленный же киво́т, огнезрачный Владычень Престол,/ манноприемную златую ста́мну,/ заключе́нную Сло́ва дверь,/ всех христиан прибежище,/ песньми Богогла́сными похваляюще, сице рцем:/ пала́то Слова, сподоби смиренных нас Небеснаго Царствия:/ ничтоже б о невозможно ходатайству Твоему.</p>
				<p>
					<style>На стиховне стихиры, глас 2: </style>
				</p>
				<p>Ки́ими песненными добро́тами/ воспоем Христовых святителей,/ Евангелию проповедников светлейших,/ церковных хранителей и заступников земли Российстей,/ наставников ко свету Богоразумия,/ <style>ихже</style> молитвами Христос врагов шатания низложи,/ имеяй велию милость.</p>
				<p>
					<style>Стих</style>: Честна́ пред Господем/ смерть преподобных Его.</p>
				<p>Ки́ими бо́дренными устна́ми похва́лим Богомудрых святителей,/ Христо́ве Церкви светлое украшение,/ священства венцы, благочестия управление,/ источников Божественных исцелений неисчерпа́емых,/ пролитие дарований духовных,/ ре́ки многих чудес, землю Российскую веселящий течением,/ Петра, Алексия, Иону, Филиппа и Ермогена,/ отечеству теплыя пособники,/ <style>ихже</style> ради Христос врагов шатания низложи,/ имеяй ве́лию милость.</p>
				<p>
					<style>Стих</style>: Священницы Твои облекутся в правду,/ и преподобныя Твои возрадуются.</p>
				<p>Ки́ими украше́нными гла́сы воспоем святители,/ дивныя в чудесех,/ Петра, Алексия, Иону, Филиппа и Ермогена,/ освященныя от пеле́н, столпы Церкве неподви́жимыя,/ безплотныя сожители, правды исправление,/ обидимым заступники, немощны́м врачи безмездныя,/ <style>ихже</style> ради дарова Христос Церквам соединение,/ мир и велию милость.</p>
				<p>
					<style>Слава, глас 3: </style>
				</p>
				<p>Святителие всечестни́и,/ преблаженнии отцы и чудотворцы, угодницы Христовы,/ Российстии первопрестольницы,/ Петре, Алексие, Ионо, Филиппе и Ермогене,/ иже пророческим житием просия́вше,/ апостольских сподо́бистеся даро́в,/ Спасу служаще со Ангелы непрестанно,/ моли́те избавитися нам от всякаго прегрешения,/ и душам нашим подати мир и велию милость.</p>
				<p>
					<style>И ныне, Богородичен</style>
				</p>
				<p>
					<style>Тропарь, глас 4</style>:</p>
				<p>Первопрестольницы Российстии,/ истиннии хранителие апостольских преданий,/ столпи́ непоколебимыя, православия наставницы,/ Петре, Алексие, Ионо, Филиппе и Ермогене,/ Владыку всех моли́те/ мир вселенней даровати/ и душам нашим велию милость.</p>
				<p>
					<style>Слава, и ныне, Богородичен</style>
				</p>
				<p>
					<style>На утрени</style>
				</p>
				<p>На Бог Господь<style>: тропарь тойже</style>
				</p>
				<p>
					<style>По 1-м стихословии седален, глас 5</style>
				</p>
				<p>
					<style>Подобен:</style> Собезначальное Слово</p>
				<p>Яко царское украше́ние Церкве,/ святителей Господних восхвалим,/ преданием сокровище неоскуде́емо,/ сими бо тии наказаше нас Троицу чести́ Святую,/ соедине́ну убо Существом,/ разделену же Ипоста́сьми.</p>
				<p>
					<style>Слава, и ныне, Богородичен</style>
				</p>
				<p>Пресвятая Дево, помилуй нас,/ прибегающих верою к Тебе, Милосердой/ и прося́щих теплаго Твоего заступления,/ можеши бо яко Блага вся спасти,/ яко сущи Мати Бога Вышняго,/ Ма́терними Твоими молитвами присно объе́млющи, Богора́дованная.</p>
				<p>
					<style>По 2-м стихословии седален, глас 3</style>
				</p>
				<p>
					<style>Подобен</style>: Божественныя веры</p>
				<p>Столпи бысте Церкве/ и богатство некра́домое благочестия,/ явилися есте́ Богослове́снии святителие,/ в безстрастии осияли есте́ житие́ свое/ и Троическая изъясняете учения повелений,/ отцы преподобнии,/ Христа Бога молйте о спасении душ наших.</p>
				<p>
					<style>Слава, и ныне, Богородичен</style>
				</p>
				<p>Божественнаго естества не отлу́чься,/ плоть быв во чреве Твоем,,/ но Бог вочелове́чься и пребысть,/ Иже по рождестве Матерь Тя Деву,/ яко прежде рождества сохранив Всенепорочну,/ Един Господь, Того прилежно моли/ даровати нам велию милость.</p>
				<p>По Хвалите Имя Господне<style>: величание</style>:</p>
				<p>Величаем вас,/ святителие Христовы,/ Петре, Алексие, Ионо, Филиппе и Ермогене,/ и чтим святую память вашу,/вы бо молите за нас/ Христа Бога нашего</p>
				<p>
					<style>Псалом избра́нный</style>: Услышите сия вси язьщы</p>
				<p>
					<style>По полиелеи седален, глас 4</style>:</p>
				<p>Премудрии учителие вселенней,/ иже Бога славяще словесы́ и де́лы на земли,/ да возвели́чатся <style>Днесь</style>,/ яко спасения всем нам подателие.</p>
				<p>
					<style>Слава, и ныне, Богородичен</style>:</p>
				<p>Предстательнице нера́тная, Богородительнице,/ и молитвою готовая притекающим к Тебе,/ от бед мя избави/ и не пре́зри мене, всех заступление.</p>
				<p>
					<style>Таже степенна, 1-й антифон 4-го гласа. Прокимен</style>: Честна́ пред Господем/ смерть преподобных Его. <style>Стих</style>: Что воздам Го́сподеви о всех,/ яже воздаде́ ми? Всякое дыхание: <style>Евангелие от Иоанна, зачало 36.</style></p>
				<p>
					<style>По 50-м псалме стихира, глас 6</style>:</p>
				<p>Божественная благодать осеня́ет/ всечестны́е раки мощей ваших, преблаженнии,/ темже и в воню́ мира чудес ваших притекающе,/ неду́гом исцеления почерпаем,/ но, о святителие Христовы, Петре, Алексие, Ионо, Филиппе и Ермогене,/ Христа Бога моли́те о душах наших.</p>
				<p>
					<style>Канон Богородице со ирмосом на 6, таже святителей, на 8, глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Воду прошед, яко сушу,/ и египетскаго зла избежав,/ израильтянин вопияше:/ Изба́вителю и Богу нашему поим.</p>
				<p>Многими содержи́ми напа́стьми,/ к вам прибегаем спасение получити,/ о велиции святителие, Петре, Алексие, Ионо, Филиппе и Ермогене!/ От лютыя ну́жды и бед спасите нас.</p>
				<p>Страсте́й прило́зи/ и многия печали и беды́ погубляют мою душу;/ умири́те, святии святителие, к Богу вашими молитвами,/ и от печали на веселие преложи́те.</p>
				<p>Спаса Христа моли́те, вели́ции чудотворцы и избра́ннии,/ Петре, Алексие, Ионо, Филиппе и Ермогене,/ избавитися нам от бед и скорбей/ и варварскаго нахождения вашими молитвами.</p>
				<p>
					<style>Богородичен</style>:</p>
				<p>В скорби ны и болезни суща,/ посещения Божественнаго и промышления/ еже от <style>Тебе</style> сподоби, о Богомати, Владычице.</p>
				<p>
					<style>Катавасия</style>: Отверзу уста моя</p>
				<p>
					<style>Песнь 3</style>
				</p>
				<p>
					<style>Ирмос</style>: Небеснаго кру́га Верхотво́рче, Господи,/ и Церкве Зижди́телю,/ Ты мене́ утверди́ в любви Тво́ей,/ желаний краю,/ верных утверждение,/ Едине Человеколюбче.</p>
				<p>Заступницы и покрови́телие граду Москве вы есте́ по Бо́зе,/ Божии угодницы,/ направите нас на приста́нище спасения:/ вы бо есте́ верным ограждение.</p>
				<p>Молим вас, святии чудотворцы, Петре, Алексие, Ионо, Филиппе и Ермогене,/ душевное смущение и печали бурю разорите нам/ и тишину подати/ к Богу вашими молитвами.</p>
				<p>Благоро́днейший и благим подража́телие бывше,/ от Бога чудесы́ обогатившеся,/ всем помога́йте, молящеся Богу,/ вас прославляющему, Своя угодники.</p>
				<p>
					<style>Богородичен</style>:</p>
				<p>Лютыми неду́ги/ и болезненными тяжкими варварскими нахо́ды истязаемым,/ Дево Богородице, Ты нам помози/ и печаль на радость преложи́.</p>
				<p>
					<style>Седален, глас 4: </style>
				</p>
				<p>Простри́те ваша длани, святии отцы, ко всех Владыце,/ и́миже до́бре потруди́стеся, и Богу угоди́сте,/ и требующим неоску́дно пода́ете,/ и устно́ ваша на молитву отве́рзите,/ и́миже Бога славосло́висте,/ и люди на Богоразумие наста́висте,/ ускори́те убо на помощь нашу,/ и от находя́щих на нас бед и зол/ и всякия нужды избавите нас вашими молитвами к Богу.</p>
				<p>
					<style>Слава, и ныне, Богородичен</style>:</p>
				<p>Дево Всенепорочная,/ Яже Пресу́щнаго Бога рождшая,/ со святители Того непрестанно моли,/ оставление прегреше́ний/ и исправление жития дати нам прежде конца,/ верою и любовию поющим Тя по долгу,/ Едина Всепетая.</p>
				<p>
					<style>Песнь 4</style>
				</p>
				<p>
					<style>Ирмос</style>: Услы́шах, Господи,/ смотрения Твоего та́инство,/ разуме́х дела Твоя/ и просла́вих Твое Божество.</p>
				<p>Страстей моих смущение/ и многих бед нахождения бурю утиши́ти/ моли́теся, святии отцы, к Богу вашими молитвами.</p>
				<p>Милосердия бездну простри́те нам, святии отцы,/ призывающим вас на помощь,/ яко Милосе́рдаго Бога и́мате, послушающа ваших молитв.</p>
				<p>Надежду имуще вас, святии отцы,/ Петре, Алексие, Ионо, Филиппе и Ермогене,/ и яко сте́ну недви́жиму к Богу ваша молитвы,/ зол и всех бед избавляемся.</p>
				<p>
					<style>Богородичен</style>:</p>
				<p>Исцели, Чистая, душевныя наша немощи и страсти телесныя,/ поспеши, Госпоже́, здравие подати молитвами Твоими.</p>
				<p>
					<style>Песнь 5 </style>
				</p>
				<p>
					<style>Ирмос</style>: Просвети́ нас повеле́нии Твоими, Господи,/ и мы́шцею Твоею высо́кою/ Твой мир пода́ждь нам,/ Человеколюбче.</p>
				<p>Испо́лните, святии отцы, веселия живот наш,/ избавляюще нас варварскаго нахождения и междоусобныя брани.</p>
				<p>Избавите нас от бед, святии чудотворцы,/ яко предста́телие теплии и молитвенницы о душах наших.</p>
				<p>Разруши́те мглу прегрешений моих и безместных деяний/ вашими к Богу молитвами.</p>
				<p>
					<style>Богородичен</style>:</p>
				<p>Яко сте́ну нерушиму и пристанище стяжахом,/ и душа́м Тя совершенное спасение,/ и простра́нство в ско́рбех, о Владычице,/ ныне нас от страстей и бед спаси.</p>
				<p>
					<style>Песнь 6 </style>
				</p>
				<p>
					<style>Ирмос</style>: Моли́тву пролию́ ко Господу/ и Тому́ возвещу́ печа́ли моя,/ яко зол душа́ моя испо́лнися,/ и живо́т мой аду прибли́жися,/ и молю́ся, яко Ио́на:/ от тли, Боже, возведи́ мя.</p>
				<p>Смерти и тли, и варварскаго пленения изба́вите,/ и огненнаго запале́ния свой град сохрани́те/ к Богу вашими молитвами.</p>
				<p>Заступники вас ве́мы и твердыя хранители граду нашему,/ святителие Господни,/ тем к вам прибегающе, милость приемлем и бед избавляемся.</p>
				<p>Яко сте́ну и пристанище стяжа́хом вас, святим чудотворцы,/ пространство в ско́рбех/ подтверждение и спасение душам нашим.</p>
				<p>
					<style>Богородичен</style>:</p>
				<p>Заступницу Тя живота вем и Хранительницу тверду, Дево,/ напастей решащу молвы и налоги бесов отгоняющу/ и молюся всегда страстей мя избавити, Всенепорочная.</p>
				<p>
					<style>Кондак, глас 3</style>
				</p>
				<p>
					<style>Подобен</style>: Дева <style>Днесь</style></p>
				<p>Во святителех благоче́стно пожи́сте/ и люди к Богоразумию наста́висте, и до́бре Богу угоди́сте,/ сего ради от Него нетлением и чудесы прославистеся,/ яко ученицы́ Божия благодати.</p>
				<p>
					<style>Икос</style>:</p>
				<p>Первозва́ннаго наме́стницы и Российстии первопрестольницы,/ велиции светильницы, Петре, Алексие, Ионо, Филиппе и Ермогене,/ Троице поборницы, православию наставницы,/ в мире благочестно пожи́сте и учением своим вселенную просветисте,/ сего ради Царствию Небесному наследницы бы́сте, нетлением и чудесы́ прославистеся, яко ученицы́ Божия благодати.</p>
				<p>
					<style>Песнь 7</style>
				</p>
				<p>
					<style>Ирмос</style>: От Иуде́и доше́дше о́троцы,/ в Вавило́не иногда́/ верою Тро́ическою пламень пе́щный попра́ша, пою́ще:/ отцев Боже, благословен еси.</p>
				<p>Наше спасение, якоже восхотел еси, Спа́се, устроити,/ прославляеши Твоя угодники чудесы́, вопиющия Ти:/ отец наших Боже, благословен еси.</p>
				<p>Воли́теля милости, <style>егоже</style> роди́ Мати,/ моли́те, святии Христовы святителие, Петре, Алексие, Ионо, Филиппе и Ермогене,/ избавити нас от прегрешений, и бед, и зол, зовущих:/ отец наших Боже, благословен еси.</p>
				<p>Сокровище спасения и источник исцеления,/ наставницы покаяния вы есте́, Божии уго́дницы, вопиющим:/ отец наших Боже, благословен еси.</p>
				<p>
					<style>Богородичен</style>:</p>
				<p>Сокровище спасения, и источник нетления,/ Тебе рождшую/ и столп утверждения, и дверь покаяния вопиющим показа:/ отец наших Боже, благословен еси.</p>
				<p>
					<style>Песнь 8</style>
				</p>
				<p>
					<style>Ирмос</style>: Царя Небе́снаго,/ Его́же поют во́й Ангельстии,/ хвали́те и превозноси́те во вся веки.</p>
				<p>Помощи вашея требующия не пре́зрите, святии отцы и наставницы Православия,/ поющия и превозносящия Христа во веки.</p>
				<p>Неможение душ наших исцеля́ете и от телесных болезней возставляете/ вопиющих и превозносящих Христа во веки.</p>
				<p>Исцелений богатство источаете к вам притекающим, Божиим угодником,/ и верно поющим, и превозносящим Христа во веки.</p>
				<p>
					<style>Богородичен</style>
				</p>
				<p>Напа́стныя Ты прило́ги отгоняеши и страстныя находы, Дево,/ яко да Тя поем и превозносим Чистую во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Вои́стинну Богородицу/ Тя испове́дуем,/ спасе́ннии Тобою, Дево Чистая,/ с Беспло́тными ли́ки Тя величающе.</p>
				<p>Точе́ния слез не пре́зрите, молим вас, святии отцы,/ Петре, Алексие, Ионо, Филиппе и Ермогене,/ и всем утешение подати, блажа́щим вас.</p>
				<p>Радости сердца́ наша испо́лните вашими к Богу молитвами,/ святии отцы и заступницы те́плии.</p>
				<p>Светильницы пресветлии, Троицы побо́рницы,/ Петре, Алексие, Ионо, Филиппе и Ермогене,/ труды́ и подвиги вашими мрак неведения отгоняшеся, благоверно вас ублажающих.</p>
				<p>
					<style>Богородичен</style>:</p>
				<p>Света Твоего заря́ми просвети, Дево,/ мрак неведения отгоняющи и лютых бед спасающи,/ иже благоверно Богородицу Тя исповедающих.</p>
				<p>
					<style>Светилен</style>
				</p>
				<p>Светоза́рныя светильники паче солнечных луч/ от Светонача́льныя Троицы и Трисо́лнечныя Еди́ницы паче естества сме́шены,/ Богоно́сныя восхвалим отцы.</p>
				<p>
					<style>Богородичен</style>:</p>
				<p>Тебе песньми немо́лчными ублажаем, Дево,/ Яже от Троицы Единаго во чреве прие́мши, Богородице,/ Божественными руками Пресу́щное Слово носи́вши,/ непреложно и неизменно.</p>
				<p>
					<style>На хвалитех стихиры на 6, глас 8</style>
				</p>
				<p>
					<style>Подобен</style>: О преславнаго чудесе!</p>
				<p>Имеяй душу милостиву/ и чист помысл, и сердце несмуще́нно,/ и веру непорочну,/ и любовь нелицемерну,/ учительство изрядно,/ и святительства достоинство,/ и ныне лико́м святителей сопричта́лся еси на Небесех,/ сего ради почитаем тя, святителю Петре,/ священными пе́сньми благочестно вси ублажаем.</p>
				<p>О пречестны́й отче, досточудне премудре Алексие,/ ты иноческим житие́м Богу угодил еси,/ тя Бог прежде избра́ от юности/ пастыря овцам словесным и учителя велика;/ ты священником наказа́тель явился еси/ и всей стране Российстей звезда пресветлая,/ осиявающи чудесы всех,/ верою припа́дающих к раце мощей твоих,/ тем первосвятителей лик тя восприят,/ с нимиже моли́ся, прося стаду твоему грехов оставление.</p>
				<p>Отче Ионо, Богомудре святителю,/ ты измла́да Христа возлюбив,/ и Того любви прилепился еси,/ и от Него Пресвятаго Духа/ Божественными зарями сердце твое просветив,/ светови́ден воистинну был еси,/ темже иже ко храму твоему притекающия/ прошения ко спасению сподоби/ и моли Христа Бога спастися душам нашим.</p>
				<p>Течение совершил еси и веру соблюл еси,/ святителю блаженне Филиппе,/ сего ради Христос тя венча́ светлым венце́м правды/ и украси́ твое исповедание, досточудне./ Тем Небесное наследие прием,/ Спасу молися о воспевающих память твою.</p>
				<p>
					<style>Глас 7</style>:</p>
				<p>Сотворите в песнех суд написан:/ слава сия будет великому Ермогену,/ той бо есть Православия ревнитель/ и всея Руси хранитель,/ яко орел, птенцы своя покрываяй.</p>
				<p>
					<style>Глас 8: </style>
				</p>
				<p>О пречестни́и досточуднии отцы,/ Петре, Алексие, Ионо, Филиппе и Ермогене!/ Поруче́нный вам талант умно́живше,/ радости сподо́бистеся Господа своего/ и ныне предстоите́ с лики святителей,/ укра́шени благодатию Божественнаго сияния,/ темже верою и любовию/ пресветлую вашу память восхваляем,/ Христа величающе,/ прославльшаго Своя угодники.</p>
				<p>
					<style>Слава, глас 6</style>:</p>
				<p>До́брии раби́, блази́и и ве́рнии,/ и добрии де́латели винограда Христова,/ вы тяготу дневную понесли есте́,/ и данный вам талант возрасти́вше,/ и по вас пришедшим не зави́девше,/ темже и дверь Небесная вам отве́рзеся,/ внидите в радость Владыки Христа,/ молящеся о нас, святии учителие.</p>
				<p>
					<style>И ныне: Богородице, Ты еси лоза истинная</style>
				</p>
				<p>
					<style>На литургии: Блаженны, песнь 3-я и 6-я. Прокимен</style>: Честна́ пред Господем смерть преподобных Его. <style>Стих</style>: Что воздам Го́сподеви о всех, яже воздаде ми? <style>Апостол ко Евреом, зачало 335. Аллилуия</style>: Священницы Твои облекутся в правду, и преподобнии Твои возрадуются. <style>Стих</style>: Внидем в селения Его: <style>Евангелие Матфея, зачало 11. Причастен</style>: Радуйтеся, праведнии</p>
				<p>
					<style>В той же день</style>
				</p>
				<p>
					<style>Святыя мученицы Харити́ны</style>
				</p>
				<p>
					<style>На Господи, воззвах: стихиры, глас 4</style>
				</p>
				<p>
					<style>Подобен</style>: Яко до́бля</p>
				<p>Радости яко тезоимени́тая,/ радостию пресели́лася еси в Черто́г, всечестная, Небесный,/ идеже твое возлюбила еси стяжа́ти жити́е,/ претерпевши огня болезненное истинно мучение,/ зубо́в убо и ногте́й всех искорене́ния,/ страстоте́рпице Харити́но, девому́ченице многострада́льная.</p>
				<p>Львов сломила еси че́люсти, многострада́льная,/ че́люстей терпящи сокруше́ния,/ и ногте́й истерза́ния до́блественно терпела еси,/ искореняющи лю́тая пре́лести свире́пства,/ в морския же вве́ржена глубины́,/ зло́бу потопля́ему творящи/ лукаваго ратобо́рца.</p>
				<p>По кончине блаженней,/ в море тя вве́ржену,/ твой родитель, славная, прия́т тя, вопия́ со у́жасом:/ ка́ко ныне облагода́тствися,/ священнейшее мое́ и любимое рождение,/ му́ками честно́го страдания/ и нарече́ние и́стинное соде́лала еси,/ прообрази́вшее благодатию?</p>
				<p>
					<style>Слава, и ныне, Богородичен</style>
				</p>
				<p>Ту́чами Духа Пресвятаго, Пречистая,/ мою мысль ороси́,/ яже ка́плю рождшая, Христа, неизче́тно,/ безме́рная беззакония человеков щедротами измы́вшую,/ изсуши источник страсте́й моих/ и пото́ка мя сподо́би/ пищи Живыя присно молитвами Твоими.</p>
				<p>
					<style>Крестобогородичен, подобен тойже</style>:</p>
				<p>Агнца и Пастыря, Тя, на Древе яко виде,/ Агница рождшая рыда́те и ма́терски Ти веща́ше:/ Сыне Возжеле́нне, како на Дре́ве Кре́стнем повешен еси, Долготерпеливе?/ како ру́це и но́зе Твои, Слове, пригвоздишася от беззаконных/ и Кровь Твою излиял еси, Владыко?</p>
				<p>
					<style>Тропарь, глас 4</style>:</p>
				<p>Агница Твоя, Иисусе, Харити́на/ зове́т ве́лиим гласом:/ Тебе, Женише́ мой, люблю/ и, Тебе и́щущи, страда́льчествую,/ и сраспина́юся, и спогреба́юся крещению Твоему,/ и стражду́ Тебе ра́ди, яко да царствую в Тебе,/ и умираю за Тя, да и живу́ с Тобою;/ но, яко жертву непорочную, приими́ мя с любовию, поже́ршуюся Тебе./ Той молитвами,/ яко Милостив, спаси́ души наша.</p>
				<p>
					<style>На  утрени</style>
				</p>
				<p>
					<style>Оба канона октоиха и святыя канон на 4, <style>егоже</style> краегранесие:</style> Харитины благодать пою любовию. <style>Иосиф. Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Мо́ря чермну́ю пучи́ну/ невла́жными стопа́ми/ древний пешеше́ствовав Изра́иль,/ крестообра́зными Моисе́овыма рука́ма/ Амали́кову силу в пусты́ни победил есть.</p>
				<p>Твоими, о Харити́но, дарова́нии ум мой облагода́тельствуй,/ облагода́тившися страда́ньми священными,/ священно воспева́ти тя яко страстоно́сицу, и му́ченицу,/ и девством сияющую.</p>
				<p>Благодать Пресвятаго Духа тя одарова́вши,/ радостотво́рными украси́ плетеньми/ и радость вечнующую насле́дити укрепи, мужему́дренно пострадавшую.</p>
				<p>На Кресте́ Тя воздви́жена, Владыко,/ разумевши благосла́вная Твоя мученица, раны терпи́т боле́зненныя,/ укрепляема силою Твоею, наше естество укрепи́вшаго.</p>
				<p>
					<style>Богородичен</style>:</p>
				<p>Село́ вмести́тельно была еси Боже́ственнаго Естества, Богородителънице Чистая./ Тем Харитина, лю́бящи Тя, девственно всле́дствовавши Тебе,/ Сыну Твоему приведе́ся.</p>
				<p>
					<style>Песнь 3</style>
				</p>
				<p>
					<style>Ирмос</style>: Весели́тся о Тебе Церковь Твоя, Христе, зову́щи:/ Ты моя крепость, Господи,/ и прибе́жище, и утверждение.</p>
				<p>Вже́гшее твою душу желание Божественное/ плотская́ раче́ния и лю́тая вре́ния мук погаси.</p>
				<p>Разсе́дшася пред нога́ми твоими му́ченическими врага зря́ще Христовою благодатию,/ хваления Ему приносим.</p>
				<p>Крепостию вседе́тельною враждебную главу сокрушила еси,/ твоея́ главы претерпе́вши, мученице, крепко пожже́ние.</p>
				<p>
					<style>Богородичен</style>:</p>
				<p>Еди́ну в жена́х, Благословенную Тя, Чистая, лю́бящи,/ Твоими благи́ми благода́тьми му́ченица Харитина просла́вися.</p>
				<p>
					<style>Седален, глас 4</style>
				</p>
				<p>
					<style>Подобен</style>: Удивися Иосиф</p>
				<p>Облагода́тствивши душу твою Богода́нными добродетельми,/ просветилася еси истинно мучением твоим, честна́я,/ и уневе́стилася еси Творцу твоему, нетленна чистото́ю пребывши, Харитино,/ тем врага попра́ла еси, многови́дная страда́ния же и болезни преодоле́нно претерпе́вши./ Сего ра́ди верою пресвятую твою память торжеству́ем.</p>
				<p>
					<style>Слава, и ныне, Богородичен</style>:</p>
				<p>Удивися Ио́сиф, е́же паче естества зря, и внимаше мыслию,/ иже на руно́ дождь, в безсе́менном зача́тии Твое́м, Богородице,/ купину́, огнем неопали́мую, жезл Ааро́нов прозя́бший,/ и, свидетельствуя, обру́чник Твой и хранитель свяще́нником взыва́ше:/ Дева ражда́ет и по рождестве паки Дева пребывает.</p>
				<p>
					<style>Крестобогородичен</style>:</p>
				<p>Дева и Агница, видевши на Кресте́ без се́мени из Нея Агнца рождшагося/ и копие́м прободе́на,/ печали уя́звена стрела́ми, вопия́ше, боле́зненно восклица́ющи:/ что новое та́инство? ка́ко умираеши, Иже Живота Един Господь?/ Темже воскресни́, падшаго воздвиза́я пра́отца.</p>
				<p>
					<style>Песнь 4 </style>
				</p>
				<p>
					<style>Ирмос</style>: Вознесе́на Тя ви́девши Церковь на Кресте́,/ Солнце праведное,/ ста в чи́не своем,/ достойно взыва́ющи:/ слава силе Твоей, Господи.</p>
				<p>Жертву яко непоро́чну,/ к заколению тя из отеческих, мученице страстоно́сице, восхи́тиша рук мучители,/ Отца Небеснаго зело́ возлюби́вшую.</p>
				<p>Отрокови́цам мудрым после́довавши,/ душевную свещу́ твою бога́тно кровьми́ напои́ла еси, всесла́вная,/ и Божественный наследовала еси,/ му́ченице радостоимени́тая, чертог.</p>
				<p>Сердце твое, раче́нием Женихо́вым распаля́емо,/ у́глие пре́лести, доблему́дренная, проли́тием погаси́ кро́ве/ и море многобо́жия изсуши́.</p>
				<p>
					<style>Богородичен</style>:</p>
				<p>Воплощеннаго родила́ еси Божия Слова, Богороди́тельнице Чистая;/ <style>егоже</style> Харитина, лю́бящи теплейше,/ огню́ противоополчи́ся и многови́дным му́кам.</p>
				<p>
					<style>Песнь 5</style>
				</p>
				<p>
					<style>Ирмос</style>: Ты, Господи, мой свет,/ в мир прише́л еси,/ Свет Святый, обраща́яй из мра́чна неве́дения/ верою воспева́ющия Тя.</p>
				<p>Главы́ остриже́нием и у́глия разжже́нием оскорбляюще тя, Богому́драя,/ разума твоего кре́пости никакоже поколеба́ша.</p>
				<p>Гво́здие Твое и заколе́ние прообразу́ющи, Господи,/ разжже́нных рожно́в терплю́ болезнь,/ мученица вопияше.</p>
				<p>Отто́рженным рук твоих и ног, дево чистая, ногте́м,/ теку́щею честно́ю твоею кровию верный освяти́ла еси/ и демонския кро́ве мир христоподо́бно очи́стила еси.</p>
				<p>
					<style>Богородичен</style>
				</p>
				<p>Ум земны́й Твоего па́че естества зача́тия не может разумети,/ Мати Дево, Отрокови́це:/ Бога бо родила́ еси.</p>
				<p>
					<style>Песнь 6</style>
				</p>
				<p>
					<style>Ирмос</style>: Пожру́ Ти со гла́сом хвале́ния, Господи,/ Церковь вопие́т Ти,/ от бесо́вския кро́ве очи́щшися,/ ра́ди милости от ребр Твоих/ исте́кшею Кро́вию.</p>
				<p>Благода́тьми и зна́мении Христос венча́ священную твою главу́,/ за Негоже пострада́ти изво́лила еси, страстоте́рпице,/ радости Боже́ственный тезоимени́тая.</p>
				<p>Ио́ну из глубины́ Изба́вивый/ и тебе, в морскую пучи́ну вве́рженную, спасает жи́ву, Богому́драя,/ и глубино́ю крове́й твоих врага погрузи́л есть.</p>
				<p>Оружием терпения враги умертви́ла еси́/ и, терпя́щи зубо́в всеконечное истерза́ние, сла́вная,/ львов безплотных че́люсти сломи́ла еси.</p>
				<p>
					<style>Богородичен</style>:</p>
				<p>Крепость Тя обре́тши, Дево, и утвержде́ние,/ Харитина страстоте́рпица му́ки крепко терпи́т/ и, ра́дующися, во след Тебе, всех Влады́це, приво́дится.</p>
				<p>
					<style>Кондак, глас 2</style>
				</p>
				<p>
					<style>Подобен</style>: Вышних ища́</p>
				<p>Крепким разумом, Харити́но,/ душу утве́рждши верою,/ бори́теля врага я́ве посрами́ла еси,/ у Христа предста́, всеблаженная,/ червлени́цу от крове́й твоих нося́щи,/ и присно со Ангелы ра́дуешися,/ моли́ за ны, страстоте́рпице.</p>
				<p>
					<style>Песнь 7</style>
				</p>
				<p>
					<style>Ирмос</style>: В пещи́ Авраа́мстии о́троцы перси́дстей/ любовию благочестия па́че,/ не́жели пла́менем, опаля́еми, взыва́ху:/ благословен еси в храме Славы Твоея́,/ Господи.</p>
				<p>Юныя три о́троки от пе́щи Изба́вивый/ спасает от колесе́ тя, мученице, огневи́днаго, благода́рственно воспева́вшую:/ благословен еси в храме Славы Твоея́, Господи.</p>
				<p>С девами, свещено́сица, на Небесная восхо́диши,/ огненныя свещи́ кре́пко, внегда пе́ти, терпе́ла еси:/ благословен еси в храме Славы Твоея́, Господи.</p>
				<p>Обличе́н терпением твоим пребеззаконный,/ ру́це связует и но́зе, и во глубины́ вмета́ет тя, поющую:/ благословен еси в храме Славы Твоея́, Господи.</p>
				<p>Словом твоим Божественным безслове́сие врагов обличи́ла еси,/ страсте́й страстьми́, мученице, животво́рных исполнила еси лише́ние,/ благословен еси, зову́щи, Боже мой, Господи.</p>
				<p>
					<style>Богородичен</style>:</p>
				<p>Деву Едину, яко Чи́сту Тя и Нетленну, Слово Чистое возлюби́/ и из Тебе возсозда́ Воплоща́емый, Отроковице, всего человека,/ Харитину прославив чудесы́.</p>
				<p>
					<style>Песнь 8</style>
				</p>
				<p>
					<style>Ирмос</style>: Ру́це распросте́р Дании́л,/ львов зия́ния в ро́ве затче́,/ о́гненную же силу угаси́ша, добро де́телию препоя́савшеся,/ благочестия рачи́тели,/ о́троцы взыва́юще:/ благословите вся дела Господня Господа.</p>
				<p>Красна́ добро́тами твоих язв была еси/ и причта́лася еси, дево, нетленна пребывши, красному Слову, всечестна́я,/ от Девы нас ради воплоще́нному Христу, Емуже вопием:/ благословите вся дела Господня Господа.</p>
				<p>Всеми бори́ма прило́ги му́чащих тя,/ до́блественно претерпела еси колесе́ паля́ща лю́тость, рожно́в разжжения,/ в глубину вверже́ние и зубо́в, честна́я, и ногте́й искорене́ния,/ Христа величают, и во веки.</p>
				<p>Но́зе твои добро́тами болезней, славная, украси́стеся,/ тем, на во́ды ступа́ющи, не омокри́стеся,/ с тобою пребывающим, дево мученице, славным Божиим Ангелом,/ с нимиже вопия́ла еси:/ благословите вся дела Господня Господа.</p>
				<p>Чудо, удивляющее всяк ум по сконча́нии,/ како родителю издаде́ мо́щи твоя глубина́ приемшая, яже погребе́ отечески,/ сокро́вищствует благодать от <style>Тебе</style>, Харитино,/ Царство прии́м Небесное.</p>
				<p>
					<style>Богородичен</style>
				</p>
				<p>Явилася еси превы́шшая Небес, Бога Небеснаго поро́ждши,/ онебеси́вшаго земноро́дных, Пречи́стая, все смеше́ние/ и Харитины честну́ю память просвети́вша, Емуже пои́м:/ благословите вся дела Господня Господа.</p>
				<p>
					<style>Песнь 9</style>
				</p>
				<p>
					<style>Ирмос</style>: Ка́мень нерукосе́чный/ от несеко́мыя горы, Тебе, Дево,/ краеуго́льный отсече́ся,/ Христос, совокупи́вый разстоя́щаяся естества́:/ тем, веселящеся, Тя, Богородице, величаем.</p>
				<p>Да венце́в славы, яко нетленная, де́во мученице, получи́ши,/ всяких мучений вид претерпе́ла еси,/ веселя́щися духом и разума твердостию.</p>
				<p>Яко удобре́ная, и кра́сная, и Богоугодная дева,/ яко непобеди́мая мученица и Владычня невеста непорочная,/ златови́дными крилы́ к Небесным возлете́ла еси.</p>
				<p>Ты, светови́дная страстоте́рпице, возсия́ла еси луча́ми,/ мрак лукавствия де́монов и страсте́й отго́ниши/ Богода́нными ти всегда чудоде́йствы, досточу́дная.</p>
				<p>Радостный твой день, веселя́щися, люди совокупля́ет твоя до́блести воспети,/ и по́двиги, и борения, и мужественное страда́ние,/ великомученице радостотезоимени́тая.</p>
				<p>
					<style>Богородичен</style>:</p>
				<p>Свет нам возсия́ из утро́бы неискусобра́чныя Твоея:   Дево,/ <style>егоже</style> сия́ньми озари́вшися Божественно,/ свет бысть радости, тезоимени́тая,/ Богородительнице Неискусобра́чная.</p>
				<p>
					<style>В той же день</style>
				</p>
				<p>
					<style>Преподобных отец наших Дамиа́на пресвитера, Матфе́я и Иереми́и прозорливых, в Ближних пещерах почивающих</style>
				</p>
				<p>
					<style>На вечерни</style>
				</p>
				<p>
					<style>На Господи, воззвах: стихиры на 6, глас 4</style>
				</p>
				<p>
					<style>Подобен</style>: Яко добля</p>
				<p>Одержи́ма мя болезньми душевными и телесными,/ еле́ем милости твоея,/ яко пома́зание имы́й священное свыше,/ Дамиа́не преподобне,/ скоро исцели вопию́ща к тебе от сердца,/ и молитвами теплыми к Богу/ даждь смирение сердцу моему,/ согнившияся же души моея стру́ны очисти,/ да чистыми устнами принесу Богу хваление,/ прославляющемуся во святых Своих.</p>
				<p>Духа Пресвятаго благодатию/ озарив свою душу, Иереми́е прехвальне,/ приял еси дар от Бога/ будущая, яко настоящая, провозвещати,/ и, древнему подобяся пророку,/ неложне вся предска́зовал еси,/ и провидел еси тайны человеческаго сердца,/ озаре́нием твоим и наша сердца просвети/ и испроси от Христа Бога велию милость.</p>
				<p>Матфе́ю, Слова Божия провозвестнику,/ последовал еси чу́дне,/ якоже бо той ефио́пския непокаряющияся люди/ дерзновенно обличаше,/ тако и ты, блаженне,/ подземных лукавых ефиопов/ посрамил еси хитроплетенныя козни./ И ныне молим тя, отче,/ мысленне очерняющия умы наша/ бесо́вския полки прожени́,/ и избави от бед души наша.</p>
				<p>
					<style>Слава, глас 2</style>:</p>
				<p>Троицу достоблаженных отец,/ Троицы предстателей,/ Дамиа́на, и Иереми́ю, и Матфе́я,/ приидите, людие, хвалами почтим/ и принесем славословие в Вышних Сущему Богу,/ давшему угодники Своя Российстей земли́ в помощь,/ и молитвенники о душах наших.</p>
				<p>
					<style>И ныне, Богородичен</style>
				</p>
				<p>
					<style>На стиховне в Октоихе</style>
				</p>
				<p>
					<style>Слава, глас 6</style>:</p>
				<p>Светлая и светоносная возсия <style>Днесь</style> память ваша,/ отцы наши всеблаженнии,/ светло бо облиста́ете чудес лучами, к вам приходящих/ и просящих от вас те́плаго заступления./ Тем убо и мы припа́даем к мощем вашим,/ усердно тыя лобызающе,/ и славим Бога, давшаго вам толи́ка дарования,/ имиже и нас обогати́те/ и испроси́те от Христа велию милость.</p>
				<p>
					<style>И ныне, Богородичен</style>
				</p>
				<p>
					<style>Тропарь, глас 1</style>:</p>
				<p>Христовых повелений светом сердца́ своя просвети́вше,/ страстный мрак прогнасте,/ темже Троицы селение бысте тричисленнии отцы,/ Дамиа́не, Иереми́е с Матфе́ем,/ от Неяже благодать приемше,/ недужныя исцеляете, будущая возвещаете/ и, Ангелом сопричастницы суще,/ моли́теся Христу Богу даровати нам причастие святых.</p>
				<p>
					<style>Канон преподобным отцам, глас 5</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Спаси́телю Богу,/ в мо́ри люди немо́крыми ногами наста́вльшему/ и фарао́на со всево́инством пото́пльшему,/ Тому Единому поим, яко прославися.</p>
				<p>Спасителю Богу хваление принесе́м,/ славословяще угодника Его преблаженнаго Дамиа́на, недужным мудраго врача,/ и возопиим Давшему таковая дарования, яко прославися.</p>
				<p>Наставника своего равноангельному житию подражал еси ревностию непреста́нною,/ от негоже наста́влен, украси́лся еси добродетелию,/ немолчно во хвалении по вся но́щи без сна пребывая и взывая Богу, яко прославися.</p>
				<p>С пророки предстоя ныне Спасителю Богу, яко дерзновение имы́й,/ моли́ся благодатию облиста́ти сердца́, с верою тя, Богодухновенне Иереми́е, блажащих/ и Спасителю вопиющих, яко прославися.</p>
				<p>Разумное око Божие всевидящее, видя твое чистое сердце, блаженне Матфе́е,/ даде́ тебе дар тайны человеческия ве́дати и открывати на пользу всем,/ да тобою наставля́еми поют Богу, яко прославися.</p>
				<p>
					<style>Богородичен</style>:</p>
				<p>Разумное солнце сущи Тричисленнаго Божества, Дево Чистая,/ наша умы помраченныя страстьми́ и сластьми́ озари,/ да Тобою просвещаеми, поем Богу, яко прославися.</p>
				<p>
					<style>Песнь 3</style>
				</p>
				<p>
					<style>Ирмос</style>: Силою Креста Твоего, Христе́,/ утверди́ мое помышление,/ во<style>еже</style> пети и сла́вити/ спасительное Твое вознесение.</p>
				<p>Силою Божиею укрепля́ем, был еси, блаженне, кроток и молчалив,/ к Богу беседуя теплыми молитвами, и упражняяся прилежным чтением Святых Писа́ний, и тем утверждался о Господе,/ якоже сожительствующий о тебе ясно поведаху.</p>
				<p>Брашно твое и питие бысть Слово Божие, имже пита́л еси душу твою, преподобне,/ тело же твое хлебом токмо и водою, и сим питался еси до дне смерти своея,/ вся духу покоряя востающия страсти.</p>
				<p>В старости масти́те, исполнив лета своя, Иереми́е,/ приял еси дар прови́дети тайны сердечныя, и обличал еси на едине́ лукавая человеческая помышле́ния,/ и наставлял блюстися от диаволя совета.</p>
				<p>К первонача́льным отцем Печерским пришед, вселился еси с ними/ и, иночествуя, вся похоти телесныя победил еси,/ темже приял еси от Бога дарование, я́ве зрети лица подземных ефио́пов, Матфе́е чудне.</p>
				<p>
					<style>Богородичен</style>:</p>
				<p>Преобразу́ющийся в различныя виды лукавыя ефиопы и действующия мысленне во удесе́х наших, Богородице,/ посещением лица Твоего устрани́ и прожени́,/ да без смущения поем Твою спасительную силу.</p>
				<p>
					<style>Седален, глас 8</style>:</p>
				<p>Яко сугу́бую приемый благодать от Бога, Дамиа́не,/ сугу́бый исцеляеши страсти душевныя прилежными молитвами,/ телесныя же возложением руки и пома́занием святаго елеа;/ нас, стра́ждущих обои́ми недуги,/ уврачуй, и отжени ураня́ющия ны страсти,/ и моли́ся Христу Богу/ получити вечный живот почитающим святое успение твое.</p>
				<p>
					<style>Слава, и ныне, Богородичен</style>:</p>
				<p>Всенепорочная Невесто, пространное селение Божия Слова,/ страсте́й мя, суща скверное селение, очисти и светлое обита́лище добродетелей покажи,/ прожени́ тьму беззаконий и причастия сподоби Света невечерняго молитвами Твоими,/ да пою Твою несказа́нную милость.</p>
				<p>
					<style>Песнь 4</style>
				</p>
				<p>
					<style>Ирмос</style>: Услышах слух силы Креста,/ яко рай отве́рзеся им,/ и возопих:/ слава силе Твоей, Господи.</p>
				<p>Благово́нный грозд винограда Божия Матере показался еси,/ напое́н росою учений преподобных отец,/ и иска́паеши вино́ исцелений всем,/ к тебе с верою притекающим, Дамиа́не, Божий служителю.</p>
				<p>Оружием веры и любве́ пламенем огражден быв, блаженне,/ отгнал еси врагов, вредя́щих недугами человеки;/ прилежная бо твоя молитва, о́блаки преходящи, прогоняше болезни, досточудне Дамиа́не.</p>
				<p>Яко провидец человеческих помышлений, предзрел еси плещи́ дающих врагом и хотящих изы́ти от святыя сея́ ограды,/ растворенным любве словом нака́зовал еси, Иеремйе,/ стати к боре́нию крепко и про́тиву врагов непоколебиму быти.</p>
				<p>Открове́нными очи́ма яве узрел еси единою в церкви обходя́ща бе́са во образе воина/ и мета́юща на братию от воскрилия риз лепко́выя цве́тцы,/ да исходят прежде благословения сном омраче́нны,/ тех, отче, нака́зовал еси стояти неленостно и крестным оружием себе ограждати.</p>
				<p>
					<style>Богородичен</style>:</p>
				<p>Обстои́ма мя демонскими полки́/ и устреля́ема ласкосе́рдствующими страстьми́, Мати Божия,/ укрепи и подаждь ми благодать победити тех ле́стныя козни,/ да пребуду поя Твою, Чистая, помощь.</p>
				<p>
					<style>Песнь 5</style>
				</p>
				<p>
					<style>Ирмос</style>: У́треннююще, вопие́м Ти,/ Господи, спаси ны:/ Ты бо еси Бог наш,/ разве бо Тебе иного не знаем.</p>
				<p>О всех, в болезни приходящих, блаженный твой наставник Феодо́сий повелеваше тебе молитву творити,/ ты же смирен сый и благопокорив недостойна себе вменял еси исцеления дара,/ но повеление творя отца своего, молитвою и елеем подавал еси здравие болящим.</p>
				<p>Яко добр путник, до́бре шествовал еси жизни сея путь, подтверждая себе иноческими подвиги,/ егда же доспел еси кончины своея, недостаточное болезнию навершив,/ чист паче злата отшел еси в покой безболе́зненный.</p>
				<p>Прозрением от Бога тебе данным, что либо видел еси, блаженне,/ не ложно всякому ска́зовал еси, и сбывашеся слово твое в правду;/ тем, яко пророком славу и преподобным состоя́теля, достойно тя ублажаем, Иереми́е.</p>
				<p>Никогдаже изходил еси из церкве прежде окончания пения, но всегда последи́,/ несытное имея желание во славосло́вии Божии пребывати;/ сего ради Бог прослави тя пред Ангелы и человеки, Богоносне Матфе́е.</p>
				<p>
					<style>Богородичен</style>:</p>
				<p>Святую гору Божию и дом Славы Вышняго ве́дуще Тя, Чистая Дево,/ во смирении припа́дая, молюся:/ возведи мя на высоту добродетельнаго жития́/ и сотвори мя чистый храм к восприятию Божественных дарований.</p>
				<p>
					<style>Песнь 6</style>
				</p>
				<p>
					<style>Ирмос</style>: Обы́де мя бездна,/ гроб мне кит бысть,/ аз же возопи́х к Тебе, Человеколюбцу,/ и спасе́ мя десни́ца Твоя, Господи.</p>
				<p>Шествовав на земли правыя стези,/ при кончине молитву к Венцеда́вцу растворил еси слезами,/ прося Того благость, еже не лишити тя Царствия Небеснаго/ и сожития отца твоего преподобнаго Феодо́сия.</p>
				<p>В Свете неприступней с преподобными причастия не лишитися жела́я,/ со смирением ко Христу возсылал еси мольбы и получил еси, еже просил;/ мудрый бо Содетель извести́ тебе, извещением чу́дным,/ яко да благонадежден отидеши в покой праведных почити.</p>
				<p>В старости глубоце обнови́ся юность твоя духовне, преподобне Иеремие,/ оставль бо ветхий покров теле́сный, в новое отшел еси душею селение,/ к древним пророком на зрение Славы Божия.</p>
				<p>Седяй еди́ною под церковным билом,/ узрел еси биющую во двери сердец наших великую толпу мрачных бесов/ и, вопросив, уве́дал еси их к некоему брату идущих,/ сего ради многих от братии любезно сам нака́зовал еси, како о́ных блюстися;/ научи убо и нас, блаженне, да не внидут в двери сердец наших.</p>
				<p>
					<style>Богородичен</style>
				</p>
				<p>Избави мя, Влады́чице, бесо́вских страстей обстоя́ний,/ да не внидут в дом души моея тех лукавыя то́лпы,/ загради мысленныя двери се́рдца страхом/ и даждь ми бодрствовати и внимати спасению моему.</p>
				<p>
					<style>Кондак, глас 2</style>:</p>
				<p>Якоже древний проро́цы благодать проро́чествия приемше/ и неложне духом предзре́вше, прорекоша наити́ хотящая,/ тако и вы в жизни нашей злая, грехов ради наших на ны грядущая, предвозвести́сте;/ и ныне да не постигнут ны злая,/ испросите от Христа́ Бо́га исправление дело́м нашим и велию милость.</p>
				<p>
					<style>Икос: </style>
				</p>
				<p>Тезоимени́тым своим подражавше и Ангельски на земли поживше, великих дарований сподобистеся Иереми́е и Матфее,/ предвозвещающе бо будущая, многих ко исправлению приведосте, бе́сы посрамисте, человеки удивисте;/ и ныне по временной жизни в безконечной с Ангельскими лики живуще,/ просите у Христа Бога исправления дело́м нашим и велия милости.</p>
				<p>
					<style>Песнь 7</style>
				</p>
				<p>
					<style>Ирмос</style>: В пещи́ огненней/ песносло́вцы спасы́й о́троки:/ благословен Бог/ отец наших.</p>
				<p>Предста тебе Ангел Божий, святе Дамиа́не, во образе преподобнаго Феодосия/ и, пад на перси твоя, лобызаше любезно, яко любимаго Богу, человеком же и Ангелом,/ ты же воспел еси, благословен Бог отец наших.</p>
				<p>Явлейся рекл есть:/ се чадо, о немже мо́лишися Господеви, послан есмь известити тебе,/ яко по прошению твоему будет ти и водворишися в Царствии Божии со святыми./ Сия словеса слышав, радостно воспел еси, Дамиа́не:/ благословен Бог отец наших.</p>
				<p>Что есть сладча́е и что есть бо́льшее, яко<style>еже</style> жити со святыми вкупе,/ идеже живет Христос, во Свете невечернем,/ тамо и тебе уготовася упокоения место, Дамиа́не, еже и нам получити, моли́ся, поющим:/ благословен Бог отец наших.</p>
				<p>В ли́це со святыми, в чести с пророки, в стоянии со Ангелы сподо́блен еси, учинен, Иереми́е, быти от Бога,/ Емуже молися и нам чисте предстати без воздушных препятий поющим:/ благословен Бог отец наших.</p>
				<p>Любовь имея ко братии присно, Матфе́е, вся откровенная тебе открывал еси на пользу всем/ и нака́зовал еси келлии приседе́ти, плакатися же о гресех своих и пети:/ благословен Бог отец наших.</p>
				<p>
					<style>Богородичен</style>
				</p>
				<p>Изба́вленнии Тобою, Пречистая, от всех бесо́вских наве́тов,/ непрестанно Рождшемуся из Тебе зовем:/ благословен Бог отец наших.</p>
				<p>
					<style>Песнь 8</style>
				</p>
				<p>
					<style>Ирмос</style>: Из Отца прежде век рожде́ннаго Сына и Бога/ и в последняя ле́та воплоще́ннаго от Девы Матере,/ священницы, пойте,/ людие превозносите во вся веки.</p>
				<p>Явльшагося тебе от Отца Светов по́сланна, разумел еси быти наставника твоего Феодо́сия Богоноснаго,/ <style>егоже</style> пригласив, известил еси, что представый глаголаше и что тебе обеща, Дамиа́не;/ тойже пове́даемым удивляшеся и превозносяше Господа во веки.</p>
				<p>С веселием истя́зовал еси обещания от наставника твоего и отца, глаголющи:/ будет ли, отче, еже на прошение мое обещал ми еси?/ Той же отвеща́: не вем, чадо, о немже вопрошаеши мя,/ Ангел бо Божий бысть, обещавый тебе,/ и той вселит тя тамо, идеже поют святии Го́сподеви во веки.</p>
				<p>Радостен и благонадежден сый от сицева́го извеще́ния,/ отшел еси в светоно́сная места светоно́сными проводим ангелы,/ с нимиже и поеши Господа во веки.</p>
				<p>Всякое твое ве́дение бяше спаса́ющимся в наказание, преподобне Матфе́е,/ ниже́ начальствующий отрину твое наказание, имже возбужде́н доспе́ скорее блаженства,/ идеже святии превозносят Господа во веки.</p>
				<p>По многих открове́ниих отшел еси в старости глубоце, Матфе́е,/ откровенным лицем Престолу Божию предстояти:/ моли́ся же и о нас, святе, да с тобою сподобимся Господа видети и превозносити хвалами во веки.</p>
				<p>
					<style>Богородичен</style>:</p>
				<p>Един Сый существом от Троицы Бог Слово,/ в Твою, Чистая Дево, утробу вселися и нам соесте́ствен плотию явися,/ <style>егоже</style> благословяще превозносим во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Тя паче ума и словесе́ Матерь Божию,/ в лето Безлетнаго/ неизреченно рождшую,/ вернии единомудренно величаем.</p>
				<p>Что тя нареку, блаженное сие место:/ твердь ли Небесную, на <style>нейже</style> троица отец, аки звезды, чудесы сияют/ и озаряют честну́ю их память празднующих, и песньми благочестно их ублажающих.</p>
				<p>От временнаго света к Вечному преставльшеся Свету,/ светоношении вашими наша сердца просветите/ и испросите молитвами вашими,/ да в свете заповедей Господних ходяще, узрим с вами Свет невечерний.</p>
				<p>Благодать исцелений от Бога святии еще в жизни сей приемше,/ нас страстьми одержимых скоро исцели́те,/ верно бо притекаем к мощем вашим и, молящеся, песньми величаем.</p>
				<p>Прославим Бога, святых Своих Дамиа́на, Иереми́ю и Матфе́я прославльшаго,/ иже Его в телесех, аки Ангелы поживше, прославиша,/ <style>егоже</style> и молим, да память их <style>Днесь</style> хвалами величающих,/ не лишит нас с ними Небесныя Своея Славы.</p>
				<p>
					<style>Богородичен</style>:</p>
				<p>Доспех кончины стихословия святым твоим в память/ и помянух кончину, егда приидет время разрешится мне от соуз плотски́х,/ трепе́щу, яко грядет день Судный, от негоже кто мя избавит, <style>Аще</style> не Ты, Чистая Дево?/ Темже к Тебе выну во хвалении прибегаю.</p>
				<p>
					<style>Светилен</style>:</p>
				<p>Свято поживше на земли, свят есте и на Небеси и с Ангельскими лики предста́ете Богу;/ от Негоже приемше возмездие трудом своим, нас не забу́дите,/ но, руководяще, наставите на путь прав,/ да тем ходяще, обрящем милость в день Судный.</p>
				<p>
					<style>Богородичен</style>:</p>
				<p>Свят храм Твой зде и дивен в правду,/ Сама бо, сущи храм Божия славы, Своим промыслом создала́ еси/ и украси́ла еси отец святых равноангельным житием нашего ради жительства;/ злообразие наше в благолепие претвори́,/ да вожделеет Царь добро́ты душ наших и излиет на ны великую Свою милость.</p>
				<p>
					<style>На хвалитех стихиры, глас 4</style>
				</p>
				<p>
					<style>Подобен</style>: Дал еси знамение:</p>
				<p>Светлое приятие бысте Духа Пресвятаго,/ отцы всеблаженнии,/ и, от Того просвеща́еми Боговидно,/ пророчествия даром обогати́стеся,/ и будущих предуведение и разум истинный стяжасте;/ темже молим вы, моли́теся о нас/ Иису́су Человеколюбцу и Спасу душ наших.</p>
				<p>Якоже истиннии пророцы,/ нело́жными указании вся предрекосте наити хотящая/ и провозвестисте, преподобнии отцы,/ Матфе́е и Иереми́е с Дамиа́ном досточу́дным,/ весть бо Дух Святый просвеща́ти чистыя сердцем/ и подаяти благодать откровения;/ сего ради прославляем вас прославльшаго/ Иису́са Человеколюбца и Спаса душ наших.</p>
				<p>Любовию Божественною распалаеми/ и желанием благ грядущих,/ любезно тесный путь проидо́сте,/ нивочтоже вменивше того скорби,/ тем ныне в прохладне месте ликующе,/ любовию вас почитающим дадите от дарований ваших/ и молите о нас, Дамиа́не и Иереми́е с Матфе́ем,/ Иису́са Человеколюбца и Спаса душ наших.</p>
				<p>
					<style>Слава, глас 6</style>:</p>
				<p>Троицу преподобных отец,/ вернии, сошедшеся, ублажим,/ оваго, яко исцеления дар приемшаго,/ оваго же, пророчествия истиннаго исполненнаго,/ оваго же, невидимая прозрящаго,/ <style>ихже</style> торжества день, почитающе,/ славим Бога нашего/ и молим, еже умирити мир/ и спасти души наша.</p>
				<p>
					<style>И ныне, Богородичен</style>: Богородице, Ты еси Лоза</p>
			</section>
		</section>
		<section>
			<title>
				<p>В 6-й день</p>
			</title>
			<section>
				<title>
					<p>Свята́го и сла́внаго апостола Фомы́</p>
				</title><p>
					<style>На вечерни</style>
				</p>
				<p>
					<style>Блажен муж: 1-й антифон. </style>
				</p>
				<p>
					<style>На Го́споди, воззва́х: стихи́ры на 8, глас 4</style>
				</p>
				<p>
					<style>Подо́бен</style>: Я́ко до́бля</p>
				<p>Ребру́ прикоснувся, всеблаженне, Влады́чню,/ добрых постигл еси кра́йнейшее:/ яко бо гу́ба во́ды, оттуду почерпл еси/ источник благи́х и жизнь вечную/ и напои́л еси изсохшая сердца́ неве́дением,/ Божественнаго Богове́дения источа́я догма́ты.</p>
				<p>Верным неверствием твоим верных извести́л еси,/ яко Бога и Господа всея твари наче́н Богосло́вити,/ плоть понесшаго нас ради земны́х/ и Крест же, и смерть претерпе́вшаго,/ и пронзе́ние гвозде́й, и копие́м ребр прободе́ние,/ от <style>нихже</style> жизнь почерпа́ем.</p>
				<p>Фома чу́дный источник отве́рзе догма́тов, Владыко, Богомудрым:/ ребру́ бо прикоснувся Твоему,/ сугу́бу де́йству, существы́ сугу́быми подобно научився и возопи́:/ Ты Бог мой еси и Владыка,/ Ты и Господь Славы,/ мене ради плоть быв.</p>
				<p>
					<style>Слава, глас 6. Студи́тово</style>:</p>
				<p>Яко слуга Слова и неизреченнаго воплоще́ния Его,/ глубину́ мудрости поче́рпл еси, Фомо́ апо́столе:/ тростию бо креста возводя из глубины́ прелести, ду́ши улови́л еси./ Отнюдуже мре́жею твоих догма́тов всю просвети́л еси вселе́нную/ и светом знания инди́ан помраченныя ду́ши просветил еси./ Тем Славы Христовы све́тло наслаждайся,/ Того моли помиловати ду́ши наша. </p>
				<p>
					<style>И ныне, Богородичен: </style>Кто Тебе не ублажит<strong/>:</p>
				<p>
					<style>Вход. Прокимен дне. Чтения три</style>
				</p>
				<p>Соборнаго послания Иоаннова чтение <style>(глава 1):</style></p>
				<p>Еже бе испе́рва,/ еже слы́шахом, еже ви́дехом очи́ма на́шими,/ еже узре́хом, и ру́ки наша осяза́ша, о Словеси́ Живо́тнем./ И Живо́т яви́ся, и ви́дехом, и свиде́тельствуем,/ и возвеща́ем вам Живо́т Вечный, Иже бе у Отца и яви́ся нам./ Еже ви́дехом и слы́шахом, пове́даем вам, да и вы обще́ние и́мате с нами:/ обще́ние же наше со Отцем и с Сыном Его, Иисусом Христом./ И сия́ пи́шем вам, да радость ваша будет испо́лнена./ И сие есть обетова́ние, еже слы́шахом от Него и пове́даем вам,/ яко Бог Свет есть, и тмы в Нем несть ни единыя./ <style>Аще</style> рече́й, яко обще́ние и́мамы с Ни́м, и во тме ходим, лжем и не творим истины./ <style>Аще</style> же во свете ходим, якоже Сам Той есть во свете, обще́ние и́мамы друг ко другу,/ и Кровь Иисуса Христа Сына Его очища́ет нас от всякаго греха.</p>
				<p>Соборнаго послания Иаковля чтение <style>(глава 1):</style>
				</p>
				<p>Иа́ков, Богу и Господу Иисусу Христу раб,/ обемана́десяте коле́нома, иже в разсе́янии, ра́доватися./ Всяку радость име́йте, братие моя, егда во искуше́ния впа́даете разли́чна,/ ве́дяще, я́ко искушение вашея веры соде́ловает терпе́ние./ Терпение же дело соверше́нно да имать,/ яко да будете соверше́ни и всеце́ли, ни в чемже лише́ни./ <style>Аще</style> же кто от вас лише́н есть прему́дрости, да про́сит от дающаго Бога всем нелицеприе́мне и не поноша́ющаго, и дастся ему./ Да про́сит же верою, ничто́же сумня́ся:/ сумня́йся бо уподо́бися волне́нию морско́му, ве́тры возмета́ему и развева́ему./ Да не мнит бо человек он, яко прии́мет что от Бога./ Муж двоеду́шен, неустро́ен во всех путе́х своих./ Да хва́лится же брат смире́нный в высоте́ своей,/ бога́тый же во смире́нии своем, зане́, я́коже цвет травны́й, мимои́дет./ Возсия́ бо солнце со зно́ем и изсуши́ траву́, и цвет ея отпаде́, и благолепие лица́ ея поги́бе./ Си́це и богатый в хожде́нии своем увяда́ет./ Блаже́н муж, иже претерпи́т искушение,/ зане́ иску́сен быв, прии́мет венец жизни,/ его́же обеща́ Бог лю́бящим Его.</p>
				<p>Соборнаго послания Иудина чтение <style>(глава 1):  </style>
				</p>
				<p>Иу́да, Иисусу Христу раб, брат же Иа́кову,/ су́щим о Бо́зе Отце освяще́нным, Иисус Христом соблюде́нным зва́нным./ Милость вам, и мир, и любы́ да умно́жится./ Возлю́бленнии, всяко тща́ние творя́ писа́ти вам о общем спасении вашем,/ ну́жду возиме́х писа́ти вам, моля по́двиза́тися о преданней вере святым еди́ною./ Привнидо́ша бо не́цыи челове́цы (дре́вле предуста́вленнии на сие осужде́ние) нечести́вии,/ Бога нашего благодать прелага́ющии в скве́рну/ и Единаго Владыки Бога, и Господа нашего Иисуса Христа отмета́ющиися./ Воспомяну́ти же вам хощу, ве́дущим и вам еди́ною сие,/ яко Господь люди от земли́ еги́петския спасе́, последи́ неве́ровавшия погуби́./ Ангелы же, не соблю́дшия своего нача́льства, но оста́вльшия свое жилище на суд вели́каго дне, у́зами вечными под мраком соблюде́./ Якоже Содо́ма и Гомо́рра, и окре́стный их гра́ды,/ подобным им о́бразом преблуди́вше и ходи́вше в след пло́ти ины́я,/ предлежа́т в показа́ние огня вечнаго, суд подъе́мше./ Вы же, возлю́бленнии, помина́йте глаго́лы преждерече́нныя от апостол Господа нашего Иисуса Христа./ Зане́ глаго́лаху вам, яко в последнее время будут руга́тели, по своих по́хотех ходя́ще и нече́стиих./ Сии суть отделя́юще себе (от еди́ности веры и су́ть) теле́сни, Ду́ха не иму́ще./ Вы же, возлюбленнии, святою вашею верою назида́юще себе, Духом Святым моля́щеся,/ сами себе в любви Божией соблюда́йте, жду́ще ми́лости Господа нашего Иисуса Христа в жизнь вечную./ И о́вех убо ми́луйте, разсужда́юще,/ о́вех же страхом спаса́йте, от огня́ восхища́юще./ Облича́йте же с боя́знию, ненави́дяще и яже от пло́ти оскверне́ную ризу./ Могу́щему же сохрани́ти вы без греха и без скве́рны и поста́вити пред славою своею непорочных в радости,/ Единому Премудрому Богу и Спасу нашему (Иисусом Христом, Господем нашим), слава и величие,/ держава и власть прежде всего века, и ныне, и во вся веки. Аминь.</p>
				<p>
					<style><style>Аще</style> настоятель изволит пети литию, </style>
				</p>
				<p>
					<style>стихира храма и апостола, глас 4</style>
				</p>
				<p>
					<style>Подобен:</style> Яко до́бля</p>
				<p>Тро́стию благодати от глубины́ су́етства человеки извлекл еси, досточу́дне,/ Учи́теля ма́нием повинувся, Фомо́,/ просвещшаго по всему твое разумение,/ и апостола, и че́стна Богоглаго́льника тя, всеблаже́нне, показа́вша/ Того Непостижимаго Божества.</p>
				<p>Духа сияние на тя сни́де во о́гненне виде/ и тя, блаже́нне, Боже́ственное прия́телище соде́ла,/ скоро отгоня́ща безбожия мглу и мир просвещающа сиянием всемудрых твоих словес,/ тайноглаго́льниче, апостолов украшение,/ Христов самови́дче, блаже́нне.</p>
				<p>Молниями проповедания во тме седя́щия неве́дения, славне, просвети́в,/ показал еси сы́ны Влады́ки и Бога веры ради./ <style>егоже</style> страсте́м ревнова́л еси и смерти/ и славы был еси наследник,/ яко мудр и Богоглаго́лив, яко ученик Истины.</p>
				<p>
					<style>Слава, глас 2: </style>
				</p>
				<p>Оставив земна́я, последовал еси Христу/ и, зна́менався дохнове́нием Святаго Духа,/ по́слан быв от Него в язы́ки погибшия/ обращати человеки во свет Богознания, апостоле Фомо́,/ и, скончав подвиги Божественныя твоея страсти и мук различных,/ душу твою Христу пре́дал еси./ Того моли, всеблаже́нне, дарова́ти нам велию милость.</p>
				<p>
					<style>И ныне, Богородичен</style>:</p>
				<p>Все упование мое/ на Тя возлагаю, Мати Божия,/ сохрани мя под кровом Твоим.</p>
				<p>
					<style>На стиховне стихиры, глас 4. </style>
				</p>
				<p>
					<style>Подобен</style>: Дал еси зна́мение:</p>
				<p>Якоже бисера, тя из пучи́ны изъят мирска́го смуще́ния/ Христос Человеколю́бец, тобою обогати́в обнища́вшия/ и нищетою лю́тых одержи́мыя, Фомо́ апостоле./ Тем тя ублажаем и всепразднственную память твою во хвалении сла́вим,/ благочестно тя почитающе.</p>
				<p>
					<style>Стих</style>: Во всю землю изыде вещание их/ и в концы вселенныя глаголы их.</p>
				<p>Индийскую просвети́л еси всю землю, свяще́ннейше и Богови́дче апостоле:/ просветив бо вся, сыны соделал еси света и дне, теми в ду́се, му́дре./ Идольския же хра́мы низложив,/ воздви́гл же еси благода́тию Бога в славу и хвалу Церкви, блаже́нне,/ моли́твенниче о душах наших.</p>
				<p>
					<style>Стих</style>: Небеса пове́дают славу Божию,/ творение же руку́ Его возвеща́ет твердь.</p>
				<p>Рукою любопытною/ Божественная ре́бра испыта́в и гвозде́й язвы,/ яже Безсмертный нас ради подъя́т,/ и неве́рие преложи́в ра́достне во благове́рие,/ Фомо́, возопи́л еси:/ Ты еси Бог и Господь, и Тя славлю, Человеколюбче,/ страстьми́ источи́вшаго верным безстрастие.  </p>
				<p>
					<style>Слава, глас 6. Анатолиево</style>:</p>
				<p>Божественныя видя Христовы мудрости,/ умный показался еси крати́р та́инственно, Фомо́ апо́столе,/ в не́мже верных души веселя́тся:/ Божественною бо мре́жею Духа люди возвлекл еси из глубины отчаяния./ Темже от Сиона, яко река́ благодати, изше́л еси,/ твоя источа́ющая Боже́ственныя догма́ты во всю тварь./ Тем Христовым страстей поде́бяся, в ребра прободен был еси,/ во мрак вшед нетления./ Того моли спастися душам нашим.</p>
				<p>
					<style>И ныне, Богородичен: </style>Богородице, Ты еси лоза</p>
				<p>
					<style>Тропарь, глас 2</style>:</p>
				<p>Ученик Христов быв, Божественнаго собора апостольскаго соприча́стник,/ неверствием бо Христо́во Воскресение извести́в/ и Того пречистую страсть осязанием уве́рив,/ Фомо́ всехва́лъне,/ и ныне нам проси мира и велия милости.</p>
				<p>
					<style>Слава, и ныне, Богородичен</style>
				</p>
				<p>
					<style>На утрени</style>
				</p>
				<p>На Бог Господь, <style>тропарь дважды. Слава, и ныне, Богородичен воскресен. По 1-й стихологии седален, глас 5</style>
				</p>
				<p>
					<style>Подобен</style>: Собезначальное Слово</p>
				<p>Апостола вси и ученика Христова/ восхва́лим пе́сньми в память его:/ Боголепно бо наша помышления,/ той язвы гвоздей осязав,/ известную веру изыска́в, утверди́ в мире/ и молит Спаса помиловатися душам нашим.</p>
				<p>
					<style>Слава, и ныне, Богородичен</style>:</p>
				<p>Из Тебе, воплоще́ннаго Бога и Господа,/ нас ради, истлевших согрешеньми,/ Того моли присно ущедрити ны и отвратити ярость и гнев Его, Чистая,/ от вопиющих верою непрестанно/ величия Твоя, Благодатная.</p>
				<p>
					<style>По 2-й стихологии седален, глас 4</style>
				</p>
				<p>
					<style>Подобен</style>: Вознесыйся</p>
				<p>Осязав ре́бра Спасова и поче́рп от них Божий разум, сла́вне апостоле,/ земныя привлекл еси неве́рием твоим верныя на веру;/ ко́пиями же бодо́м по всему телу,/ просвещаеши всех души,/ похваляющих святое успение твое.</p>
				<p>
					<style>Слава, и ныне, Богородичен</style>:</p>
				<p>Надеждо непостыдная надеющихся на Тя,/ Едина Рождшая паче естества плотию Христа Бога нашего,/ Того со святыми апостолы моли́/ подати вселе́нней очищение прегрешений/ и всем нам прежде конца жития́ исправление.</p>
				<p>
					<style>По полиелеи седален, глас 3</style>
				</p>
				<p>
					<style>Подобен</style>: Божией вере</p>
				<p>Божия Духа светозарением тьму разруши́л еси многобожия/ и верных сердца́ просветил еси,/ воспев спасенная повеления, апостоле Фомо́ прему́дре./ Христа Бога моли́ даровати нам велию ми́лость.</p>
				<p>
					<style>Слава, и ныне, Богородичен</style>
				</p>
				<p>Кийждо, идеже спасается, та́мо праведно и притекает;/ и кое иное таковое прибежище, яко Ты, Богородице,/ покрывающее души наша.</p>
				<p>
					<style>Степенна, 1-й антифон 4-го гласа. Прокимен, глас 4</style>: Во всю землю: <style>Стих</style>: Небеса поведают: Всякое дыхание: <style>Евангелие от Иоанна, зачало 67</style>.</p>
				<p>
					<style>По 50-м псалме стихира, глас 4</style>:</p>
				<p>Христос, великое Солнце,/ лучу́ тя многосветлую во Индию посылает,/ мрачную лесть, таинниче, вскоре разгоняюща,/ Фомо́ прему́дре апостоле,/ и люди просвеща́юща Троицу почитати Божественную,/ Еюже вси сохраняемся.</p>
				<p>
					<style>Канон Богородицы, со ирмосо́м на 6,</style>
				</p>
				<p>
					<style>и апостола на 8, <style>егоже</style> краегранесие</style>:</p>
				<p>Чудес полному Фоме дивлюся.<style> Феофаново. Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Триста́ты кре́пкия,/ Рождейся от Девы,/ безстра́стия во глубине/души́ трича́стное потопи́, молюся,/ да Тебе, яко в тимпа́не,/ во умерщвле́нии телесе́/ победное воспою́ пение.</p>
				<p>Безначальна Сына Божия,/ Бога Слова, я́вльшагося на земли, зраком Су́щим по нам,/ <style>егоже</style> видел еси, славне,/ <style>егоже</style> и руки дланию, и ребро́ осяза́л еси,/ умоли́ спасти паству твою.</p>
				<p>Знатель тайных,/ и утробы истязу́яй, и сердца́ испыту́яй,/ Бог мой Иисус, тя, Фомо́ всеблаже́нне,/ Своего Богоявления служителя, и свидетеля,/ и апостола Божественна прият.</p>
				<p>Вод та́инственных река ты показался еси,/ напаяющая, Фомо́, лице земли;/ церковный же сонм струями Богознания и шумом Духа/ многобожную прелесть отгнал еси.</p>
				<p>
					<style>Богородичен</style>:</p>
				<p>Смерти и тли потребительница су́щи,/ нетления источник рождшая, Христа,/ Богородице Всепетая,/ и безсмертия украсившаго благодатию/ человеческое естество, Пречистая.</p>
				<p>
					<style>Катавасия: </style>Отверзу уста моя<strong/>:</p>
				<p>
					<style>Песнь 3</style>
				</p>
				<p>
					<style>Ирмос</style>: Не мудростию, и силою, и богатством хвалимся,/ но Тобою, Отчею Ипостасною Мудростию, Христе:/ несть бо свят, паче/ Тебе, Человеколюбче.</p>
				<p>Добродетели добро́тою благолепен сый подобяся самови́дче, и чудесы,/ инди́ов зловидное светом Божественным озарив,/ и верою просветил еси тех помрачение.</p>
				<p>Зарею разже́гся самоде́тельством Духа,/ яко стрела Богосветлая, по́слан был еси, Богоприя́тне,/ и мир просветил еси, Фомо́, чудесы.</p>
				<p>Тайнонаучен Божественныя мудрости догма́том,/ якоже скорость молнии преходящия, апостоле Фомо́,/ светом просветил еси мира концы.</p>
				<p>
					<style>Богородичен</style>:</p>
				<p>Неискусобрачная, Бога плотию рождши,/страстей прилоги колеблема мя утверди:/ несть бо, Пречистая, разве Тебе помощницы.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Мре́жею словес Божественных рыбы уловив словесныя,/ сия принесл еси начатой Богу нашему,/ и в Христовы язвы желая облещи́ся, подобник стра́сти Его явился еси./ Тем, соше́дшеся по до́лгу, чтим, апостоле сла́вне, всепра́зднственную память твою/ и согласно вопии́м ти:/ моли Христа Бога грехов оставление даровати чтущим любовию святую память твою.</p>
				<p>
					<style>Слава, и ныне, Богородичен: </style>
				</p>
				<p>Яко Деву и Едину в жена́х,/ Тя, без Семене Рождшую Бога плотию,/ вси ублажаем роди человечестии:/ огнь бо вселися в Тя Божества/ и, яко младенца, дои́ши Зижди́теля и Господа./ Тем Ангельский и человеческий род достойно славим пресвятое рождество Твое и согласно вопием Ти:/ моли Христа Бога согрешений оставление даровати покланяющимся верою пресвятому рождеству Твоему.</p>
				<p>
					<style>Песнь 4</style>
				</p>
				<p>
					<style>Ирмос</style>: Седя́й в славе на Престоле Божества,/ во облаце ле́гце/ прии́де Иисус Пребоже́ственный,/ нетленною дла́нию, и спасе́ зовущия:/ слава, Христе, силе Твоей.</p>
				<p>Величайшим чудес явлением наче́н/ и догма́тов Божественных славу светле излага́я,/ вселенную объя́л еси пропове́данием, взывающу:/ слава, Христе, силе Твоей.</p>
				<p>Яко самовидца тя Слова и теплаго служителя,/ и Того славы и величествия свиде́теля,/ и яко ве́рна строи́теля, и апостола/ восхваля́ем тя, блаженне Фомо́, всече́стне.</p>
				<p>Якоже неве́стный чертог и скинию Небесную,/ основание на  Ка́мени краеуго́льнем утвердив,/ назда́л еси, блаже́нне всеприснопа́мятне, зовущим:/ слава, Христе, силе Твоей.</p>
				<p>
					<style>Богородичен</style>:</p>
				<p>Землю неора́нную, Клас жизни возде́лавшую,/ и облак легкий, тучу, Жизнодавца источившую,/ Всесвятую Деву именуем, зовуще:/ слава, Христе, силе Твоей.</p>
				<p>
					<style>Песнь 5 </style>
				</p>
				<p>
					<style>Ирмос</style>: Нечести́вии не у́зрят славы Твоея́, Христе,/ но мы Тя, Единоро́дне,/ Оте́ческия славы сияние Божества,/ от но́щи у́тренююще,/ воспеваем Тя, Человеколюбче.</p>
				<p>Осия́н, апо́столе, славою Христо́вою/ и, ребро животворное осяза́в,/ почерпл еси неизследи́мую Богословия пучину/ и мир обогатил еси.</p>
				<p>Не пришед к первому Твоему входу Фома,/ не веруя же ученико́м, ве́ровав же последи́,/ радуяся, возопи́,/ Тя, Бога и Господа возвещая, Многомилостиве.</p>
				<p>Яко небо одушевленное, славу Твою, Христе,/ гро́мом духовным Фома возопи́,/ испове́дуя и Бога, и Господа,/ Тя верным благовести́.</p>
				<p>
					<style>Богородичен</style>:</p>
				<p>Победителя покажи, Всенепоро́чная,/ ум страстей и помышлений стремления покори́ сих, Богоневесто,/ Бога Рождшая, Спасителя душ наших.</p>
				<p>
					<style>Песнь 6</style>
				</p>
				<p>
					<style>Ирмос</style>: Пожру́ Ти со гла́сом хвале́ния, Господи,/ Церковь вопиет Ти,/ от бесо́вския кро́ве очи́щшися/ ради милости от ребр Твоих/ исте́кшею Кро́вию.</p>
				<p>Всех неверие, Фомо́, душегу́бное,/ неве́рование твое, блаженне, исцеляет:/ ты бо несумненно/ гвоздей же и копия язвы испытал еси.</p>
				<p>Испусти́л еси, яко си́лен, Христе, апостола,/ яко стрелу́ изощре́ну,/ в сердца враг Твоих, Жизнодавче,/ и коры́стей объя́тие Тебе сих приведе.</p>
				<p>Жертвы идольския, Ще́дре, упраздни́л еси,/ закла́н быв на Дре́ве,/ и заколе́нии святы́ми Богоглаго́ливых апостол,/ подража́ющих Твоя страдания.</p>
				<p>
					<style>Богородичен</style>:</p>
				<p>О чудо, всех чудес новейшее:/ яко Дева во утробе/ всяческая Содержащаго,/ неискусомужно заченши, не тесновмести́.</p>
				<p>
					<style>Кондак, глас 4</style>
				</p>
				<p>
					<style>Подобен</style>: Явился еси <style>Днесь</style></p>
				<p>Премудрости благодати исполнен,/ Христов апостол и служитель истинный/ в покаянии вопияше Тебе:/ Ты мой еси Бог же и Господь.</p>
				<p>
					<style>Икос:   </style>
				</p>
				<p>Госпо́дню ученику и великому тайнопове́дателю,/ Фоме Богоглаголивому, Петр возопи́:/ ви́дехом Господа./ Рече́ же той:   <style>Аще</style> не ви́жду аз язвы рук Его, не уве́рую, вопия́ше близнец./ Тогда Владыка всех, якоже раб прии́де, хотя спасти вся, и глаго́лет Фоме:/ осяжи руки Моя и ребра и не не веруй:/ Аз бо есмь Господь и Бог твой./ Он же с покаянием возопи:/ Ты мой еси Бог же и Господь.</p>
				<p>
					<style>Песнь 7</style>
				</p>
				<p>Ирмос: В пещи́ Авраа́мстии отроцы перси́дстей,/ любовию благочестия/ паче, не́жели пламенем опаля́еми, взыва́ху:/ Благослове́н еси в храме славы Твоей, Господи.</p>
				<p>С вышними ликостоя́ньми, яко апостол, ра́дуяся, ликуеши, блаженне,/ на небесех, воспевавши же, веселяся:/ Благословен еси в храме славы Твоея, Господи.</p>
				<p>От конец до конец протече́ твое вещание/ и глаго́л твоих Божественных предложе́ние, зовущия научающее:/ благословен еси в храме славы Твоея, Господи.</p>
				<p>Храм был еси ты Троицы, прехвальне,/ темже и хра́мы идольския и куми́ры разруши́л еси,/ апостоле,/ храмы же воздвиг во славу и хвалу Христа Бога.</p>
				<p>
					<style>Богородичен</style>:</p>
				<p>Законныя работы Твоим Рождеством изба́вихомся:/ Ты бо, Богородице, Избавителя неискусому́жно нам родила еси./ Благословенна Ты в женах еси, Всенепорочная Владычице.</p>
				<p>
					<style>Песнь 8  </style>
				</p>
				<p>
					<style>Ирмос</style>: Отроки благочестивыя в пещи́/ Ро́ждество Богоро́дичо спасло́ есть./ Тогда убо образуемое,/ ныне же действуемое,/ вселенную всю воздвиза́ет пе́ти Тебе:/ Господа пойте дела/ и превозноси́те Его во вся веки.</p>
				<p>С Богом беседуя вопло́щшимся,/ плоть забыв, явился еси, блаженне,/ премирным же обоже́нием обогати́лся еси,/ приближе́нием к Богу Боготвори́м,/ и, Господа пойте, зовя́, и превозноси́те Его во вся веки.</p>
				<p>Любо́вию Христу сочетався,/ смерть с Ним, блаженне, возлюби́л еси,/ и со апостолом Твоим и́дем, вещав,/ и с ним смерть прии́мем:/ Господа пойте, вопия́, и превозноси́те Его во вся веки.</p>
				<p>Вас Христос апостолы,/ облаки во́льнаго дождя показа,/ тучами наводняющия Божественнаго познания Церкви, прему́дрии,/ и напаяющия поющих:/ Господа пойте дела и превозноси́те Его во вся веки.</p>
				<p>
					<style>Богородичен</style>:</p>
				<p>Пороков и скверн чиста́/ и всякия святыни еси храм,/ Слово Всесвято́е, вся освяща́ющее,/ Отцу Собезначальное, породила́ еси́./ Тем Тя, Дево, поем и превозно́сим во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Камень нерукосе́чный,/ от несеко́мыя горы́, Тебе, Дево,/ краеуго́льный отсече́ся, Христос,/ совокупивый разстоя́щаяся естества́./ Тем, веселящеся, Тя, Богородице, величаем.</p>
				<p>Колесница светоносная явился еси́ седя́щаго Слова,/ на благолепнейшей твоей души́ и Богоно́сней носи́ма,/ ко спасению, славне, направля́я пою́щих тя.</p>
				<p>Твою преблаженную память совершающе,/ молим всякаго треволне́ния изба́витися/ хода́тайством дерзнове́ния твоего,/ еже, яко Христов апостол, и́маши,/ Богови́дче всече́стне.</p>
				<p><style>Днесь</style> память твою вси,/ Фомо́ апостоле, соверша́ем,/ освяти и просвета верою искуше́ний, и обстоя́ний,/ и страстей всяких избавля́я молитвами твоими.</p>
				<p>
					<style>Богородичен</style>:</p>
				<p>Кра́сен прозябе́ Клас от земли́ Деви́ческия,/ Божие Слово, Имже питаемся ве́рнии,/ в Немже и живем и составляемся./ Тем Тя, Рождшую, яко Богородицу величаем.</p>
				<p>
					<style>Светилен</style>
				</p>
				<p>
					<style>Подобен</style>: Жены услы́шите</p>
				<p>Самови́дче и апостоле Христа Всеще́драго,/ мир даровати всей вселенней и победы воинству нашему,/ и прегрешений оставление, и спасение испроси́ тя, Фомо́, восхваля́ющим/ яко ученика Богоглаголива.</p>
				<p>
					<style>Слава, другий. </style>
				</p>
				<p>
					<style>Подобен</style>: Духом</p>
				<p>Яко солнце востока, инди́ом послася, Фомо апостоле, пресве́тлое,/ апостолов славо,/ и тех омрачение светом словес твоих/ и Трои́ческою верою просветил еси./ Тем святую твою и Божественную празднуем память.</p>
				<p>
					<style>И ныне, Богородичен: </style>
				</p>
				<p>Молебницу Ти приводим и теплую Заступницу,/ Пречистую Матерь Твою, вернии по до́лгу:/ сподо́би рабы Твоя причасти́тися славы Твоея, Христе,/ и праведных насле́дия, и пи́щи ра́йския/ и даждь Царство Небесное.</p>
				<p>
					<style>На хвалитех стихиры на 4, самогласны, глас 1. Анатолиево</style>:</p>
				<p>Христу последовал еси, Фомо апостоле,/ и мира небре́гл еси,/ и Того учения в сокровищи твоем сокрыв,/ явился еси апостол./ Тем быв во язы́цех,/ и тех ле́стию и страстьми́ омраче́нныя души́/ за́поведьми Спасовыми просвети́л еси/ ве́ровати в Троицу Единосу́щную. </p>
				<p>
					<style>Глас 4</style>:</p>
				<p>Разума Божественным огнем ду́шу просветил еси,/ во всем Влады́це подража́тель был еси,/ яко законен ученик, Фомо апостоле:/ кре́стною бо тро́стию/ из глубины неве́дения нечести́вых ду́ши извле́кл еси./ Тем и инди́ов омраче́нную совесть Божественнаго Духа у́дицею уловил еси./ Христа Бога присно моли́/ и нам избавится от вражия помраченнаго вида/ и спасти́ся душам нашим.</p>
				<p>Лови́твенную глуби́ну оста́вив,/ ко крестней трости верою прите́кл еси/ и тем вся улови́л еси, Фомо́ апостоле./ Тем и пречистая ре́бра Сло́ва рукою осяза́в,/ вонзеных гвозди́нных язв персто́м видети сподо́бился еси./ Христа Бога прилежно моли всегда/ спасти души наша.</p>
				<p>
					<style>Слава, глас 6: </style>
				</p>
				<p>На колеснице доброде́телей е́здя,/ яко колесничник Илиа, показался еси,/ Божественнаго Духа огнем разгараем, Фомо апостоле:/ глубину бо разумнаго моря изследуя,/ рыбы уловля́л еси,/ преводи́ сих от смерти к животу./ Тем и верных души просвещая,/ тростию кре́стною от смертоносныя прелести к животу возве́л еси;/ и, со Безплотными Христу предстоя,/ прилежно Того моли́ о спасении душ наших.</p>
				<p>
					<style>И ныне, Богородичен</style>
				</p>
				<p>
					<style>Славословие великое. И отпуст</style>
				</p>
				<p>
					<style>На Литургии, Блаженна, песнь 3 и 6-я, на 8. Прокимен, глас 8</style>: Во всю зе́млю изы́де вещание их, и в концы вселенныя глаголы их. <style>Стих</style>: Небеса поведают славу Божию: <style>Апостол к Коринфяном. зачало 131. Аллилуия, глас I:</style> Исповедят Небеса чудеса Твоя, Господи. <style>Евангелие от Иоанна, зачало 65. Причастен:</style> Во всю землю</p>
			</section>
		</section>
		<section>
			<title>
				<p>В 7-й день</p>
			</title>
			<section>
				<title>
					<p>Святых мученик Се́ргия и Ва́кха</p>
				</title><p>
					<style>На Го́споди, воззва́х: стихи́ры на 6, глас 6</style>
				</p>
				<p>
					<style>Подо́бен</style>: Все отложше:</p>
				<p>Все презре́вше земное могу́тство/ и плоть возненави́девше,/ Бога Святаго возлюби́сте,/ и, одея́ние безче́стное руга́тельне нося́ще,/ с Небесе прия́сте света одежду/ и ризу нерастерза́емую,/ с неюже ликующе,/ венценосцы пребогатии,/ покров нам всем бу́дите и одея́ние,/ жизни обнаженным змии́ным прельщением.</p>
				<p>Се́ргие преславный/ и прехва́льный Ва́кше,/ сосу́ди Духа,/ пото́цы, источа́юще всем целе́ния,/ наши храни́телие/ и крепцыи побо́рницы Церкве бывше,/ самовольныя жертвы и заколе́ния честна́я,/ свети́льницы, озаряюще светом благочестия концы,/ разрешите тьму належащую душа́м нашим/ и мрак злобный весь отжени́те.    </p>
				<p>Незаходи́мая селе́ния,/ и разумное веселие,/ и Свет Невечерний,/ и жизнь безпеча́льную и неги́блемую,/ от тле́ннаго телесе́ страдальцы сла́внии изше́дше, восприя́сте./ Но молитеся сих и нам улучи́ти,/ стра́сти умертви́вшим и греха укло́ншимся,/ Се́ргие и Ва́кше,/ предста́теле и приста́нища верных,/ со дерзновением моля́щеся о душа́х наших.</p>
				<p>
					<style>Слава глас 4</style>:</p>
				<p>Сергий и Вакх, светлая мучеников и сугу́бая заря,/ мучителей бо свире́пство низложи́сте,/ и́дольскую же лесть упраздни́сте/ и Богоразумия соверше́нную тайну,/ светлым гласом высоковеща́юще, пропове́даете;/ <style>ихже</style> молитвами, Христе, сих Законода́вче,/ Подвигополо́жниче же и Венцеда́телю,/ и нас сподоби на неви́димыя и лукавыя силы/ державно увязти́ся.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Яко добля</p>
				<p>Распина́ема Христа Человеколюбца ви́дящи Пречистая/ и ре́бра ископова́ема копие́м,/ плачущи, вопия́ше:/ что сие, Сыне Мой?/ что Ти безблагода́тнии людие возда́ша,/ за яже сотвори́л еси до́брая им,/ и тщи́шися безча́дствовати Мя, Вселюбе́знейший?/      Удивляюся, Благоутробне,/ Твоему во́льному распятию.</p>
				<p>
					<style>На стиховне Октоиха. Слава, глас 8: </style>
				</p>
				<p>Укрепи́ся Христовых мученик на враги́ ополче́ние,/ в <style>нихже</style>, яко светильницы мирсти́и, све́тят,/ благосла́внии и изря́днейший страстотерпцы, Сергий и Вакх./ Сим обрати́ плещи́ лукавое ополче́ние де́монское./ Сим почуди́шася мучителие, и удиви́шася Ангели,/ ви́дяще безплотнаго от пло́тных попира́ема./ Верных же Церковь, всепра́зднственный праздник/ и мирску́ю радость совершающи, вопие́т:/ Иже не́мощию плотско́ю Связа́вый кре́пкаго,/ молитвами святых Твоих спаси́ ду́ши наша.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: О преславнаго чудесе</p>
				<p>Что зри́мое видение,/ еже Моима очи́ма видится, о Владыко!/ Содержа́й всю тварь,/ на Древо воздви́жен быв,/ и умира́еши, всем дая́й жизнь,/ Богородица пла́чущи, глаголаше,/ егда узре́ на Кресте возноси́ма,/ из Нея неизреченно возсия́вшаго Бога и Человека.</p>
				<p>
					<style>Тропарь, глас 5</style>:</p>
				<p>Удобре́ние Христовых страстоте́рпец/ и очи Христовы Церкве,/ о́чи просвети́те душ наших,/ Сергие многострада́льне и Вакше преславне:/ моли́теся ко Господу,/ яко да убежи́м тьмы греховныя/ и Света яви́мся общницы невече́рняго/ молитвами вашими, святии.</p>
				<p>
					<style>На утрени</style>
				</p>
				<p>
					<style>Канон святых на 6, глас 1, <style>егоже</style> краегранесие: </style>Сергия страстотерпца и Вакха приснопамятнаго пою. Феофаново.</p>
				<p>
					<style>Песнь 1</style>
				</p>
				<p>
					<style>Ирмос</style>: Твоя победительная десни́ца/ Боголепно в кре́пости просла́вися:/ та бо, Безсмертне,/ яко всемогу́щая противныя сотре́,/ изра́ильтяном путь глубины́ новосоде́лавшая.</p>
				<p>Сергие, угодниче Христов,/ смоле́бника прии́м и спомо́щника Вакха приснопамятнаго,/ с нимже страсти Богомудренно совершил еси,/ слово мне мудрости, вас пою́щу, даруйте.</p>
				<p>На недви́жимем Христовы ка́мени веры,/ святии мученицы, положи́вше основание,/ на тве́рдем степе́ни утвержде́ни,/ забра́ло и столпи́ благочестия яви́стеся.</p>
				<p>Глаго́лом ве́ровавше Христовым и к Нему неуклонно взира́юще,/ все оплева́сте преходя́щее благосла́вие, святии,/ славы же присносу́щныя уя́звени бы́сте раче́нием.</p>
				<p>Ро́да, и оте́чества, и че́сти Христа ради обнажившеся, веселя́стеся;/ и, оде́яни в женоле́пное одея́ние,/ мужему́дренно нетления оде́ждею све́тло облеко́стеся.</p>
				<p>
					<style>Богородичен</style>
				</p>
				<p>Ми́лостива быти верным и благоуве́тлива,/ Богомати, умоли́ Слова,/ <style>егоже</style> родила́ еси теле́сно, к нам пришедшаго:/ Тя бо Предста́тельницу и спасе́ние стяжа́хом.</p>
				<p>
					<style>Песнь 3</style>
				</p>
				<p>
					<style>Ирмос</style>: Едине Ве́дый человеческаго существа́ не́мощь/ и милостивно в не́ вообра́жен,/ препоя́ши мя с высоты си́лою,/ еже вопи́ти Тебе, Святый:/ одушевленный хра́ме неизреченныя Славы Твоея, Человеколюбче.</p>
				<p>Един Ве́дый яко Бог вся прежде бытия́,/ к Нему ваша ныне ви́дев предложения,/ мудрости словом, и Боже́ственнаго знания, и твердаго смы́сла обильно испо́лни,/ яко Своя во́ини, блаже́ннии.</p>
				<p>Законно уго́дницы Христу пострада́ти изво́ливше,/ тлеющую славу и текущую, и мира всего, и мироде́ржца/ по́мыслом Богому́дрым страстотерпцы му́ченицы возненави́десте, любовию Зижди́теля.</p>
				<p>Пречистыми ума́ приложе́нии Господу предстоя́ще,/ и от та́мо су́щия зари́ исполня́еми,/ и неизреченнаго блаженства я́ве наслаждающеся,/ вас чтущия от напа́стей, страстотерпцы, изба́вите.</p>
				<p>
					<style>Богородичен</style>:</p>
				<p>Смертию держи́м пе́рвее Адам,/ ныне избавися Твоим Рождеством, Едина Богоневесто:/ Жизнь бо истинно Ипоста́сную, соедине́ну плоти, Чистая,/ по Ипоста́си па́че естества и сло́ва родила́ еси.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Мучениколю́бцы, прииди́те,/ разумныя би́серы Господни и страстоте́рпцы Сергия почти́м и Вакха святыя,/ яко вра́жию лесть му́жески попра́вшия и и́дольскую всю крепость разори́вшия,/ темже достойно с Небесе венцы побе́ды прие́мше, со Ангелы ликуют./ К нимже вси возопии́м:/ моли́те Христа Бога прегрешений оставле́ние дарова́ти/ чтущим любовию святую память вашу.</p>
				<p>
					<style>Слава, и ныне, Богородичен</style>:</p>
				<p>В напа́сти многоплете́нныя впад от враг видимых и невидимых,/ бурею одержи́м безчисленных согрешений моих/ и, яко к теплому заступлению и покрову моему, Чистая,/ ко пристанищу притекаю Твоея благости./ Темже, Пречистая, из Тебе Воплоще́нному безсе́менно моли́ся прилежно о всех рабе́х Твоих,/ непрестанно моля́щихтися, Богородице Пречистая,/ моля́щи Его присно согрешений оставле́ние дарова́ти/ воспевающим достойно славу Твою.</p>
				<p>
					<style>Крестобогородичен</style>:</p>
				<p>А́гнца, и Пастыря, и Изба́вителя/ А́гница зря́щи на Кресте, восклица́ше, пла́чущи,/ и, горько рыда́ющи, вопия́ше:/ мир убо радуется, прие́мля Тобою избавле́ние,/ утроба же Моя гори́т, зря́щи Твое распятие,/ еже терпи́ши за милосердие милости./ Долготерпели́ве Господи, милости бездно и источниче неисчерпа́емый,/ умилосе́рдися и даруй согрешений оставле́ние/ верою поющим Боже́ственныя Страсти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Го́ру Тя, благодатию Божиею приосене́нную,/ прозорли́выма Авваку́м усмотри́в очи́ма,/ из Тебе изы́ти Изра́илеву/ провозглаша́ше Святому/ во спасение наше и обновле́ние.</p>
				<p>Свети́ла два от запада возсия́вша,/ противно зе́млю тогда держа́щу нечестивому, творя́ща ше́ствие,/ к Твоему же восто́ку приидоша светоно́сному, Христе, и спаси́тельному.</p>
				<p>Ни огнь, ни меч, ни гонения, ниже́ раны благочестиваго ра́зума о Бозе разлучи́ вас,/ жизнь бо преоби́десте конча́емую, Его ради, достосла́внии,/ и прия́сте блаженную сладость и неги́блющую.</p>
				<p>Свети́льницы истинно неле́стнии/ твердь Церкве Христовы озаря́ют светом Божественнаго сия́ния/ и ду́ши благочестивых возвеселя́ют, чудес зари испуща́юще.</p>
				<p>Вакх Божественный и преизя́щный Сергий,/ ле́тным премене́нием благочестия рачи́тели и мучениколюбцы духовно на пи́ршество призывают,/ до́блести своя предлагающе.</p>
				<p>
					<style>Богородичен</style>:</p>
				<p>Оружие, двери Еде́мския храня́щее, уступает ныне верным/ и приемлет све́тло Честно́ю Кровию/ из Твоего чрева Ро́ждшагося, Всенепорочная,/ зна́менаныя ви́дящее и благодатию.</p>
				<p>
					<style>Песнь 5</style>
				</p>
				<p>
					<style>Ирмос</style>: Просвети́вый сиянием/ пришествия Твоего, Христе,/ и освети́вый Крестом Твоим мира концы,/ сердца́ просвети́ светом Твоего Богоразумия/ православно пою́щих Тя.</p>
				<p>Прогна́вше лесть истины оружием, и мучи́телей раны крепко претерпе́вше,/ и победителе бы́сте, от Христа венча́вшеся,/ и ныне достойно веселитеся.</p>
				<p>Укрепля́еми непобедимою силою и благодатию Троицы,/ дво́ица мученик низложи тьмы князя и тому порабоще́ныя,/ тем че́стно ублажаются.</p>
				<p>Терпением, и душевным му́жеством, и крепостию помысла/ дво́ица мученик славная превзы́де всю гонителей горькую ярость/ и со Ангелы водворя́ется.</p>
				<p>
					<style>Богородичен</style>:</p>
				<p>Возсия́ла еси, Богомати, яко утро,/ Солнце незаходи́мое, соедине́ное плотию по Ипостаси,/ на руку́ нося́щи, И́стинныя Пра́вды:/ тем Тя вси прославляем.</p>
				<p>
					<style>Песнь 6</style>
				</p>
				<p>
					<style>Ирмос</style>: Обы́де нас последняя бе́здна,/ несть избавля́яй,/ вмени́хомся, яко о́вцы заколе́ния,/ спаси́ люди Твоя, Боже наш:/ Ты бо крепость немощству́ющих и исправление.</p>
				<p>Целе́ний источники мученик мо́щи богатно источа́ют;/ почерпе́м усердно, убо вернии, и страстотерпцы ублажи́м,/ сла́внаго Сергия и Вакха приснослову́щаго.</p>
				<p>Ненави́дяще беззаконных совселе́ния и пре́лесть упраздня́юще,/ Небесное шествие благостоя́нно Сергий и Вакх шествоваху/ и ко Христову достиго́ша приста́нищу невла́емому.</p>
				<p>Отверзаются страстоно́сцем мучеником врата́ Небесная,/ благогове́юще стра́сти честне́й,/ подо́бней Бога нашего благодатней и прогоня́ющей де́монския полки́.</p>
				<p>
					<style>Богородичен</style>:</p>
				<p>И́стинно Тя, Матерь Божию, Пречистая, му́дрствующе, возвеща́ем:/ Безначальнаго бо Сына Единороднаго, прежде век возсия́вшаго из Отца,/ несказа́нно, Дево, родила́ еси.</p>
				<p>
					<style>Кондак, глас 2</style>
				</p>
				<p>
					<style>Подобен</style>: Вышних ища́</p>
				<p>Разум на враги́ му́жески вооружи́вше,/ всю тех лесть разруши́сте,/ и, победу свыше прии́мше, мученицы всехвальнии,/ единомы́сленно вопию́ще:/ добро́ и красно́ еже бы́ти с Богом.</p>
				<p>
					<style>Икос</style>:</p>
				<p>На Небесех, Христе, живу́ще Сергий же и Вакх/ и Боже́ственнаго Света от <style>Тебе</style> исполня́еми,/ мене́, во тьме неве́дения ходя́щаго, предвари́ скоро/ и страсте́й исхити́, Едине Безсмертне,/ одежду мне покаяния низпосла́в,/ яко да светлым умом светоно́сный сих праздник воспою́ и возопию́, весели́ся:/ добро́ и красно́ еже быти с Богом.</p>
				<p>
					<style>Песнь 7</style>
				</p>
				<p>
					<style>Ирмос</style>: Тебе у́мную, Богородице, пещь/ разсмотря́ем вернии,/ якоже бо о́троки спасе́ три Превозноси́мый,/ мир обнови́ во чреве Твоем всеце́л,/ хвальный отцев Бог и препрославлен.</p>
				<p>Радуйся, дво́ице страстоте́рпцев славная;/ радуйся, победившая све́тло мучительская преще́ния;/ радуйся, совершившая тече́ние блаженное;/ радуйся, пи́ще, всегда внутрь пребывающая;/ радуйся, я́сне предстоя́щая Богу, Богоблаженная.</p>
				<p>Всесве́тлии на земли́ ходя́ще,/ де́монская очеса́ и лица гонителей мученицы омрачи́сте светом благодати и зарями страда́ния,/ хва́льнаго воспевающе Бога и пресла́внаго.</p>
				<p>Хра́ми Бога бывше одушевле́ннии Живущаго/ и, живу́ще, страда́льцы, силою Божиею укрепля́еми истинно,/ полки́ победи́сте врагов, всеблаженнии,/ кре́пкаго во бране́х Бога пе́сньми восхваляюще.</p>
				<p>
					<style>Богородичен</style>:</p>
				<p>Пречистый Ты храм была еси и пресвяты́й киво́т,/ прие́мши Творца неопи́саннаго и непостижи́маго,/ во утробе Твоей вмести́вши, Единороднаго Бога Слова,/ Благослове́нная Всечи́стая Владычице.</p>
				<p>
					<style>Песнь 8</style>
				</p>
				<p>
					<style>Ирмос</style>: В пещи́ о́троцы Изра́илевы,/ якоже в горни́ле,/ добро́тою благочестия чисте́е зла́та блеща́хуся, глаго́люще:/ благослови́те вся дела́ Госпо́дня Го́спода,/ пойте и превозноси́те во вся веки.</p>
				<p>И́же росо́ю дре́вле отроко́м пла́мень Прохлади́вый,/ стоя́щия в по́двизех укрепи́ Твоя му́ченики, пою́щия:/ благослови́те вся дела Господня Господа,/ пойте и превозноси́те во вся веки.</p>
				<p>Ядови́тая и душевре́дная ласка́ния мучи́тельская умно страстотерпцы отрази́ша,/ Христу вопию́ще и глаго́люще:/ благослови́те вся дела Господня Господа,/ пойте и превозноси́те во вся веки.</p>
				<p>Действи́тельны храни́тели нам, Сергия и Вакха,/ и́стинно вене́чники, Христос показа́, храня́щия и пою́щия:/ благослови́те вся дела Господня Господа,/ пойте и превозноси́те во вся веки.</p>
				<p>Напра́ви мою, Владыко Христе, молитвами мученик стезю́ доброде́телей/ и удобно Тебе взыва́ти сподо́би:/ благослови́те вся дела Господня Господа,/ пойте и превозноси́те во вся веки.</p>
				<p>
					<style>Богородичен</style>:</p>
				<p>Блажу́ Тя, Истинную Бога нашего Матерь,/ радуйся, со Ангелом принося́ Ти, Чистая, Всенепоро́чная Владычице:/ Тя бо непреста́нно вся дела Господня поют/ и превозно́сят во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: О́браз чи́стаго Рождества Твоего/ огнепали́мая купина́ показа́ неопа́льная,/ и ныне на нас напа́стей свире́пеющую угаси́ти, мо́лимся, пещь,/ да Тя, Богородице,/ непреста́нно велича́ем.</p>
				<p>Всего Христа стяжа́ли есте́, мир бо весь Того ра́ди оста́вили есте́,/ и ныне, мученицы, в Небесных водворя́етеся,/ лики Вы́шних сил и муже́й блаже́нных ви́дяще све́тлости.</p>
				<p>Дае́ши сопряже́ние всеизря́днейшее похвале́ния любовию Тебе принося́щим,/ благодать свыше и прегреше́ний оставле́ние,/ моля́щи Единаго Милосе́рдаго, к Нему́же тща́шеся, низоре́вностных небрегли́ есте́.</p>
				<p>Заре́ю Трисия́ннаго Божества́ просвеще́ни, непобедимии мученицы,/ многобо́жное преле́стное безбожие и мучителей страх отри́нуша;/ и ныне нетленныя наслажда́ются сладости ра́йския.</p>
				<p>Тече́ние доброе соверши́вше, благочести́ву же веру сохрани́ти потща́вшеся,/ недви́жимое прияти сподо́бистеся Царствие, преславнии мученицы,/ венце́м добро́ты и благолепия увязе́ни.</p>
				<p>
					<style>Богородичен</style>
				</p>
				<p>О па́че ума чудес Твоих! Божие бо Слово, плоть бывшее,/ Едина родила́ еси преесте́ственно, Мати Дево,/ всяческая Божественным хоте́нием содержа́щаго му́дре и окормля́юща.</p>
				<p>
					<style>Светилен</style>
				</p>
				<p>
					<style>Подобен</style>: Учеником</p>
				<p>Светоза́рную дво́ицу страстоте́рпец, Сергия и Вакха, похва́лим:/ ран бо стремле́ния претерпе́ша/ и гордыню низложи́ша всезло́бнаго мучителя Троическою силою.</p>
				<p>
					<style>Богородичен</style>:</p>
				<p>Херувим яви́ся сла́внейши/ и Серафим показа́ся вы́шши, яко Бога рождши воплоще́нна,/ земны́м же показавша стези́ правыя наступа́ти, ко спасению приводя́щия. </p>
				<p>
					<style>На хвалитех стихиры на 4, самогласны, глас 1. Ге́рманово</style>
				</p>
				<p>Дави́дски вопия́ху Се́ргий и Вакх мученицы:/ се ныне что добро́ или что красно́,/ но е́же жи́ти братии вку́пе,/ не связу́еми естества любовию, но веры нра́вом./ Темже святии врага попра́ша,/ и, крест взе́мше, Христу после́доваша,/ и мо́лятся Царю и Богу/ дарова́ти душа́м нашим ве́лию милость.</p>
				<p>
					<style>Глас 4:  </style>
				</p>
				<p>Проро́чески святым, соше́дшеся, песнь возопии́м:/ се ныне что добро́ или что красно́,/ но<style>еже</style> пребывати братии вку́пе,/ не сро́дства после́дством,/ но веры совокупле́нием Святаго Духа,/ тле́нная бо отверго́ша вся,/ взе́мше крест на ра́мена,/ и после́доваша Христу Сергий и Вакх, до́блии мученицы./ На Небесех же дерзновение иму́щи,/ молятся всегда о нас дарова́ти нам ве́лию милость.</p>
				<p>Обу́выйся Сергий/ во угото́вание Ева́нгельскаго мира гвозде́й обуве́ния,/ кро́вию от ног теку́щею,/ зми́я, наблюдающаго пя́ту нашу, ослепи́/ и свидетельства венец прия́./ Тем молитвами их, Христе Боже,/ пригвозди́ стра́ху Твоему пло́ти наша и помилуй нас.</p>
				<p>
					<style>Слава, глас 3</style>:</p>
				<p>Коль добро́ и коль красно́,/ самобра́тная мысль мученик Твоих, Господи,/ <style>ихже</style> бо естество плотско́е братий не сотвори́,/ сия вера братолю́бная му́дрствовати до кро́ве сотвори́./ Тех молитвами, Христе Боже, помилуй нас.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Ве́лия мученик</p>
				<p>Оружие сердце Твое про́йде, Пречистая,/ егда Сына Твоего на Кресте́ видела еси и вопия́ла еси:/ небезча́дну Мя покажи́, Сыне Мой и Боже Мой,/ соблюды́й Мя по рождестве Деву.</p>
				<p>
					<style>На стиховне Октоиха. Слава, святых, глас 2</style>
				</p>
				<p>
					<style>Анато́лиево</style>:</p>
				<p>Ви́дящи дре́вле Церковь Божия/ ваша подвиги, мученицы всеми́рнии,/ <style>Днесь</style> све́тло украшается/ и верно пра́зднует в памяти вашей,/ яко у́тварь царскую, нося́щи срамоту́,/ на Божественныя ваша вы́я наложе́нную руга́тельне;/ еюже славы сподо́бистеся Небесныя/ и безконечнаго блаженства.</p>
				<p>
					<style>И ныне, Богородичен или Креетобогородичен</style>
				</p>
				<p>
					<style>Подобен</style>: Егда от Древа:</p>
				<p>Егда Нескве́рная А́гница/ виде Своего А́гнца,/ на заколе́ние, яко человека, волею влеко́ма,/ пла́чущи, глаго́лаше:/ безча́дствовати Мя ныне тщи́шися, Христе, рождшую Тя./ Что сие сотворил еси, Изба́вителю всяческих?/ Обаче воспева́ю и славлю/ Твою, юже паче ума и слова,/ кра́йнюю благость, Человеколюбче.</p>
				<p>
					<style>На Литургии: Блаженны Октоиха и святых песнь 3-я на 4. Прокимен, глас 4:</style> Святым, иже суть на земли Его, удиви́ Господь вся хоте́ния Своя в них. <style>Стих</style>: Предзре́х Господа предо мно́ю выну, яко  <style>одесную</style> мене́ есть, да не подви́жуся. <style>Апостол ко Евреом, зачало 330</style>. Аллилуия, глас 2: Се ныне, что добро́, или что красно́, но<style>еже</style> жи́ти братии вку́пе. <style>Евангелие от Луки, зачало 106. Причастен</style>: Радуйтеся</p>
				<p>
					<style>В той же день</style>
				</p>
				<p>
					<style> </style>
				</p>
				<p>
					<style>Преподобнаго отца нашего Се́ргия Обно́рскаго, Волого́дскаго чудотворца, ученика преподо́бнаго Се́ргия Ра́донежскаго</style>
				</p>
				<p>
					<style>На велицей вечерни</style>
				</p>
				<p>
					<style>На Господи, воззвах: стихиры, глас 2</style>
				</p>
				<p>
					<style>Подобен</style>: Егда́ от Дре́ва</p>
				<p>Егда́ вслед Бога возгоре́ся духом, преподобне,/ тогда, якоже древле Авраа́м праведный,/ уме́ты вмени в мире сущая/ и, отечество свое, Святую Го́ру, оставив,/ преселися в страну Богопросвеще́нную,/ идеже обрете великаго свети́льника преподобнаго Се́ргия,/ емуже и последова,/ Христу Богу угоден был еси,/ <style>егоже</style> моли, блаженне Се́ргие,/ спасти и просветити души наша. </p>
				<p>Егда любы Божия воспали́ душу твою, премудре,/ тогда мира красоты́ отве́ржеся, пребога́те,/ и удалися в пусты́ню дальную,/ идеже на высоту взы́де добродетелей,/ пресветлое светило показа́ся ми́рови,/ озаряя весь мир чудесными сия́нии,/ о нем же моля Христа Бога/ стадо твое сохранити от напа́стных нахождений,/ и спасти, и просветити души наша.</p>
				<p>Егда Христовым желанием уязви́ся, Се́ргие,/ тогда плотска́я мудрова́ния обузда́в, блаженне,/ Христу последова невозвратным по́мыслом,/ в пусты́ню вселися, в <style>нейже</style> подвизася,/ плоть свою покори ду́хови/ и ученик стадо собра, Христу привел еси,/ <style>егоже</style> моли спасти и просветити души наша.</p>
				<p>
					<style>Ины стихиры, глас 2</style>
				</p>
				<p>
					<style>Подобен</style>: Киими похвальными</p>
				<p>Ки́ими похвальными песньми восхвалим преподобнаго,/ теплаго рачи́теля,/ Божественных Ангел собеседника, и бесо́м прогонителя,/ и преподобным и праведным единокро́вника,/ и о нас молитвенника нело́жна, и хода́тая непреста́нна,/ темже Ему о нас прилежно молися/ поми́ловати души наша.</p>
				<p>Ки́ими блаженными хвалами ублажим блаженнаго,/ ублаже́ннаго Богом преподобнаго Сергия,/ дивнаго в чудесе́х, источника Божественных даров неизреченных,/ прехвальнаго в терпении,/ столпа непреложнаго,/ Божественнаго Христова рачи́теля,/ молящася Го́сподеви,/ да́рующаго душам нашим смирение и велию милость.</p>
				<p>Ки́ими смиренными устна́ми воскли́кнем святому/ и псало́мски воспле́щем духовными руками,/ Христов яре́м, имя возложшему/ и стопам преподобнаго Сергия последовавшему,/ похвале земли нашей Российстей,/ церковному украшению,/ иноком удобрению вкупе и утверждению,/ предстателю сущим в беда́х и ско́рбех,/ путешествующим прави́телю,/ сирота́м и обидимым заступника и больным врачу безмездну,/ молящуся Господу о душах наших.</p>
				<p>
					<style>Слава, глас 8</style>:</p>
				<p>Преподобне и Богоблаженне отче Сергие,/ воистину уподобися Божественныя жизни,/ постом и бдением изнуряя свою плоть,/ и благими делы образ бысть иноком./ <style>Аще</style> бо и телесный язык умолче́,/ но чудеса твоя свидетельствуют о предстательстве твоем,/ людие бо, чтуще честну́ю память твою,/ велегласно прославляют прославльшаго тя Господа,/ Емуже молися непрестанно/ даровати православным Христианом на враги одоление,/ и вселенней смирение,/ и душам нашим велию милость.</p>
				<p>
					<style>И ныне: </style>Царь Небесный</p>
				<p>
					<style>Таже вход. Прокимен дне</style>
				</p>
				<p>
					<style>Паремии преподобническия (зри страницы 791- 792)</style>
				</p>
				<p>
					<style>На литии стихиры, глас 6: </style>
				</p>
				<p>Блажен еси воистину, отче Се́ргие,/ яко истинным постом плоть свою умертви́л еси,/ душу же оживотвори́л еси,/ с веселием и радостию по стопам Владыки Христа ше́ствовавый/ и узкий путь и прискорбный изво́ливший./ Темже пространства о́наго Небеснаго насле́дствовавый,/ и со Христом царствуя в безконечныя веки,/ и со Ангельскими лики веселяся,/ с ними же о нас прилежно молися/ помиловати души наша.</p>
				<p>Преподобен еси, Богоно́се Сергие,/ любве́ ради Христовы вся оставил еси,/ красоту́ тлеющую и богатство мира сего нивочто́же вмени́в,/ в пусты́ню вселися безмолвную и многожеланную,/ в ней же, простирался простирании Боже́ственными,/ безплотных враг победил еси/ и никакоже тех устраша́лся злоковарств и устраше́ний./ <style>Аще</style> бо и многа́жды на тя подвизающе/ злонравных человек устремле́ния,/ хотяще тя изгнати от святаго места сего,/ ты же тех молитвами победи,/ Христу моля́ся непрестанно/ спастися душам нашим.</p>
				<p>Верою и любовию, о празднолюбцы,/ сошедшеся <style>Днесь</style>, псалмы и песньми восхвалим,/ той бо на земли сей человек Небесный показася и земный Ангел,/ в пустынях и горах со зверьми живяше,/ взыскан Господа своего день и нощь,/ <style>егоже</style> обрете добродетельми своими,/ освящен дом Пресвятаго Духа соде́яся,/ от Него же возсия, яко пресветлое солнце,/ чудесными сия́нии просвещь весь мир,/ к немуже возопие́м:/ о всенепорочная душе,/ яко имея дерзновение к Богу,/ моли спастися душам нашим.</p>
				<p>
					<style>Слава, глас 6</style>:</p>
				<p>Приидите правоверных собори,/ и́ночествующих множества,/ <style>Днесь</style> благочестию подражателя, Се́ргия,/ пеньми и песньми восхвалим, к нему глаголюще:/ радуйся, преславне отче Се́ргие, отечеству пресветлый свети́льниче;/ радуйся, яко чисте́йшему Свету совоку́плься;/ радуйся, Троице предстоя со Ангелы,/ Юже моли непрестанно/ даровати православным Христианом на враги побеждение,/ и миру смирение,/ и душам нашим велию милость.</p>
				<p>
					<style>На стиховне стихиры, глас 1</style>
				</p>
				<p>
					<style>Подобен</style>: Небесных чинов</p>
				<p>Яко в зерца́ле пресветле,/ душевным своим оком взираше к будущему,/ Богу скорбным путем и тесным шествоваше,/ слезами своими землю омака́ше,/ яко финик, процвете во дворех Божественных,/ молися о иже творящих пресвятую память твою.</p>
				<p>
					<style>Стих</style>: Честна пред Господем/ смерть преподобных Его.</p>
				<p>К Богу все свое желание умное,/ преподобне, простерл еси/ и сего ради не дал еси сна свои́ма очи́ма,/ ни веждома дремание,/ тем орга́н бысть Святому Духу,/ подавая тобою всем исцеления,/ приходящим к тебе с верою.</p>
				<p>
					<style>Стих</style>: Блажен муж, бояйся Господа,/ в заповедех Его восхо́щет зело́.</p>
				<p>Ревностию духовною уязви́ свою душу,/ святых Ангел житию на земли подражал еси/ и на страсти телесныя подвизался еси,/ мужественне плоть свою покорил еси ду́хови/ и сего ради наставник бысть и́ноком,/ Се́ргие преподобне,/ моли Христа Бога спасти души наша.</p>
				<p>
					<style>Слава, глас 8</style>:</p>
				<p>Инок множество наставника тя чтим, отче Сергие,/ тобою бо стезю право ходи́ти познахом,/ блажен еси, яко, Христови работав,/ и вражию разруши́л еси силу,/ Ангелом собеседниче/ и преподобным единокровне и праведным,/ с ними же молися Господеви помиловатися душам нашим.</p>
				<p>
					<style>И ныне, Богородичен</style>: Безневестная Дево<strong/>:</p>
				<p>
					<style>Тропарь, глас 8</style>:</p>
				<p>Желанием духовным разгара́шеся, пребога́те,/ слез твоих течением душу свою напои́л еси/ и<style>еже</style> из глубины́ воздыхании уязвля́ше сердце свое,/ и бодренными молитвами, и всено́щным предстоянием Владыце Христу/ многодоброде́телен плод принесе́ сам себе./ И сего ради яко Божий угодник све́тло миру показа́ся,/ сия́я чудесы́, Сергие отче наш,/ теплый моли́твенниче к Богу, всегда о нас Того моли́,/ да спасет души наша.</p>
				<p>
					<style>Слава, и ныне</style>: Иже нас ради</p>
				<p>
					<style>На утрени</style>
				</p>
				<p>
					<style>По 1-й кафизме, седален, глас 1</style>:</p>
				<p>Наста <style>Днесь</style> светоносная память преподобнаго Сергия,/ приидите, вернии, дави́дски воскликнем,/ Божественными песньми воспои́м блаженнаго,/ да прии́мем от него дары нетленныя,/ ибо он благоухает безсмертием,/ душам источает нетление, телесем подает здравие,/ моляся непрестанно о душах наших.</p>
				<p>
					<style>Слава, и ныне, Богородичен</style>
				</p>
				<p>Тя песньми немолчными ублажаем, Дево,/ яко от Тро́ицы Единаго родила еси, Богородице,/ и но́сиши на Божественную руку́ пребогатое Слово непременно и неизменно,/ Едина Благословенная.</p>
				<p>
					<style>По 2-й кафизме седален, глас 4- й</style>
				</p>
				<p>Преподобне отче Сергие,/ от юности возжелав Богови и сего ради удалився,/ бе́гая, водворися в пустыню,/ в ней же основание добродетелем на камени наздал еси,/ душу же свою непорочну соблю́л,/ Христу предложил еси, совершив, яже Тем заповеданная,/ и сего ради Духом Святым наставляем,/ ученик стада́ собра,/ научив их чтити Троицу Единосущную.</p>
				<p>
					<style>Слава, и ныне, Богородичен</style>
				</p>
				<p>Херувим и Серафим превыше еси, Богородице,/ Небеси и земли пространнейше,/ и видимыя же твари и невидимыя явися преимуще и неразсудным разсуждением,/ <style>егоже</style> бо пространствия Небес не вмещают,/ в Своем чреве вмести́ла еси, Чистая,/ <style>егоже</style> моли спастися рабом Твоим.</p>
				<p>
					<style>По полиелее седален, глас 8</style>
				</p>
				<p>
					<style>Подобен</style>: Поведенное тайно</p>
				<p>Возгнуша́вся маловременныя славы красоты мира сего,/ смирением же и нищетою Христу последова,/ многи болезни, и скорби, и напа́сти во внутренней пусты́ни сей подъял еси/ и сего ради всяку добродетель Божественную в души́ собра,/ молитвами же и пощением Го́сподеви приближися,/ от Негоже и по кончине нестаре́емую благодать восприял еси,/ во гробе бо лежа́, яко жив, чудеса твориши непрестанно,/ прогоняеши духи и исцеляеши недуги/ с верою приходящим и припа́дающим к тебе,/ Богоблаженне Сергие,/ моли Христа Бога согрешением оставление даровати чтущим святую память твою.</p>
				<p>
					<style>Слава, и ныне, Богородичен</style>:</p>
				<p>Яко Всенепорбчная Невесто Творцу,/ яко Неискусому́жняя Мати Изба́вителя,/ приятелище яко сущи Уте́шителя, Препетая,/ беззаконию мя суща скверно жилище и бесом игралище бывша,/ в разуме потщися и сих злодействия мя избавити,/ светло жилище добродетельми соделавши,/ светоприе́мнице нетленная,/ разжени о́блак страсте́й,/ Вышняго причастия сподоби/ и Свету Невечернему молитвами Своими.</p>
				<p>
					<style>Степенна, первый антифон 4-го гласа. Прокимен</style>: Честна пред Господем: <style>Стих</style>: Что воздам: Всякое дыхание: <style>Евангелие от Матфея, зачало 53</style>
				</p>
				<p>
					<style>По 50-м псалме стихира, глас 6</style>:</p>
				<p>Приидите, празднолюбцы, сошедшеся <style>Днесь</style>,/ песньми и похвалами воспоем блаженнаго:/ и́ноком наставника, отцем похвалу,/ источника исцелением, верным заступника велика,/ бесо́м потребителя, страсте́м искоренителя,/ светильника пресветлаго, чудотворца великаго./ К нему возопие́м:/ о всечестне Сергие преподобне,/ непрестай моляся Христу Богу/ спастися душам нашим.</p>
				<p>
					<style>Канон Богородице на 6, </style>Многими содержим<strong/>:</p>
				<p>
					<style>Канон преподобному на 8, глас 8</style>
				</p>
				<p>
					<style>Песнь</style> 1</p>
				<p>
					<style>Ирмос</style>: Воду прошед яко сушу/ и египетскаго зла избежав,/ изра́ильтянин вопия́ше:/ Изба́вителю и Богу нашему пои́м.</p>
				<p>Воду страсте́й моих изсуши, Боже,/ источник безстрастия излия души моей,/ и дай же пети чистою душею и устнами Твоего преподобнаго Сергия,/ яко да пою присно:/ Изба́вителю Богу нашему пое́м, яко прославися.</p>
				<p>Любовию Христовою уязвися, Сергие преподобне,/ вслед Того усердно от души последовал еси,/ восприя житие Ангельское, поя Богу:/ Изба́вителю Богу нашему пое́м, яко прославися.</p>
				<p>Утверди весь помысл в Божественная запове́дания,/ житейских молв отвергся, в пустынех скитался,/ преподобному Павлу собеседник, блаженне, бысть,/ с ним пояше:/ Изба́вителю Богу нашему пое́м, яко прославися.</p>
				<p>
					<style>Богородичен</style>:</p>
				<p>Уста́ви неуста́вное смуще́ние помышле́ний моих, Богородице Дево,/ иже Сыну Твоему направля́ющих движения, и сердечную болезнь утоли́ воспевающих:/ Изба́вителю Богу нашему поем, яко прославися.</p>
				<p>
					<style>Другий канон, глас 2</style>.</p>
				<p>
					<style>Ирмос</style>: Во глубине́ постла́ иногда́/ фараони́тское всево́инство преоруже́нная си́ла,/ Вопло́щшееся же Сло́во всезло́бный грех потреби́ло есть,/ препросла́вленный Господь, славно бо просла́вися.</p>
				<p>Тленная яже на земли оставив, востече́ к Небесным обителем,/ Престолу всех Владыки предстои́ши,/ Емуже о нас молися, преподобне Сергие, восхваляющих присно память твою.</p>
				<p>От юности Бо́гови освятися, преподобне,/ и к Нему приближаяся добродетельми, полки́ бесо́вския потребил еси,/ но и ныне отгоня́еши нечистыя ду́хи от человек, молящихтися с верою.</p>
				<p>Яко крин, в пустыне Дави́дски процве́л еси, преподобне,/ обитель яви́ся Пресвятому Духу и сего ра́ди славна показа тя вселенней,/ у Негоже нам испроси́ оставление прегрешением нашим, тя, преподобне, восхваляющим.</p>
				<p>
					<style>Богородичен</style>:</p>
				<p>Всесвятая Богородице, Соде́теля и Спаса всех рождши, поющим Тя,/ спаси град Свой и обитель Свою,/ не престай моля́щи за ны Сына Своего и Бога нашего.</p>
				<p>
					<style>Песнь 3</style>
				</p>
				<p>
					<style>Ирмос</style>: Ты еси утвержде́ние/ притека́ющих к Тебе, Господи,/ Ты еси Свет омраче́нных,/ и пое́т Тя дух мой.</p>
				<p>Ты, преподобне, нача́ло премудрости прием, страх Божий,/ и сего ради положи́ в души своей основание добродетели/ и на сем основании утверди́ вся помышления, Го́сподеви вопия́ше:/ поет Тя дух мой.</p>
				<p>Мудрованием до́льним высоту и смирение возлюбил еси/ и на гору безстрастия взыде,/ умертвив душетленныя страсти.</p>
				<p>В предстоянии ти молитвеннем бодро имея душевное свое око,/ во<style>еже</style> прозирати грядущая, яко настоящая,/ сего ради сказова́ше собеседнику своему, преподобному Павлу, хотящая ему по́слежде быти.</p>
				<p>
					<style>Богородичен</style>
				</p>
				<p>Премудрость и Слово о́тчее несказанно родила еси, Богородице,/ души моей лютую язву исцели/ и сердечную болезнь утоли.</p>
				<p>
					<style>Ин</style>
				</p>
				<p>
					<style>Ирмос</style>: Процвела есть пустыня, яко крин, Господи,/ языческая неплодящая Церковь/ пришествием Твоим,/ в <style>нейже</style> утвердися мое сердце.</p>
				<p>Яко фи́ник, процвете во юдо́ле плаче́вне,/ в месте, идеже источники слез проливая,/ возраста́я Духом Святым,/ от Него же незави́стная чудеса подаваеши нам.</p>
				<p>Не восхоте́ славы сия тленныя, но взыску́я Небесныя/ и сего ради оставль вся, в пустыню вселися,/ постом и молитвами угождаше Бо́гови/ и сего ради прият от Него нетленную почесть трудов своих.</p>
				<p>Тесный и прискорбный путь на земли ше́ствовавшее Богомудре,/ простра́нствия онаго Небеснаго достигл еси,/ отнюдуже с верою приходящим ти источаеши чудеса преславная.</p>
				<p>
					<style>Богородичен</style>
				</p>
				<p>Спасение Тя на всяко время и место призываю,/ не пре́зри мене́, Всенепорочная,/ Яже Бога рождшая, Изба́вителя, вку́пе и Спаса моего.</p>
				<p>
					<style>Седален, глас 4</style>:</p>
				<p>Житейских молв удалися в пустыню, Господа, избавльшаго тя от лют, преподобне, присно чая,/ и Тому прилепися, жизнь Ангельскую на земли поживе́ с плотию/ и сего ради приял еси нестареющееся блаженство,/ в немже ныне водворяяся, поминай нас, чтущих пресвятую память твою.</p>
				<p>
					<style>Слава, и ныне, Богородичен</style>
				</p>
				<p>Пречи́стей руце Твои, Богородице, Дево Мати, просте́рши,/ покрый уповающия на Тя, Сыну Твоему зовущия,/ всем же подай милости Твоя.</p>
				<p>
					<style>Песнь 4</style>
				</p>
				<p>Ирмос: Услы́шах, Господи,/ смотре́ния Твоего та́инство,/ разуме́х дела́ Твоя/ и просла́вих Твое Божество. </p>
				<p>Вменя́ше в се́рдцы́ своем, еже присно прилепля́тися Бо́гови благо есть,/ и сего ради на безмолвия по́прище прии́де,/ в немже присно с Богом пребывая, вопияше:/ силе Твоей слава, Человеколюбче.</p>
				<p>В пустынном озлобле́нии и скорбех зело обрета́яся, прибежище и силу имеяше Бога,/ темже на Того возложи́ упование,/ вся победил еси творя́щая ти напасти, блаженне.</p>
				<p>Желающу ти, преподобне, во дворы́ Господни скончати жизнь свою,/ день и нощь в молитвах и во бдениих не даде покоя телеси своему,/ <style>дóндеже</style> достиже присножелаемаго ти блаженства.</p>
				<p>
					<style>Богородичен</style>:</p>
				<p>Просвети мя, Владычице, заря́ми милости Твоея,/ иже во тьме прегрешений моих сущи, Деви́це,/ и к свету покаяния настави мя, молюся,/ и спасение жизни испроси у Христа Бога нашего.</p>
				<p>
					<style>Ин</style>
				</p>
				<p>
					<style>Ирмос</style>: Пришел еси от Девы не ходатай, ни Ангел,/ но Сам, Господи, воплощен,/ и спасл еси всего мя человека./ Тем зову Ти: слава силе Твоей, Господи.</p>
				<p>Яко птищ, обрете себе пусты́ню безмолвия,/ в <style>нейже</style> подвизася, в слезах и умилении препроводи жизнь свою,/ темже свету и радости о́ноя сын бысть, моли о чтущих тя.</p>
				<p>Яко жив, с нами водворяяся,/ тако и ныне, с преподобными Владыце предстоя,/ моли избавитися всем всякаго гнева, и прещения,/ и будущаго грешных томления.</p>
				<p>Стадо, еже стяжа́ труды своими, отче,/ не остави, но посещай яко отец чадолюбив,/ всем же, притекающим к чудотворным твоим молитвам,/ подаждь согрешением разрешение.</p>
				<p>
					<style>Богородичен</style>:</p>
				<p>Евина клятва упразднися Тобою, Богомати Всенепорочная,/ Воплоще́нно Слово родила еси Присносу́щное,/ Иже благословеньми мир венчавшаго.</p>
				<p>
					<style>Песнь 5</style>
				</p>
				<p>
					<style>Ирмос</style>: Просвети нас повелении Твоими, Господи,/ и мышцею Твоею высокою,/ Твой мир подаждь нам,/ Человеколюбче.</p>
				<p>В молитвах и во бдениих прилежа́ Богови/ и сле́зными источники тело с душею Чистому представил еси,/ тем и по смерти твоей сподобися Небесных дарований.</p>
				<p>Обре́т тя равноангельна, преподобне Павле,/ во внутренней пустыни кры́ющася, сподру́г твой и собеседник Сергий преподобный,/ тем вкупе и подвиза́стася, и клевре́та быста ближняя.</p>
				<p>Облекся во Христово смирение и, яко я́гня незлобиво, Тому принесе себе,/ тем и землю кротких наследова,/ идеже водворяйся, сла́виши Господа.</p>
				<p>
					<style>Богородичен</style>
				</p>
				<p>Спасение Тя на всяко время и место призываю,/ не пре́зри мене, Всенепорочная,/ Яже Бога рождшая, Избавителя вкупе и Спаса моего.</p>
				<p>
					<style>Ин</style>
				</p>
				<p>
					<style>Ирмос</style>: Ходатай Богу и человеком был еси, Христе Боже;/ Тобою бо, Влады́ко, к Светоначальнику Отцу Твоему/ от но́щи неве́дения/ приведе́ние и́мамы.</p>
				<p>Ум свой к Богу впери́в, вся, яже на земли сущая, преоби́дел еси/ и сего ради, водворяяся ныне во обителех Небесных,/ подавай нам присно спасение и избавление,/ да вси тя, блаженне, воспеваем присно.</p>
				<p>Светлость жити́я твоего, преподобне Се́ргие, всех просвещает,/ слепым прозрение, хромым течение дарует,/ всем же, празднующим пресвятую память твою, от грех разрешение.</p>
				<p>Потоки сле́зныя гаси́ло стяжа стра́стных разгорений,/ огнем же любве́ Божия росе́ совокупи́ся безстрастия,/ Христу Богу нашему,/ Емуже непрестанно о нас молися, подавай нам велию милость.</p>
				<p>
					<style>Богородичен</style>
				</p>
				<p>Се во чреве, Богородице Пречистая,/ Христа Бога паче слова имела еси, якоже Исаия предызрече́,/ паче естества бо Сего, Богородительнице, родила еси.</p>
				<p>
					<style>Песнь 6</style>
				</p>
				<p>
					<style>Ирмос</style>: Моли́тву пролию́ ко Господу/ и Тому возвещу́ печа́ли моя,/ яко зол душа моя испо́лнися,/ и живо́т мой а́ду прибли́жися,/ и молю́ся, яко Иона:/ от тли, Боже, возведи́ мя.</p>
				<p>Званию Христову после́дова и, Того святое иго на себе взем,/ вечный покой постиже,/ иде́же празднующих глас безконечный и непрестающая радость,/ еже уготова Бог любящим Его повеления.</p>
				<p>Го́рлица пустыннолю́бная был еси в жизни сей, блаженне,/ безпрестанныя слезы точа́щи, взыскал Господа своего день и нощь,/ <style>егоже</style> обрете, ныне всякаго вреда лукаваго избавля́й поющих тя.</p>
				<p>Благодать твоя, преподобне Се́ргие,/ благоухает арома́ты Божественных дарований,/ свет благочестия испущает верным.</p>
				<p>
					<style>Богородичен</style>:</p>
				<p>Без семени заче́нши Бога,/ Зиждителя естеству нетленно родила еси,/ Того моли, Богомати, спастися нам.</p>
				<p>
					<style>Ин</style>
				</p>
				<p>
					<style>Ирмос</style>: В бе́здне грехо́вней валя́яся,/ неизсле́дную милосе́рдия Твоего призыва́ю бе́здну:/ от тли, Боже, мя возведи́.</p>
				<p>От юности, блаженне, имел еси житие свое чисто и того ради Пречистому Владыце прилепи́ся,/ предстои́ши ныне со Ангельскими лики,/ присно источа́еши преславная чудеса и исцеления/ с верою приходящим к тебе.</p>
				<p>Всякаго навета вражия избавити потщися,/ яко да твою всесвятую память светло празднуем.</p>
				<p>В пустыни безмолвия единствующу ти, Богоносе,/ лукавый враг злонравных разбойник на тя воображает, хотя изловити Боголюбивую твою душу,/ Бог же внят молитве твоей/ победити того и ловления его.</p>
				<p>
					<style>Богородичен</style>:</p>
				<p>Во утробу Твою вселися/ и, все человеческое существо восприим, обожи́, Чистая,/ преподобных множество священное привлече́.</p>
				<p>
					<style>Кондак, глас 8</style>
				</p>
				<p>
					<style>Подобен</style>: Взбранной</p>
				<p>Яко звезда пресветлая, от Святыя Горы провозшедши,/ добро́ты чудес твоих весь просветил мир,/ Христов бо крест взем, последова Ему,/ в пустынном озлобле́нии, в молитвах же и пощениих,/ во бдениих же и злостраданиих изнурив плоть свою,/ тем и Христос даром чудес одари́ тебе,/ Емуже о нас моля́ся, посещай чад своих, да зовем ти:/ радуйся, Сергие отче наш, пустынный жителю.</p>
				<p>
					<style>Икос</style>:</p>
				<p>Закону Божию повину́йся, от младе́нства путем прискорбным, блаженне, шествовал еси,/ вся бо, яже в мире сладкая и красная, преобидев, вселися в пустыню,/ в ней же крест свой взят, распя себе ми́рови, и мир тебе бысть ра́спят./ Темже от всех слышаще:/ радуйся, яко презрел еси текущая и тленная;/ радуйся, яко, Богом наставляем, пустыню достигл еси;/ радуйся, яко в Нем подвизався, Богу угодил еси и врага победил еси;/ радуйся, яко собра ученик ста́до, имиже и доныне Бог прославляем есть;/ радуйся, яко пресветлым житием своим святых Ангел удиви́ и человек по́льзова;/ радуйся, яко на Небеси со Ангелы ликовствуе́ши, Троице предстоя, и о нас мо́лишися;/ радуйся, источниче чудесем неисчерпаемым;/ радуйся, Сергие отче наш, пустынный жителю.</p>
				<p>
					<style>Песнь 7</style>
				</p>
				<p>
					<style>Ирмос</style>: Божия снизхожде́ния/ огнь устыде́ся в Вавилоне иногда́,/ сего ради о́троцы в пещи́ ра́дованною ного́ю,/ яко во цве́тнице, лику́юще, поя́ху:/ благословен еси, Боже отец наших.</p>
				<p>В черто́зех Небесных водворяяся,/ одежду светови́дну нося́ и многими добродетельми преукрашену,/ моли обрести нам милость, поющим:/ отец наших Боже, благословен еси.</p>
				<p>Лучших по́мыслом плоти вне быв, преподобне,/ страсти удержав и бе́сом шата́ния разори́,/ и ныне, с преподобными всеми в Небесных селех живый,/ вся чтущая тя спасай.</p>
				<p>На горах добродетелей, яко еле́нь, пребывая,/ ко Христу Камени неотторжено прирази́ся,/ у Него же ро́су прие́м устуже́ний духовных желаний.</p>
				<p>
					<style>Богородичен</style>:</p>
				<p>Телесныя болезни и душевныя грехи, Богороди́тельнице,/ прилежно приступающим к крову Твоему исцели́ти сподоби,/ Яже нам Спаса Христа рождшая.</p>
				<p>
					<style>Ин</style>
				</p>
				<p>
					<style>Ирмос</style>: Богопроти́вное веле́ние беззако́ннующаго мучи́теля/ высо́к пламень вознесло́ есть,/ Христос же простре́ Богочести́вым отроко́м ро́су духовную,/ Сый благословен и препрославлен.</p>
				<p>Сердце стяжа́в чисто, вмести́лище бысть Святаго Духа,/ и сего ради многоцеле́бныя ти мощи святыя/ источник исцелений изливают поющим:/ отец наших Боже, благословен еси.</p>
				<p>Молитвенника Ти, Владыко, приводим преподобнаго Сергия,/ тем просяще от грех свободи́тися/ и Твоим всеору́жием сохране́ным бы́ти от наве́т вражиих.</p>
				<p>Плотско́е взыгра́ние воздержанием увяди́л еси, блаженне,/ тем пастырь показа́ся Боголюбе́знаго ти ста́да,/ о немже не преста́й моляся Христу Богу.</p>
				<p>
					<style>Богородичен: </style>
				</p>
				<p>Святых Святаго, Иже во святых Почивающаго, свято породи́ла еси, Дево Всенепорочная,/ за милосердие многое Человека бывша,/ из Тебе воплощенна прежде Безплотнаго.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халде́йский мучи́тель/ Богочести́вым неи́стовно разжже́,/ силою же лучшею спасе́ны сия видев,/ Творцу и Изба́вителю вопия́ше:/ о́троцы, благословите,/ священницы, воспо́йте,/ лю́дие, превозноси́те во вся веки.</p>
				<p>Любовию, еже ко Христу, распала́емь,/ усердно вся, яже в пустыни сей, скорбная ше́ствия претерпел еси/ и бесо́в лю́тая устремле́ния вся победив,/ тем и достойным венце́м от Бога венча́ся,/ с преподобными ликовству́я, пое́ши:/ Го́сподеви пойте и превозноси́те Его во веки.</p>
				<p>Плотско́е мудрова́ние, отче Сергие, умертви́л еси/ и сего ради на Небесех со Ангелы жи́ти сподо́бился еси,/ идеже святых собо́ри ликовству́ют, непрестанно поюще с тобою:/ Господа пойте и превозноси́те Его во веки.</p>
				<p>Сле́зным тече́нием просвети́л еси душу,/ очистив ум свой от страстных приложений,/ Пресвятыя Троицы дом показа́ся, с ли́ки святых вопие́ши:/ Господа пойте и превозноси́те Его во веки.</p>
				<p>
					<style>Богородичен</style>:</p>
				<p>Умертве́ния ми плод, иже дре́вле естеством рай,/ Жизни Ты Плод, Божественный рай, Богородице, процвела́ еси,/ имже пита́яся, не ктому́ смерти порабоще́н буду.</p>
				<p>
					<style>Ин</style>
				</p>
				<p>
					<style>Ирмос</style>: В пещь о́гненную ко отроко́м евре́йским снизше́дшаго/ и пламень в ро́су прело́жшаго Бога,/ пойте дела́ яко Господа,/ и превозноси́те во вся веки.</p>
				<p>Твердым помыслом на ра́мо крест взем, последова Христу яко инок преблаг,/ и сего ради благодать твоя изливает преславная чудеса/ благочестно Христа славословящим, блаженне Сергие.</p>
				<p>Утверждься крепостию Духа, всю вражию силу смирил,/ крепость и победитель быв,/ верных души просвещаеши Божественными чудесы и знаменьми.</p>
				<p>Подвигом Божественным, отче, в пустыни подвизася/ и сего ради предлежит тебе, преподобне, добраго делания венец,/ тем Христу моляся не престай о иже верою чтущих тя.</p>
				<p>
					<style>Богородичен</style>
				</p>
				<p>Уныл имея помысл и душу, сластьми отягчену,/ к Тебе прибегаю, Богородительнице Чистая, вопию Ти:/ воздвигни и спаси убо мя, отчаяннаго и осужденнаго.</p>
				<p>
					<style>Песнь 9</style>
				</p>
				<p>
					<style>Ирмос</style>: Ужасе́ся о сем Небо,/ и земли́ удиви́шася концы́,/ яко Бог яви́ся челове́ком пло́тски,/ и чре́во Твое бысть простра́ннейшее Небе́с,/ тем Тя, Богородицу,/ Ангелов и челове́к чинонача́лия велича́ют.</p>
				<p>Взирании непрестанными, отче, иже к Богу, умертвил еси плоть, победил еси врага/ и ныне преставися к Небесным обителем,/ идеже со Ангелы Бо́гови предстоя, сла́виши Сего присно.</p>
				<p>Стопам последовал еси преподобнаго Сергия,/ яко солнце возсиявшаго в России,/ <style>егоже</style> от Бога избавление стяжал еси,/ с нимже ныне Христови предстоиши, приемля богатыя дары.</p>
				<p>Блаженства Божественнаго воистину сподобися, Богомудре,/ волею бо Обнищавшему нас ради последова,/ <style>егоже</style> ради вся сущая в мире преобидел еси,/ и сего ради Той прослави тя Божественными прославлении.</p>
				<p>
					<style>Богородичен</style>:</p>
				<p>Спаси мя, Мати Божия, Яже ми́рови Спасение рождшая,/ от многообразных ми нахождений,/ на Тя бо надежду спасения моего возложих верно, раб Твой.</p>
				<p>
					<style>Ин</style>
				</p>
				<p>
					<style>Ирмос</style>: Безнача́льна Роди́теля Сын, Бог и Господь,/ вопло́щся от Де́вы нам яви́ся,/ омраче́нная просвети́ти, совра́ти расточе́нная./ Тем Всепе́тую Богородицу велича́ем.</p>
				<p>На горы святых заповедей восте́к, якоже Моисей древле,/ тем Христа зриши ныне яве, яко иже в купине он,/ отнюду источаеши нам, яко миро благодатное, животворныя воды исцелений.</p>
				<p>Манове́нием Божественным удобряем, Сергие,/ страсти всякия бысть непричастен и безстрастием, яко во одежду, облечеся,/ тем и ныне пречистому Свету причащаяся, поминай нас, верно блажащих тя.</p>
				<p>Освященный сосу́де Христа Бога нашего,/ Ангелом собеседниче и преподобным единокровниче и праведным,/ приими сие, иже от недостойных уст приносимое,/ испроси от грех моих избавление.</p>
				<p>
					<style>Богородичен</style>
				</p>
				<p>Светоносну дверь Тя предзрящи Иезекииль,/ Еюже про́йде Свет Истинный, Христос Бог наш,/ <style>егоже</style> прилежно моли́, Чистая, покаяния ми дверь отверзти, молюся.</p>
				<p>
					<style>Светилен</style>
				</p>
				<p>
					<style>Подобен:</style> Жены́, услы́шите</p>
				<p>Мирско́го веселия яко от скверны уклонился еси,/ постом и молитвами плоть увя́дил,/ души своей крепость, преподобне, обновил еси,/ славою обогатился еси Небесною, славне,/ темже моля не престай о нас Господа.</p>
				<p>
					<style>Богородичен: </style>
				</p>
				<p>Воистину Тя, Богородице, исповедуем, Владычице,/ иже Тобою спасшийся,/ и Бога неизреченно родила еси, разоршаго Крестом смерть,/ к Себе же привлекши преподобных соборы,/ с ними же Тя восхваляем, Дево.</p>
				<p>
					<style>На хвалитех стихиры, глас 8</style>
				</p>
				<p>
					<style>Подобен</style>: О, преславнаго чудесе</p>
				<p>О, преславное чудо,/ преблаженне Се́ргие,/ яко от нетленна источника,/ от <style>Тебе</style> источаются преславная чудеса исцелений,/ приходящим ти с верою человеком,/ бесы прогоняеши и/ различныя недуги исцеляеши молитвами,/ сшедшеся, любовию память твою почитаем.</p>
				<p>О, преславное чудо,/ многими ле́ты землею покрове́но бысть святое тело твое/ и забвено бысть на долго время/ неизреченными судьбами Божиими,/ по сих же убо я́ве сотвори тебе,/ яко светильника вознесе тя/ на свещник благотворении: человеческому роду,/ темже молим тя, преподобне Сергие,/ посещай нас, тя почитающих.</p>
				<p>О, преславное чудо,/ по мнозех временех преставления твоего/ воистину, яко жив,/ являешися некоему иноку,/ повелеваеши ему возвестити настоятелю святыя ти обители,/ да потребит и очистит место святых твоих мощей,/ он же, презрев твое явление,/ наказание прием своего ослушания,/ ты же того паки помилова,/ темже празднуем пресвятую твою память.</p>
				<p>
					<style>Слава, глас 2</style>:</p>
				<p>Пустыни, иже прежде имущи жилище бесовская,/ ныне же вселение бысть стаду ученик твоих,/ собрание инок, веселящеся, украшается,/ в себе бо имея честныя мощи твоя,/ освящается различными добро́тами живото́чных чудес твоих,/ созывающе весь мир к высоте Божиих славословлений./ Темже, сошедшеся <style>Днесь</style>,/ тебе предстояще, умильно вопиюще, молимся:/ Сергие преподобне,/ Христу предстояще, испроси́ Церквам единомыслие даровати/ и православным христианом на враги одоление,/ и миру смирение,/ и душам нашим велию милость.</p>
				<p>
					<style>И ныне, Богородичен</style>
				</p>
				<p>
					<style>Славословие великое</style>
				</p>
				<p>
					<style>На Литургии: Блаженны преподобнаго</style>
				</p>
				<p>
					<style>В той же день</style>
				</p>
				<p>
					<style>Обре́тение мощей преподобнаго Мартиниа́на Белоезе́рскаго</style>
				</p>
				<p>
					<style>Службу зри 12 января</style>
				</p>
				<p>
					<style>Тропарь, глас 7</style>:</p>
				<p>От юности, отче, избра́н и возлюблен был еси Господом Богом,/ Иже, прови́дя до́брое твое произволе́ние,/ научи́ тя приити преподобному угоднику Своему, Кириллу всеблаже́нному,/ от негоже наста́влен быв на путь спасения,/ в стра́се Божии и чистоте́ душе́вней,/ в благогове́нии же и непрестанных к Богу молитвах/ житие́ твое непоро́чно преше́л еси/ и ныне, со дерзнове́нием предстоя́ на Небесех Престо́лу Христову,/ отче Мартиниа́не всеблаженне,/ не преста́й моля Христа Бога спасти и помиловати души наша.</p>
				<p>
					<style>Кондак, глас 8</style>:</p>
				<p>Благоизво́лив, преподобне,/ от юнаго возраста рабо́тати Го́сподеви день и нощь,/ в стра́се Божии и благогове́нии чистоту́ душе́вную соблю́л еси,/ в молитвах же и бде́ниих ум твой предочи́стил еси,/ в по́двизех же, злострада́ниих тело твое изнурив,/ вся добродетели духовныя испра́вил еси/ и образ хотя́щим по тебе спасти́ся явился еси./ Темже ныне, при́сно зря на Небесех Пресвятую Троицу,/ моли́ся, всеблаженне, дарова́ти душа́м нашим спасение/ и житию́ нашему исправле́ние,/ да вси верою вопие́м ти:/ радуйся, преподобне Мартиниа́не, отче наш.</p>
			</section>
		</section>
		<section>
			<title>
				<p>В 8-й день</p>
			</title>
			<section>
				<title>
					<p>Преподо́бныя матере нашея Пелаги́и</p>
				</title><p>
					<style>На Го́споди, воззва́х: стихи́ры, глас 8</style>
				</p>
				<p>
					<style>Подо́бен</style>: О преславнаго чудесе́</p>
				<p>О преславнаго чудесе!/ Вмужи́вшися, жена врага попра́/ и стра́сти угаси́ теле́сныя воздержанием многим/ и, на ра́мех Госпо́день Крест восприе́мши Пелаги́я те́пле,/ тя́гость отложи́ житейскаго имения,/ мудраго Но́на ученьми последова Христу.</p>
				<p>Новая Фекла нам явилася еси,/ якоже бо ино́го Павла,/ обре́тши Но́на учи́теля,/ и того поревнова́ла еси учением, сла́вная,/ приложи́вшися покаянию те́пле,/ и совокупи́лася еси воздержанием Христу,/ о преблаженная Пелагие́ всечестна́я,/ тем Христа не преста́й моля́щи/ спастися нам.</p>
				<p>Радуйся, Пелагие всечестна́я,/ ты бо Божественною ревностию разже́гшися всече́стне,/ блу́дную отве́ргла еси сласть, преблаженная,/ и притекше к Но́ну, взывала еси:/ ответ возда́си о дея́ниих моих,/ <style>Аще</style> не зна́менаеши мя зна́мением, славне, Христовым,/ Креще́нием одева́я мя/ чи́стыя одежды.</p>
				<p>
					<style>Слава, глас 4. Иоанна монаха</style>:</p>
				<p>Иде́же умно́жися грех,/ преизли́шествова благодать, якоже учи́т апостол;/ в молитвах бо и слеза́х многих согрешений, Пелагие,/ пучи́ну изсуши́ла еси,/ и наконец благоприятное покая́ние Господу принесла еси,/ и в сем мо́лишися о душа́х наших.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Яко до́бля</p>
				<p>А́гнца и Пастыря, Тя на Древе яко виде,/ А́гница рождшая рыда́ше и ма́терски Ти веща́ше:/ Сыне Возжеленне,/ како на Древе Кре́стнем пове́шен еси, Долготерпели́ве?/ ка́ко ру́це и но́зе Твои, Сло́ве,/ пригвозди́шася от беззаконных,/ и Кровь Твою излия́л еси, Владыко?</p>
				<p>
					<style>На стиховне Октоиха</style>
				</p>
				<p>
					<style>Тропарь, глас 8</style>:</p>
				<p>В тебе мати известно спасе́ся, еже по о́бразу:/ прии́мши бо крест, последовала еси Христу,/ и, де́ющи, учила еси презира́ти убо плоть, прехо́дит бо,/ прилежа́ти же о души́, ве́щи безсмертней./ Темже и со А́нгелы сра́дуется, преподобная Пелагие, дух твой.</p>
				<p>
					<style>На утрени</style>
				</p>
				<p>
					<style>Оба канона Октоиха и святыя на 4, <style>егоже</style> краегране́сие</style>: Любовию честву́ю мудрую Пелагию. <style>Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Мо́ря чермну́ю пучи́ну/ невла́жными стопа́ми/ древний пешеше́ствовав Израиль,/ крестообра́зныма Моисе́овыма рука́ма/ Амали́кову силу в пустыни победи́л есть.</p>
				<p>Предложи́вши яко многопи́ршественную <style>Днесь</style> Божественную память свою/ вселенней всей та́инственно Пелагия,/ повелевает напита́тися всем сне́дей по́двигов ея.</p>
				<p>Желание, еже па́че всякаго хоте́ния/ вселившееся в душу твою, честна́я, озари́ ум/ и пла́мень Духа, вжег тебе, просвети́ и страсте́й ти́ну попали́.</p>
				<p>Мо́ря греховнаго волнения избе́гши, честна́я,/ к тихому пристанищу Христову, Пелагие, приста́ла еси,/ тем покаянием твоим наследовала еси кротких землю.</p>
				<p>
					<style>Богородичен</style>:</p>
				<p>Тишина су́щих в жити́и, Чистая, вла́ющихся земны́х,/ Ты, тве́рдая и крепкая анки́ра, и приста́нище, и окормле́ние еси,/ всегда к Тебе руководя́щи и спасающи.</p>
				<p>
					<style>Песнь 3</style>
				</p>
				<p>
					<style>Ирмос</style>: Весели́тся о Тебе Церковь Твоя, Христе, зову́щи:/ Ты моя крепость, Господи,/ и прибежище, и утверждение.</p>
				<p>Возлетела еси на Небеса, Христова голуби́це,/ крила́ми воздержания и болезньми многими возвы́сившися.</p>
				<p>Ти́ны страстны́я ты злосмра́дное Христовою водою омы́вши, честна́я,/ ми́ро, Пелагие, явилася еси Ему.</p>
				<p>Оружие врагу смертоносное/ и́стинно бысть к Богу твоя, честна́я, разжже́нная любовь и желание.</p>
				<p>
					<style>Богородичен</style>:</p>
				<p>Яко роса́ утренняя, веселие Твое, Чистая, ка́плющи,/ страсте́й пещь Тебе пою́щим угашает всегда.</p>
				<p>
					<style>Седален, глас 8</style>
				</p>
				<p>
					<style>Подобен</style>:    Премудрости</p>
				<p>Покая́ния росо́ю страсте́й угасивши пламен,/ твой живот возложи́ла еси Христу и Спасу твоему/ и, Его ради мира избе́гши, уединилася еси в пусты́ни,/ житие Ангельское доше́дши./ Тем и, кончину со славою великою обре́тши от Бога почита́ему,/ позна́лася еси концем, Пелагие равноангельная,/ моли Христа Бога грехо́в оставление пода́ти/ пра́зднующим любовию святую память твою.</p>
				<p>
					<style>Слава, и ныне, Богородичен</style>
				</p>
				<p>В напа́сти многоплете́нныя впад от враг видимых и невидимых,/ бурею одержи́м безчисленных согрешений моих,/ и, яко к теплому заступле́нию и покро́ву моему, Чистая,/ ко пристанищу притекаю Твоея благости./ Темже, Пречистая, из Тебе Воплощенному безсе́менно/ моли́ся прилежно о всех рабе́х Твоих,/ непрестанно моля́щихтися, Богородице Пречистая,/ моля́щи Его присно согрешений оставле́ние дарова́ти/ воспевающим достойно славу Твою.</p>
				<p>
					<style>Крестобогородичен</style>:</p>
				<p>А́гнца, и Пастыря, и Изба́вителя/ А́гница зря́щи на Кресте неправедно воздви́жена,/ пла́чущися горько, взыва́ше:/ мир убо радуется, прие́мля Тобою избавле́ние,/ утроба же Моя горит, зря́щи Твое распятие,/ еже терпи́ши за милосердие милости, Боже Преблаги́й, Безгрешне Господи./ Ейже верно возопии́м:/ благоутробие покажи, Дево, на ны и согрешений оставле́ние даруй/ покланя́ющимся Того страданием.</p>
				<p>
					<style>Песнь 4</style>
				</p>
				<p>
					<style>Ирмос</style>: Вознесе́на Тя видевши Церковь на Кресте́,/ Солнце пра́ведное,/ ста в чи́не своем,/ достойно взыва́ющи:/ слава силе Твоей, Господи.</p>
				<p>Яко кадило пречестне́е, Пелагие,/ воздержа́ния у́глием всесожега́емо благово́ние была еси Христу, Богу нашему,/ в воню́ те́кши мира Его.</p>
				<p>Теле́сное благолепие, Пелагие,/ греховныя ти́ны прежде бывшее, все преложи́ла еси в добро́ту нескве́рную,/ еяже твой Жених восхоте́, Христос.</p>
				<p>Духа все́льшаяся, Пелагие,/ благодать в души́ твоей, яко и́скра Слова, пла́мень высо́к возжже́ веры/ и грех извари́.</p>
				<p>
					<style>Богородичен</style>
				</p>
				<p>Жезл прозябла́ еси, Богородице,/ из Негоже Цвет мысленный возрасте́,/ Божественнаго благово́ния исполнив всяческая,/ Христос Бог наш, ми́ро сый неистоще́нное честно́е.</p>
				<p>
					<style>Песнь 5</style>
				</p>
				<p>
					<style>Ирмос</style>: Ты, Господи, мои свет/ в мир прише́л еси,/ Свет Святый, обращаяй из мра́чна неве́дения/ верою воспевающия Тя.</p>
				<p>Вода́ми та́инственными умасти́вшися Духа,/ процвела́ еси в вере добродетелей благопло́дием/ и болезньми поще́ния.</p>
				<p>Ты, Господи, Свет во тьме лежа́щих человеков,/ Ты возсиял еси в се́рдцы преподобныя,/ светлость Божественнаго разуме́ния.</p>
				<p>Болезни твоя, честна́я Пелагие, со слеза́ми се́емы,/ веселием и радостию оби́лия на Небесех собрашася.</p>
				<p>
					<style>Богородичен</style>:</p>
				<p>Удивле́на истинно благодать Твоя показа́ся, Пречистая,/ преславно де́йствующи силы и чудеса по всей земли.</p>
				<p>
					<style>Песнь 6</style>
				</p>
				<p>
					<style>Ирмос</style>: Пожру́ Ти со гла́сом хвале́ния, Господи,/ Церковь вопие́т Ти,/ от бесо́вския кро́ве очи́щшися,/ ради милости от ребр Твоих/ исте́кшею Кровию.</p>
				<p>Я́вльшейся невече́рней зари Христа Бога нашего в души́ Пелагии, тьмы князь отгна́н бысть,/ и вселися Духа благодать и вера Его.</p>
				<p>Дре́вле уловле́ная зми́ем, сеть ему показа́ся,/ силу его обдержа́щи/ и попира́ющи того лукавствие силою Божиею.</p>
				<p>Жениха Христа возлюби́вши и Бога,/ доброде́тельми украси́лася еси и, упещре́на труды́ Божественными,/ Чертога Его, Пелагие, сподо́билася еси.</p>
				<p>
					<style>Богородичен</style>
				</p>
				<p>Ви́дети, Богородице, славу Твою неизрече́нную/ древле возжеле́ша Божественнии пророцы вси,/ но напоследок нам явилася еси, лю́бящим Тя,/ всех пребо́льши.</p>
				<p>
					<style>Кондак, глас 2</style>
				</p>
				<p>
					<style>Подобен;</style> Вышних ища́</p>
				<p>Тело твое постами изнури́вши,/ бде́нными молитвами Творца умоли́ла еси о дея́ниих твоих,/ яко да прии́меши совершенное оставле́ние,/ еже и обрела́ еси, мати, я́ве,/ путь покая́ния показа́вши.</p>
				<p>Ели́цы в житии́ во гресе́х оскверни́стеся, приидите со мною/ и, потщавшеся, поревну́им покаянию,/ слезам и подвиго́м преподобныя матере нашея Пелагии,/ да вскоре от Бога прощение прии́мем, якоже блаже́нная,/ еще жива́ су́щи, скверну отмы́ греха́/ и прият от Бога совершенное прощение,/ путь покая́ния показавши. </p>
				<p>
					<style>Песнь 7</style>
				</p>
				<p>
					<style>Ирмос</style>: В пещи́ Авраа́мстии о́троцы перси́дстей/ любовию благочестия паче,/ нежели пла́менем опаля́еми, взыва́ху:/ благословен еси в храме славы Твоея, Господи.</p>
				<p>Пучи́на показалася еси Божественных исправле́ний ты и́стинно,/ всю вра́жию погрузи́вши в ней крепость,/ тем воспевала еси:/ благословен еси в храме славы Твоея, Господи.</p>
				<p>В пещи́ воздержа́ния тело и душу Божественно, яко зла́то, чи́сто извари́вши,/ и первую добро́ту показала еси светле́йшу, честна́я Пелагие,/ крайним воздержа́нием.</p>
				<p>Ба́нею Боже́ственною совле́кшися, ты и́стинно перваго одея́ния страсте́й/ и тлеющаго тя человека,/ в новаго же, славная, оде́яся, Христу сообразу́ющися.</p>
				<p>
					<style>Богородичен</style>:</p>
				<p>На Престо́ле Оте́честем седя́й Слово Божие,/ странно в Тя вселися и страшно, Богородице,/ и возведе́ наше смеше́ние, в Себе возвы́сив,/ яко Благоутробен.</p>
				<p>
					<style>Песнь 8</style>
				</p>
				<p>
					<style>Ирмос</style>: Ру́це распросте́р Дании́л,/ львов зия́ния в ро́ве затче́,/ огненную же силу угаси́ша, доброде́телию препоя́савшеся,/ благоче́стия рачи́тели/ о́троцы, взыва́юще:/ благослови́те вся дела Господня Господа.</p>
				<p>Све́тятся лучи́ све́тло чудес твоих, якоже солнце,/ и жития твоего всю явля́ют светлость/ и сия́ющую в тебе Божественную веру, и вопию́т:/ вся дела Господня Господа пойте и превозноси́те Его во веки.</p>
				<p>Неразреши́мым союзом ко Христу верно привяза́вшися,/ прилепи́лася еси к Нему и неотлу́чна пребыла́ еси единением любве́ Его,/ Емуже сочлени́лася еси мысленно, верою Его, Пелагие,/ неразлучне Тому пребы́вши.</p>
				<p>Разум прие́мши истинный в се́рдцы твоем,/ я́ве духом оставила еси всю житейскую суету́,/ тем удивила еси земны́я внезапным, честна́я, преложе́нием/ и Небеса весе́лия испо́лнила еси.</p>
				<p>
					<style>Богородичен</style>:</p>
				<p>Поют, Пречистая Дево, вели́чия Твоя Умная во́инства,/ пропове́дуют вси патриа́рси и пророцы ясно со апостолы,/ такоже и мученик ли́цы и преподобных все множество:/ с нимиже покланя́емся Тебе.</p>
				<p>
					<style>Песнь 9</style>
				</p>
				<p>
					<style>Ирмос</style>: Камень нерукосе́чный/ от несеко́мыя горы́, Тебе, Дево,/ краеуго́льный отсече́ся, Христос,/ совокупи́вый разстоя́щаяся естества́,/ тем веселя́щеся, Тя, Богородице, величаем.</p>
				<p>Ви́дети восхотела еси истинно Рачи́теля Христа добро́ту,/ <style>егоже</style> ра́ди распя́лася еси миру, и красный цвет телесный, преподобная, изсуши́ла еси,/ и житейскую возненави́дела еси любовь.</p>
				<p>Всю теле́сную тягость отло́жши, Пелагие, воздержанием и болезньми,/ к Небесным оби́телем востекла́ еси,/ в <style>нихже</style> любимыя тебе наслажда́ешися добро́ты, сла́вная.</p>
				<p>Ныне тебе почита́ющих любовию всех, преподобная, назира́еши,/ и ле́тнюю совершающих твою память сию,/ молися Творцу и Создателю твоему причастником быти и нам Славы Его.</p>
				<p>
					<style>Богородичен</style>
				</p>
				<p>Пою Твою благодать, Дево, велича́ю славу Твою:/ Ты бо просвещение души́ моея́ еси и́стинно,/ и утешение, и скорая помощница,/ и спасение, и защище́ние.</p>
				<p>
					<style>В той же день</style>
				</p>
				<p>
					<style>Преподобнаго Три́фона, архимандрита Успенскаго монастыря, </style>
				</p>
				<p>
					<style>иже в Хлы́нове, Вя́тскаго чудотворца</style>
				</p>
				<p>
					<style>На малой вечерни</style>
				</p>
				<p>
					<style>На Господи, воззвах: стихиры на 4 глас 1</style>
				</p>
				<p>
					<style>Подобен:</style> Небесных чинов</p>
				<p>Наста́, Богоносне,/ солнца светлейший твой праздник,/ озаря́я приходя́щия к тебе верою/ и источа́я исцеления,/ Трифоне преподобне,/ молитвенниче о душа́х наших.</p>
				<p>Чувственныя стра́сти телесныя/ победил еси воздержания силою,/ и, Безплотных житие на земли подражав,/ вся плотска́я желания ду́хови повину́л еси,/ тем ныне в Небесных селениих водворя́ешися, Трифоне преподобне,/ и мо́лишися о душа́х наших.</p>
				<p>Блаженне Трифоне,/ основания положив подвигу твоему на земли́ добрая,/ ве́тхаго человека со страстьми́ и похотьми́ совлеклся/ и во Христа воистину облеклся,/ благодатию Божиего укрепля́ем, А́нгельскаго чина достигл еси/ и соделался еси наставник иноком,/ темже моли спасти́ся душа́м нашим.</p>
				<p>
					<style>Слава, глас 4</style>:</p>
				<p>Иночествующих множество и христоно́снии людие,/ соше́дшеся праздник <style>Днесь</style> соста́вим/ и, почитающе честну́ю память отца нашего Трифона,/ сему согласно воспое́м:/ радуйся, верный ра́бе Христа Бога,/ радуйся, по́стником светлая похвало́,/ радуйся, иночествующим наставниче,/ радуйся, исцелений источниче;/ о нас, преподобне, моли всех Царя Христа Бога/ изба́витися нам от лука́ваго и спасти́ся душа́м нашим.</p>
				<p>
					<style>И ныне, Богородичен</style>
				</p>
				<p>
					<style>На стиховне стихиры, глас 6</style>
				</p>
				<p>
					<style>Подобен</style>: Тридневен</p>
				<p>На го́ру добродетелей восходя,/ до́лу влекущая помышления отряса́я,/ и крест Спаса на рамо взем,/ усердно Тому последовал еси,/ и ныне, добро́ты Его наслаждаяся,/ поминай нас, чтущих тя.</p>
				<p>
					<style>Стих</style>: Честна́ пред Господем/ смерть преподобных Его.</p>
				<p>Небесных благ желая,/ мирская сла́дости отвергл еси,/ постом бо себе изнуря́л еси, преподобне,/ Небесныя добро́ты рачи́тель был еси,/ юже ныне воистину обрел еси,/ Трифоне отче наш.</p>
				<p>
					<style>Стих</style>: Блажен муж, боя́йся Господа,/ в заповедех Его восхо́щет зело́.</p>
				<p>Воздержанием пла́мень страсте́й угаша́я/ в житии земнем,/ тем ныне кро́тких землю наследовал еси/ и свесели́шися с преподобными и праведными,/ отче наш Трифоне.</p>
				<p>
					<style>Слава, глас 8</style>:</p>
				<p>Преподобне отче Трифоне,/ мира сего кра́сная и сла́дости вре́менныя презре́в,/ иноческое же житие возлюби́в,/ А́нгелом собеседник быти сподо́бился еси/ и светильник многосветлый Пе́рмския же и Вя́тския страны явился еси,/ чудесы́ твоими, яко солнце, сияя;/ всех нас поминай, совершающих священную память твою,/ мы бо, чада твоя су́ще,/ тя в помощь призываем,/ прося́ще тобою прия́ти мир и ве́лию милость.</p>
				<p>
					<style>И ныне, Богородичен</style>
				</p>
				<p>
					<style>Тропарь, глас 4</style>:</p>
				<p>От земны́х на Небесная помы́слив,/ иноческое житие измла́да, преподобне, возлюбив,/ и делом совершив ко Господу любовь,/ и твердым умом Его Духновенным учением озаряя мир,/ и, возлюбив, блаженне, всенощное бдение/ и молитву непрестанну, и наставле́ния Божественнаго разума,/ инок стадо собра́, мудре,/ и наставил еси ко свету Богоразумия, Трифоне отче наш,/ Христа Бога моли дарова́ти душа́м нашим ве́лию милость.</p>
				<p>
					<style>На велицей вечерни</style>
				</p>
				<p>
					<style>На Господи, воззвах: стихиры на 8, глас 8</style>
				</p>
				<p>
					<style>Подобен:</style> О преславнаго чудесе́</p>
				<p>Отче преподобне Трифоне,/ впери́в ум твой к Богу верою,/ мира кра́сная возненавидел еси/ и, покори́в плоть свою силою Божественнаго Духа,/ последовал еси Всевидцу Христу,/ Того моли́ о спасении душ наших.</p>
				<p>Отче Богомудре Трифоне,/ ты, от утробы ма́терии Христови прибли́жився,/ всем по́мыслом Тому прилежал еси,/ и от по́двигов веры и жития твоего Вседержителю плоды́ достойны принесл,/ от Него духовныя славы благолепием укра́шен был еси/ и благих наслаждение восприя́л еси, досточу́дне.</p>
				<p>Преподобне отче Трифоне,/ неду́гующим исцеление и хромы́м хождение/ милостивно сотворя́еши,/ и всем, притекающим к тебе с верою,/ милости неоскудно подаваеши,/ темже и нам от Бога подаждь мир и ве́лию милость.</p>
				<p>
					<style>Ины стихиры, глас 2</style>
				</p>
				<p>
					<style>Подобен:</style> Ки́ими похва́льными</p>
				<p>Ки́ими похва́льными венцы́ увязе́м тя, преподобне отче наш Трифоне,/ добродетелей сокровище, сосуде чистоты́,/ приятелище благодати, исцелений источниче?/ Ты же, о святче, моли Христа Бога/ дарова́ти нам ве́лию милость.</p>
				<p>Ки́ими пе́сньми восхва́лим тя, преподобне отче,/ иноком наста́вника, пустыннаго жителя,/ целомудрия хранителя, болящим врача безмезднаго?/ Ты же, яко имеяй дерзновение ко Господу,/ моли Его дарова́ти нам мир и ве́лию милость.</p>
				<p>Ки́ими устнами ублажи́м тя, преподобне,/ до́брых рачи́теля, постника и́стинна, бедным помощника,/ душевре́дными страстьми́ обурева́емым скорое пристанище?/ Ты же, угодниче Божий,/ Христа Бога моли дарова́ти нам ве́лию милость.</p>
				<p>
					<style>Слава, глас 6. Самогласен</style>:</p>
				<p>Прииди́те, постническое сословие и празднолюбцы вси,/ лик духовный составим/ и к преподобному отцу нашему Трифону си́це возопии́м:/ радуйся, подвижниче, любве ради Христовы мир оставивый;/ радуйся, тело твое, вечныя ради и блаженныя жизни, поще́нием и труды́ изнури́вый;/ радуйся, иже чистотою тела и духа славу Христа Бога вообрази́вый./ Моли убо, о<style>еже</style> и творя́щим честну́ю память твою/ изба́витися всякаго греха́ и осуждения, блаженне.</p>
				<p>
					<style>И ныне, Богородичен</style>: Кто Тебе не ублажит</p>
				<p>
					<style>Вход. Прокимен дне. Паремии преподобническия (зри страницы 791- 792)</style>
				</p>
				<p>
					<style>На литии стихиры самогласны, глас 1</style>:</p>
				<p>Память успе́ния твоего, преподобне отче Трифоне,/ сердца́ наша просвеща́ет,/ сию бо пра́зднующе, врачество от страсте́й прие́млем,/ славим Господа, труды твоя и по́двиги венча́вша,/ и, тем усердно подража́юще,/ твоею стезе́ю ко Христу Богу ходи́ти поучаемся,/ Его же моли спасти и просвети́ти ду́ши наша.</p>
				<p>
					<style>Глас 2</style>:</p>
				<p>Празднолю́бцы вси и по́стников сосло́вие,/ верою соше́дшеся <style>Днесь</style>,/ и́стиннаго постника почти́м, отца нашего Трифона,/ по́двигом добрым на земли подвиза́вшася/ и нетле́нную славу на Небеси́ улучити сподо́бльшася,/ и тому с веселием возопии́м:/ о священная главо,/ о нас молися ко Господу,/ помиловатися душа́м нашим. </p>
				<p>
					<style>Глас 8</style>:</p>
				<p>Преподобне всече́стне Трифоне,/ доброде́тельми к Богу возше́д и, яко на колесни́це восте́к,/ побе́дный венцы́ от Него прия́л еси;/ тело же твое нетленное,/ яко иногда ми́лоть Илия, на земли оставил еси,/ источа́я тем исцеления и прогоняя ду́хи лукавыя;/ тем же, покланяющеся Богу,/ тя ублажаем, досточу́дне.</p>
				<p>
					<style>Ины стихиры, глас 2</style>:</p>
				<p>Во успении твоем, блаже́нне,/ учительница нам бывает твоя рака,/ при́сно бо излива́ющимися чудесы́ вопие́т,/ возводя к трудом и подвигом, глаголя:/ возлюби́те Господа, да обрящете благодать вечную/ и ничтоже предпочтите паче любве́ Его,/ да егда прии́дет,/ обрящете покой со всеми святыми избра́нными Его,/ <style>егоже</style> и мы улучи́ти сподобимся/ твоими молитвами, Трифоне преподобне.  </p>
				<p>
					<style>Глас 6</style>:</p>
				<p>Любовию Христовою, Богомудре, просвеща́ем,/ душетле́нныя стра́сти победи́в,/ яко пастырь истинный упасл еси слове́сное стадо,/ ко отцем преста́вися в до́брей старости/ и Бо́гови со Ангелы, Трифоне, предстои́ши,/ Того моли помиловати ду́ши наша.</p>
				<p>
					<style>Слава, глас 8: </style>
				</p>
				<p>И́ночествующих множества/ наставника тя почитаем, отче наш Трифоне,/ истинно бо Христу рабо́тав/ и вражию обличив силу,/ был еси А́нгелом собеседник/ и преподобных соприча́стник,/ с ними же молися Го́сподеви/ поми́ловатися душа́м нашим.</p>
				<p>
					<style>И ныне, Богородичен: Безневестная Дево</style>:</p>
				<p>
					<style>На стиховне стихиры, глас 8</style>:</p>
				<p>Имея Божественную благодать,/ наставляющую тя к желанию святому,/ мирска́го мяте́жа отреклся еси/ и, церковными Писании себе умудри́в,/ ко И́стинному Разуму востекл еси;/ темже, Трифоне преподобне,/ моли спастися нам.</p>
				<p>
					<style>Стих</style>: Честна́ пред Господем/ смерть преподобных Его.</p>
				<p>Добродетелей стезе́ю ше́ствуя,/ Бо́гови прибли́жился еси,/ <style>егоже</style> и светоли́тие прие́мля,/ хода́тайствуй о нас, рабе́х твоих,/ во<style>еже</style> спастися нам от собла́зн лукаваго,/ ми́рно житие́ свое сконча́ти/ и желаемаго блаженства твоими к Богу молитвами улучи́ти.</p>
				<p>
					<style>Стих</style>: Блажен муж, боя́йся Господа,/ в заповедех Его восхо́щет зело́.</p>
				<p>Вечныя радости о́бщники нас быти/ твоими молитвами сподо́би, преподобне отче Трифоне,/ с верою приходя́щих к тебе,/ и прося́щих твоея по́мощи и заступления,/ и испроси́ нам у Христа Бога ве́лию милость.</p>
				<p>
					<style>Слава, глас 6</style>:</p>
				<p>Преподобне отче,/ во всю страну Вя́тскую же и Пе́рмскую/ изыде веща́ние исправле́ний твоих,/ тем же на Небесех обре́л еси мзду трудо́в твоих,/ бесо́вския погуби́л еси полки́/ и А́нгельския достигл еси чи́ны,/ <style>ихже</style> житию непорочно поревнова́л еси;/ дерзновение имеяй ко Господу,/ мир испроси́ нам и ве́лию милость.</p>
				<p>
					<style>И ныне, Богородичен, глас тойже: Творец</style>:</p>
				<p>
					<style>Тропарь, глас 4</style>:</p>
				<p>Яко светоза́рная звезда,/ возсиял еси от востока до запада,/ оста́вль бо свое отечество,/ дошел еси Вятския страны́ и Богоспаса́емаго града Хлы́нова,/ в немже обитель во славу Пресвятыя Богородицы созда́в,/ и, тамо на добродетель впери́вся,/ собрал еси и́ночествующих множество,/ и, сих наставля́я на путь спасения,/ был еси А́нгелом собеседник,/ и по́стником сопричастник, Трифоне преподобне,/ с ними Христа Бога моли спастися душа́м нашим.</p>
				<p>
					<style>На утрени</style>
				</p>
				<p>
					<style>По 1-й кафизме седален, глас 5</style>:</p>
				<p>По́стника Господня пе́сньми почтим,/ умертви́вша вся прило́ги страсте́й,/ воздержанием бо и крепким воистину терпением/ зело́ посрами́ гордыню сопротивнаго,/ и ныне мо́лится о нас Го́сподеви, поми́ловатися душа́м нашим.</p>
				<p>
					<style>Слава и ныне, Богородичен</style>
				</p>
				<p>Стра́нное чудо зача́тия и неизреченный образ рождества на Тебе верою видевше, Чистая Приснодево,/ всепра́зднственно сла́вим Тя/ яко неоску́дное сокровище во спасение душ наших.</p>
				<p>
					<style>По 2-й кафизме седален, глас 4</style>:</p>
				<p>Победи́л еси прило́ги вражия, Божественною благодатию оживля́ем,/ посто́м и бдением ум очищая, и непрестанною молитвою к Богу приближа́яся,/ темже и бесо́м страшен явился еси, Трифоне преподобне,/ моли спастися душа́м нашим.</p>
				<p>
					<style>Слава и ныне, Богородичен: </style>
				</p>
				<p>Обнови́ла еси, Чистая, Божественным Рождеством Твоим/ истле́вшее страстьми́ человеческое естество/ и воставила еси сие от смерти к жизни нетления,/ темже Тя по до́лгу, Препросла́вленная, якоже прорекла́ еси, ро́ди вси ублажаем.</p>
				<p>
					<style>По полиелеи седален, глас 8: </style>
				</p>
				<p>Посту́ и бдению прилежа́,/ незлобием и кро́тостию украша́яся,/ и́ноков чи́ны собра́л еси/ и, добродетелей о́бразы тем предлагая,/ к Разуму Божественному сих возводи́л еси, Трифоне преподобне;/ моли Христа Бога грехо́в нам оставле́ние дарова́ти,/ чту́щим любовию святую память твою.</p>
				<p>
					<style>Слава и ныне, Богородичен</style>:</p>
				<p>Яко Деву едину в жена́х,/ Тя, безсе́менно рождшую Бога плотию,/ вси ублажа́ем ро́ди человечестии,/ Огнь бо всели́ся в Тя Божественный,/ темже со А́нгельскими чи́нми достойно славим пресвятое Рождество Твое и согласно вопие́м Ти:/ моли Христа Бога грехо́в оставле́ние дарова́ти воспевающим достойно славу Твою.</p>
				<p>
					<style>Степенна. Прокимен</style>: Честна́ пред Господем: <style>Стих</style>: Что воздам: <style>Евангелие от Матфея, зачало 43</style>
				</p>
				<p>
					<style>По 50-м псалме стихира, глас 6</style>:</p>
				<p>Преподобне отче,/ слух твой прилежно Евангелию вдав,/ услышал еси Боже́ственный глас,/ зову́щий тя в Небесное Царствие,/ и до́бре сему последовал еси,/ мира сего́ кра́сная, яко уме́ты, вмени́в,/ Единаго добро́ты паче всех желая Христа,/ Емуже прилежно молися:/ ми́рови низпосла́ти мир,/ Це́рквам утверждение,/ правосла́вным на сопроти́вныя победу и одоле́ние/ и душа́м нашим ве́лию милость.</p>
				<p>
					<style>Канон Пресвятой Богородице со ирмосом на 6</style>
				</p>
				<p>
					<style>и преподобному два канона на 8</style>
				</p>
				<p>
					<style>Канон преподобному Трифону, глас 2. </style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Гряди́те, людие, поим песнь Христу Богу,/ разде́льшему море и наста́вльшему люди,/ яже изведе́ из рабо́ты еги́петския,/ яко просла́вися.</p>
				<p>Радуйся, источниче кипя́щий струи́ спасения,/ от них же почерпа́ем целе́бную благодать, и прегрешений избавля́емся,/ любовию приходя́щии к тебе, приснопа́мятне Трифоне.</p>
				<p>От утробы ма́терне, славне, явился еси избра́нный сосуд,/ духо́вную благодать от Христа Бога прие́мый.</p>
				<p>Да живота нетленнаго прича́стник яви́шися,/ вре́менных, отче премудре, небре́гл еси/ и, к Богу преше́д, непрестанно мо́лишися, спастися всем нам.</p>
				<p>
					<style>Богородичен</style>:</p>
				<p>Словесе́м премудрым Твоих усте́н после́дующе,/ ра́дующеся, Всенепорочная, Тя ублажа́ем,/ нам виновницу неизрече́ннаго блаженства.</p>
				<p>
					<style>Ин канон преподобному, глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Мо́ря чермну́ю пучи́ну/ невла́жными стопа́ми/ древний пешеше́ствовав Изра́иль,/ крестообра́зныма Моисе́овыма рука́ма/ Амали́кову силу в пустыни победи́л есть.</p>
				<p>Боже́ственнаго Пресвятаго Духа блиста́яся благодатию,/ светоно́сное и честно́е твое успение пра́зднующих, Трифоне преподобне,/ светлою молитвою твоею от страсте́й мглы очисти.</p>
				<p>Преподобне отче, крест свой взем,/ последовал еси Слову, распе́ншемуся нас ради,/ и плотския стра́сти воздержа́нием, преподобне, и низу лега́нием умертви́л еси.</p>
				<p>Поще́нием, молитвами и слеза́ми Бо́гови приближа́яся,/ приял еси от Него благодать цели́ти неду́ги и отгоня́ти лукавыя ду́хи,/ Трифоне Богомудре преблаженне.</p>
				<p>
					<style>Богородичен</style>:</p>
				<p>Облече́ся из Тебе, Чистая Дево, Бог в Человека,/ спасения ра́ди человеков,/ <style>егоже</style> моли́ просвети́ти пою́щия Тя.</p>
				<p>
					<style>Песнь 3</style>
				</p>
				<p>
					<style>Ирмос</style>: На ка́мени мя веры утверди́в,/ разшири́л еси уста моя на враги́ моя,/ возвесели́бося дух мой, внегда пе́ти:/ несть свят, якоже Бог наш,/ и несть пра́веден, па́че Тебе, Господи.</p>
				<p>Всесветлый, Богомудре, показа́ся столп, наставляющ чи́ны и́нок,/ и облак, осеня́ющ жребий Божий, и ли́ца невидимых враго́в помрача́ющ,/ благодатию всех Царя и Бога.</p>
				<p>Предстоя́ своему Владыце и Господу,/ молися изба́витися стаду твоему от рабо́ты темныя, преподобне,/ и мучи́тельства страсте́й избежа́ти, ибо твоих молитв послу́шает Бог.</p>
				<p>Пло́ти своея стра́сти умертви́в крепким поще́нием, Богоглаго́льниче,/ и быв обитель Влады́чня,/ моли изба́витися скорбе́й и страсте́й смуще́ния избежа́ти всем, к тебе прибега́ющим.</p>
				<p>
					<style>Богородичен</style>
				</p>
				<p>Сви́ток Тя нарече́ Исаия, в немже Слово плотски назна́менася,/ да раздра́в долго́в древних рукописа́ние,/ подаст оставле́ние рабо́ты всем нам.</p>
				<p>
					<style>Ин</style>
				</p>
				<p>
					<style>Ирмос</style>: Веселя́тся о Тебе Церковь Твоя, Христе, зову́щи:/ Ты моя кре́пость, Господи,/ и прибе́жище, и утвержде́ние.</p>
				<p>Яко же солнце на земли, светом добродетелей просия́л еси,/ всех ду́ши, преподобне, благодатию просвеща́я духо́вною.</p>
				<p>Железом чре́сла своя препоя́сана имел еси страсте́й на умерщвле́ние,/ и телесе́ озлобление претерпе́л еси, Трифоне преподобне,/ безстра́стием я́ве оде́лся.</p>
				<p>Человеколюби́в быв немощны́м в житии твоем,/ сего ради прия́л еси от Бога многую благодать, преподобне,/ цели́ти стра́сти неисце́льныя.</p>
				<p>
					<style>Богородичен: </style>
				</p>
				<p>Слово Божие во утробу Твою, Приснодево, всели́ся,/ и земноро́дных вся́кия грехи́ отъя́ло есть Своею бла́гостию.</p>
				<p>
					<style>Кондак, глас 2</style>:</p>
				<p>
					<style>Подобен</style>: Вышних ища</p>
				<p>Волне́ний мно́жество невла́жно преходя́,/ безплотныя враги струя́ми слез твоих крепко погрузи́л еси,/ Богомудре Трифоне,/ и чуде́с дар прие́м,/ моли непреста́нно о всех нас.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Отре́кся плоти сладостра́стия Христа ради,/ духо́вный пастырь людем явился еси,/ словеса́ учения Христова сказу́я и́ноком и собою явля́я правды правило,/ стра́сти же вся крепко попра́л еси, тем и вра́жия кова́рства до конца потребил еси,/ к Богу взира́я всегда, блаженне Трифоне./ <style>егоже</style> моли грехо́в оставле́ние пода́ти чту́щим любовию святую па́мять твою.</p>
				<p>
					<style>Другий седален преподобному,</style>
				</p>
				<p>
					<style>глас и подобен тойже</style>:</p>
				<p>Яко звезду́ незаходи́мую светови́дну,/ вси тя почитаем, добродетелей сиянием и чудес зарями мир просвеща́юща,/ и восхваля́ем, блаженне Трифоне,/ причастник бо явися Божественныя све́тлости и незаходи́маго светоли́тия зри́тель показа́ся, к немуже и востече́./ Темже и мы светоно́сную и святую память твою совершаем, Спаса сла́вяще, и верно вопию́ще:/ моли Христа Бога грехо́в оставле́ние пода́ти чту́щим любовию святую память твою.</p>
				<p>
					<style>Слава и ныне, Богородичен</style>
				</p>
				<p>Солнца о́блаче светле́йший,/ Боже́ственнаго Света све́щниче златокова́нный, Непорочная Пречистая Владычице,/ омраче́нную душу мою слепото́ю страсте́й безстра́стия заре́ю просвети́, молюся,/ и оскверне́нное сердце мое омы́й умиле́нием покая́ния,/ пла́чем же от скверных мя очисти дел моих, да любовию зову́ Ти:/ Богородице Приснодево, моли Христа Бога,/ прегреше́ний оставле́ние дарова́ти ми, к Тебе бо и́мам надежду, раб Твой.   </p>
				<p>
					<style>Песнь 4</style>
				</p>
				<p>
					<style>Ирмос</style>: Пою́ Тя, слухом бо, Господи, услышах и ужасо́хся,/ до мене бо и́деши, мене ища́ заблу́ждшаго./ Тем многое Твое снизхожде́ние, еже на мя,/ прославля́ю, Многоми́лостиве.</p>
				<p>Желание тя Божественное распали́, огнем бо святы́м согре́я твое сердце,/ сего ради и жела́нная дости́гл еси до конца, Богомудре,/ оста́вль земны́х пристра́стие и единожи́тель быв Вы́шнем служи́телем.</p>
				<p>Ласка́ния све́рстник твоих попра́л еси, преподобне, всеобразно,/ вни́де бо раче́ние Содетеля в тя, Богомудре, те́пле,/ и за́дних мрачная желания до конца отри́нул еси.</p>
				<p>Житейския сла́дости отверг, преподобне,/ и, Христа Единаго возлюби́в, родительский кров тайно оставил еси,/ и яко пришлец во страна́х чужди́х явился еси, спасе́ния неки́й.</p>
				<p>На па́жить чистую воздержа́ния возве́л еси стадо твое, отче,/ ко исто́чником спасения нему́тнаго безстра́стия,/ разумныя звери побеждая твоими к Богу молитвами.</p>
				<p>
					<style>Богородичен</style>:</p>
				<p>Се сла́вят Тебе ро́ди родо́в, Богомати, якоже прорекла́ еси, Отроковице,/ Создателя бо бе палата и храм Божественный,/ в немже всели́ся Вышний, пло́тию оде́яся, да спасе́т нас.</p>
				<p>
					<style>Ин</style>
				</p>
				<p>
					<style>Ирмос</style>: Вознесе́на Тя ви́девши Церковь на Кресте́,/ Солнце праведное,/ ста в чи́не своем,/ достойно взыва́ющи:/ слава силе Твоей, Господи.</p>
				<p>Струя́ми сле́зными сердце свое очищая,/ молитвами твоими на безво́днем месте воде истека́ти устро́ил еси,/ Богу тя прославля́ющу, Трифоне преподобне, яко Своего угодника.</p>
				<p>Пресла́вным житием твоим, яко звезда, сия́я,/ священными чудесы, яко другое Небо, показа́ся, блаженне, ве́рою зову́щим:/ слава силе Твоей, Господи.</p>
				<p>Законом повину́яся, преподобне, Владычним,/ яже в па́стве твоей су́щия наставил еси к свету Богоразумия,/ усугу́бив данный ти талант, яко раб послушли́в своему Владыце Христу.</p>
				<p>
					<style>Богородичен</style>:</p>
				<p>Привлече́нный ум мой, Богородительнице, к теле́сным сла́достем,/ Твоим хода́тайством, молюся, утверди́,/ Яже Едина рождшая Благодетеля Бога нашего в Вы́шних.</p>
				<p>
					<style>Песнь 5</style>
				</p>
				<p>
					<style>Ирмос</style>: Просвеще́ние во тьме лежащих,/ спасение отча́янных, Христе Спасе мой,/ к Тебе у́тренюю, Царю мира,/ просвети́ мя сия́нием Твоим:/ иного бо ра́зве Тебе Бога не зна́ю.</p>
				<p>Весь Бо́гови предався, преподобне,/ в пусты́нях мраз зимний претерпел еси, и до́блественне зной понесл еси,/ и сподо́бися причастник Премудрости Божия быти, доброде́тельным сиянием благоукраша́ем.</p>
				<p>От юности прилежа́в поще́нию мно́гу, чревоугодия зми́я отри́нул еси сове́тника, отче преподобне,/ а́лчбою, и жа́ждею, и непреста́нными молитвами, и чистотою Бо́гови соедини́лся/ и прича́стник быти сподо́бился еси пи́щи Небесныя.</p>
				<p>Доброде́тельми на Го́рняя восшед,/ и́ночествующих стадо научил еси чувственных дея́ний огреба́тися,/ возводя́ их на го́ру Боже́ственнаго разума.</p>
				<p>
					<style>Богородичен</style>:</p>
				<p>Явися, Чистая, дре́вле пра́отца ле́ствица, Небес вы́сшая, иму́щая твердый восход,/ из Тебе бо сошед Слово Отчее пло́тию, совокупи́ разстоя́щаяся естества́,/ темже вси Тя, Богороди́тельнице, сла́вим.</p>
				<p>
					<style>Ин</style>
				</p>
				<p>
					<style>Ирмос</style>: Ты, Господи, мой свет/ в мир прише́л еси,/ Свет Святый, обраща́яй из мра́чна неве́дения/ верою воспева́ющия Тя.</p>
				<p>Ум твой, преподобне, чи́стыми к Богу манове́нии<a type="note" xlink:href="#note7">7</a> весь укрепля́ем явися/ и плотски́х сладостра́стии́ превы́шши показа́ся.</p>
				<p>Сый врач душа́м и телесе́м, пребога́те,/ отжени плотски́я и душевре́дныя болезни благодатию Божественнаго Духа.</p>
				<p>Блажен еси, преподобне, яко всю зло́бу вра́жию победил еси/ и теле́сныя стра́сти до конца умертви́л еси.</p>
				<p>
					<style>Богородичен</style>:</p>
				<p>Родила́ еси Преблага́го Бога и по рождестве Де́вая пребысть, Богоневесто,/ сего ра́ди Тя вси ро́ди челове́честии ублажа́ют.</p>
				<p>
					<style>Песнь 6</style>
				</p>
				<p>
					<style>Ирмос</style>: Ко Господу от ки́та Ио́на возопи́:/ Ты мя возведи́: из глубины́ а́да, молюся,/ да яко Изба́вителю во гла́се хвале́ния/ истины же духом пожру́ Тебе.</p>
				<p>Влады́чнею любовию вжиля́ем,/ вся кра́сная мира сего оставив, единому Христу после́довал еси/ и, благи́й яре́м на ра́мо взем, му́жески понесл еси.</p>
				<p>Пастырь сый, от Духа Божия науче́нный, блаженне,/ наставля́л еси стадо твое Небесная разумева́ти и страсте́й нашествия отгоня́ти,/ Царствия же Божия и правды Его иска́ти.</p>
				<p>Житие твое А́нгельскому подо́бно бысть, преподобне,/ яко дерзновение от Бога, вся содержащаго, име́яй,/ молися, о<style>еже</style> от страсте́й лука́вых христоимени́тому стаду твоему изба́витися.</p>
				<p>
					<style>Богородичен</style>:</p>
				<p>Прови́дев Твое неизрече́нное, Чистая, духом та́инство,/ Авваку́м иногда́ предвозвести́, гору Тя нарече́ приосене́нную,/ из Тебе бо всех Содетель вопло́щься, спасе́ нас.</p>
				<p>
					<style>Ин</style>
				</p>
				<p>
					<style>Ирмос</style>: Пожру́ Ти со гла́сом хвале́ния, Господи,/ Церковь вопие́т Ти,/ от бесо́вския кро́ве очищшися,/ ради милости от ребр Твоих/ исте́кшею Кровию.</p>
				<p>Единым то́чию призыванием святаго твоего и́мене/ и омы́тием воды́, исходя́щия во обители твоей,/ тряса́вичная болезнь от человек отгоня́ется и вред бесо́вский молитвами твоими потребля́ется.</p>
				<p>Победи́в плотскаго наве́та мудрование,/ Духа Святаго благодать прия́л еси/ отгоня́ти плотски́я неду́ги и цели́ти душевныя стра́сти, Трифоне преблаженне.</p>
				<p>О, чудо преди́вное,/ ка́ко от еди́наго то́кмо призыва́ния боля́щии прие́млют исцеление твоим явлением, преславне Трифоне,/ и бед и напа́стей свобожда́ются твоими к Богу молитвами.</p>
				<p>
					<style>Богородичен</style>:</p>
				<p>Умертви́ пло́ти моея мудрова́ние, Приснодево,/ Умертви́теля смерти заче́ншая/ и ро́ждшая Жизнодавца паче сло́ва и разума.</p>
				<p>
					<style>Кондак, глас 8:   </style>
				</p>
				<p><style>Днесь</style> в начале основания добродетелей, блаженне,/ положил еси в души́ своей страх Божий,/ от юности взем крест свой,/ благоче́стно Христови последовал еси,/ А́нгельским о́бразом облече́ся и быст монах преди́вен,/ в добродетелех цветяше, к будущим Бо́гови простира́лся./ И своей пло́ти, яко врагу, немилостив, отче, был еси,/ терпением явися, блаженне, яко зла́то искуше́но в горни́ле,/ но и ныне не забуди посещати чад своих,/ поминай нас, чтущих пресвятую память твою,/ да вси благода́рне вопие́м ти:/ радуйся, прему́дре Трифоне, наставниче мона́хом.</p>
				<p>
					<style>Икос</style>
				</p>
				<p>Отве́рзи ми устне́ Богоприя́тными твоими к Богу молитвами, преблаженне,/ да воспою́ равноа́нгельное житие твое и возглаго́лю достойно вся добродетели твоя,/ столп бо и забра́ло явися и́ноком и правды пра́вило пресветлое,/ темже и просла́вльшему тя Господу молися непреста́нно о всех нас.</p>
				<p>
					<style>Песнь 7</style>
				</p>
				<p>
					<style>Ирмос</style>: Купина́ в горе́ огненеопа́льная/ и росоно́сная пещь халде́йская/ яве предписа́ Тя, Богоневе́сто:/ Боже́ственный бо невеще́ственный/ в веще́ственней чре́ве Огнь неопа́льно прия́ла еси./ Те́мже из Тебе Ро́ждшемуся/ пое́м: благослове́н еси, Боже отец наших.</p>
				<p>Авраа́му уподо́бился еси, преблаженне,/ от земли бо оте́чествия твоего изве́д, пресе́льника сотвори тя Господь в Вя́тстей стране́,/ идеже Сего узре́л еси, обещава́юща ти воздая́ние бога́тно,/ Емуже, веселяся, усердно воспева́л еси:/ благословен Бог отец наших.</p>
				<p>Распаля́ем Святым Духом, преподобне, ко́зни вражия разори́л еси,/ Кре́стным оружием ограждаяся нас ради волею пригвождшагося Сына Божия,/ Емуже, веселя́ся, усердно поя́ше:/ благословен Бог отец наших.</p>
				<p>В Го́рняя Небеса к Богу молитвами твоими приступил еси,/ вшед в пресве́тлый о́блак, незаходи́мыя сподо́бися Божия Славы виде́ния,/ Емуже прилежно, веселя́ся, поя́ше:/ благословен Бог отец наших.</p>
				<p>
					<style>Богородичен</style>:</p>
				<p>Закона исполне́ние родила́ еси, Сына, Преве́чнаго всяческих Бога и Господа,/ премудрости наказа́теля земноро́дных, Емуже усе́рдно поем:/ благословен Бог отец наших.</p>
				<p>
					<style>Ин</style>
				</p>
				<p>
					<style>Ирмос</style>: В пещи́ Авраа́мстии о́троцы перси́дстей,/ любовию благоче́стия па́че,/ не́жели пла́менем, опаля́еми, взыва́ху:/ благословен еси в храме славы Твоея, Господи.</p>
				<p>Сле́зными тучами пла́мень страсте́й погаси́л еси,/ ныне же огне́м молитв твоих, блаженне, и Божественною благодатию/ попаляеши вся душетле́нныя неду́ги.</p>
				<p>Всеусе́рдно Творца твоего, блаженне, возлюби́л еси,/ Емуже сам служа́ и и́ны науча́я, Трифоне мудре, взыва́л еси:/ благословен еси в храме славы Твоея, Господи.</p>
				<p>Якоже древо при исхо́дищах вод, воздержанием, отче, насажде́н быв,/ воздал еси плоды́ чудес действо от честна́го ти о́браза, Трифоне пребогате,/ благовре́менно всегда изоби́луяся.</p>
				<p>
					<style>Богородичен</style>:</p>
				<p>Бу́ри безме́рных моих прегрешений, Отроковице, избави мя,/ едина смире́нных помощь кре́пкая и грешных очищение, зовущих:/ благословенна Ты в жена́х еси, Всенепоро́чная Владычице.</p>
				<p>
					<style>Песнь 8</style>
				</p>
				<p>
					<style>Ирмос</style>: В пещь о́гненную ко отроко́м еврейским снизше́дшаго/ и пла́мень в ро́су прело́жшаго Бога/ по́йте дела́ яко Господа/ и превозноси́те во вся веки.</p>
				<p>Твоими, яже к Богу, сле́зными тече́нии огнепа́льныя стра́сти потопи́л еси,/ гее́нского пла́мене страх погаси́в, отче мудре, совершенною любовию Господа своего,/ при́сно поя́ во вся веки.</p>
				<p>Якоже вторы́й Ено́х к Богу преше́д,/ от Него прия́т бысть, отче, и с Вы́шними ликостоя́нии водворя́яся пое́ши:/ вся дела́ Господа пойте и превозноси́те во вся веки.</p>
				<p>Ныне на Небесех нетле́нных даро́в от Бога наслаждаяся/ и Трисолнечныя Его светлости исполняяся, Трифоне блаженне,/ певцы́ своя молитвами твоими страстныя мглы избави,/ поющия и превознося́щия Господа во вся веки.</p>
				<p>
					<style>Богородичен</style>:</p>
				<p>Древнюю клятву разреши́ла еси, Пречистая, неизрече́нным словом Бога Слова заче́ншая,/ воплоще́нна из Тебе за милосердие, Владычице, земноро́дных спасение,/ <style>егоже</style> превозно́сим во вся веки.</p>
				<p>
					<style>Ин</style>
				</p>
				<p>
					<style>Ирмос</style>: Ру́це распросте́р Дании́л,/ львов зия́ния в ро́ве затче́,/ огненную же силу угаси́ша, доброде́телию препоя́савшеся,/ благоче́стия рачи́тели/ о́троцы, взыва́юще:/ благословите вся дела Господня Господа.</p>
				<p>Яко пресве́тлое у́тро, просия́л еси,/ яко светоза́рная звезда, и яко вели́кое солнце, озари́л еси верных сердца́ чудесы́ твоими, Трифоне Богодухнове́нне,/ и души всех просвети́л еси Божественною благодатию, вопию́щих:/ вся дела благослови́те Господня Господа.  </p>
				<p>Глубоку я́зву врагу, ражда́ющу смерть, преблаженне, дал еси,/ егда благодатию Святаго Духа смиренну стяжа́л еси мудрость,/ высокому́дрый того нрав в землю смиря́я и се́ти душетле́нныя его попира́я.</p>
				<p>Ви́дети ра́йскаго блаженства и ве́чнующаго наслаждения, святе, сподо́бився,/ святых све́тлости зри́ши и радостно с ними всегда пое́ши:/ вся дела благослови́те Господня Господа.</p>
				<p>Место во обители твоей безво́дное, якоже вторы́й Моисе́й, молитвами твоими многово́дно сотвори́л еси/ и цельбоно́сно показал еси приходя́щим с верою, че́рплющим, пию́щим и Христу зову́щим:/ вся дела благословите Господня Господа.</p>
				<p>
					<style>Богородичен</style>:</p>
				<p>Неду́говавшую тягото́ю лю́тых, смире́нную мою душу жаждою пали́му,/ Богоблагода́тная Владычице Чистая, напо́й водою спасения и здраву до конца покажи́, зову́щу:/ вся дела благословите Господня Господа.</p>
				<p>
					<style>Песнь 9</style>
				</p>
				<p>
					<style>Ирмос</style>: От Бога Бога Сло́ва,/ неизреченною му́дростию пришедшаго обнови́ти Ада́ма,/ я́дию в тле́ние па́дшаго лю́те,/ от святыя Девы неизреченно воплоти́вшагося нас ра́ди,/ ве́рнии, единому́дренно пе́сньми величаем.</p>
				<p>Просвети́вся от Бога Слова по́стническою добро́тою, отче Три́фоне,/ оде́ян ри́зою нетле́ния и венча́н дарова́нии паче ума челове́ча,/ ныне предстои́ши Го́сподеви, ра́дуяся.</p>
				<p>Во обители присноживо́тныя Господа своего всели́лся еси, преблаженне,/ иде́же апо́стольстии престо́ли, му́ченичестии собо́ри, преподобных собра́ния, пророческая ликования:/ с ними же тя величаем.</p>
				<p>Всесве́тел показа́ся, Богоглагольниче, зарями Трисолнечнаго света озаряем,/ испроси́ от Христа Бога прегрешений разреше́ние и лю́тых избавление, и злых измене́ние,/ любовию тебе почитающим.</p>
				<p>
					<style>Богородичен</style>:</p>
				<p>Воплоти́тися благоизво́ли неизреченно Владыка всяческих из Тебе, Богородительнице Марие,/ соверше́н Бог и Человек, сохранив Тя прежде рождества, и в рождестве, и по рождестве Девою:/ Его в сугу́бом естестве́ величаем.</p>
				<p>
					<style>Ин</style>
				</p>
				<p>
					<style>Ирмос</style>: Ка́мень нерукосе́чный/ от несеко́мыя горы́, Тебе, Дево,/ краеуго́льный отсече́ся, Христос,/ совокупи́вый разстоя́щаяся естества́,/ тем, веселя́щеся, Тя, Богородице, велича́ем.</p>
				<p>Возмо́гл еси о укрепля́ющем тя Господе, Трифоне Богомудре,/ вся вра́жия силы попра́ти и неверныя посрами́ти,/ темже и венец яко победоно́сец прия́л еси,/ и дерзнове́ние моли́тися Господу о нас, чтущих память твою че́стно.</p>
				<p>Якоже от неистощи́маго источника, струи́ исцелений источа́еши, преподобне,/ и всякия болезни плотски́я и душе́вныя скве́рны силою Божественнаго Духа очищаеши,/ и благоче́стно наша напая́еши сердца и помышления, почита́ющих Тя.</p>
				<p><style>Днесь</style> всечестну́ю твою память, отче преподобне Трифоне, соверша́юще,/ соше́дшеся всяк во́зраст, тре́бующе твоея помощи и заступления, усе́рдно просим:/ поминай нас у Престола Господа Славы, чтущих священную память твою.</p>
				<p>
					<style>Троичен</style>:</p>
				<p>Взят еси ко оби́телем вечным Единосущныя Троицы, преподобне отче,/ и, взира́я у́мныма очи́ма, по достоя́нию к лико́м преподобных причте́ся,/ с ними же нас поминай, иже на земли тебе поминающих и пе́сньми всегда почита́ющих.</p>
				<p>
					<style>Богородичен</style>:</p>
				<p>Глас Архангельский вопие́м Ти, Чистая Дево:/ радуйся, клятвы разрушение, преподобных славо и мучеником похвало,/ пророков проповедание и человеков спасение.</p>
				<p>
					<style>Светилен</style>:</p>
				<p>Мирска́го сладостра́стия яко многомяте́жна избе́г, и неяде́нием плоть свою увядив,/ обнови́в же душе́вную кре́пость и славою Небесною обогати́вся, приснопа́мятне Трифоне,/ моли́ся о нас непреста́нно ко Господу.</p>
				<p>
					<style>Слава и ныне, Богородичен</style>:</p>
				<p>Кре́пкое Твое предстательство, Марие Богоукра́шенная,/ и све́тлая Твоя сла́ва по всей земли показася,/ о Тебе ныне хва́лимся и весели́мся, иму́ще Тя к Сыну и Богу Твоему Хода́таицу неусы́пную,/ молитвами Твоими спасемся.</p>
				<p>
					<style>На хвалитех стихиры на 4, глас 8</style>
				</p>
				<p>
					<style>Подобен</style>: О преславнаго чудесе́</p>
				<p>Преподобне отче Трифоне,/ дар Богови избра́н сам себе принесл еси,/ бдение всено́щное и умиле́ние стяжа́в,/ поуче́ние Боже́ственно,/ конечное смирение,/ веру, надежду и любовь нелицеме́рну,/ трезве́ние и милосе́рдие,/ и́стинное безстра́стие/ и молитву показав светови́днейшу.</p>
				<p>Преподобне отче Трифоне,/ во одея́ние и́стинное/ и спасения одежду/ благочестивым ра́зумом иски́й оде́ятися,/ худы́ми ру́бищи всегда/ свое тело покрывати не преста́л еси/ и обнажи́л еси нас обнажи́вшаго ко́зни,/ силою укрепляем Божественнаго Духа.</p>
				<p>Преподобне отче, Трифоне блаженне,/ предочи́стив свою душу воздержа́нием,/ бысть честно́е и кра́сное/ Святому Духу обита́лище./ Темже лукавыя ду́хи отгоня́еши/ и неду́ги исцеля́еши,/ всегда притека́ющим к тебе:/ о нас, восхваляющих тя,/ Христови помолися.</p>
				<p>Преподобне отче, Трифоне славне,/ облада́в страстьми́ душе́вными,/ начальник мнихом<a type="note" xlink:href="#note8">8</a> бысть,/ ко трудо́м воздержания сих наказу́я усердно,/ <style>ихже</style> и предста́вил еси Всеви́дцу, Слову Вседержителю,/ пожи́в житие нескве́рно, блаженне,/ с ними же нас всегда поминай,/ восхваля́ющих тя.</p>
				<p>
					<style>Слава, глас тойже. Самогласен</style>:</p>
				<p>Вопло́щшемуся Богу нашему от Девы Матере нас ради/ и обнищавшему, яко нищ,/ ду́хом себе самого́ принесл еси жертву жи́ву,/ и всесожже́ние приятно, всеблаженне, и дар че́стен,/ темже и прия́т Небесное наслаждение от Христа Бога,/ к Нему же присно моли́ся, мо́лимся, поми́ловати нас.</p>
				<p>
					<style>И́на стихира на славе, глас 8</style>
				</p>
				<p>
					<style>Самогласен</style>
				</p>
				<p>Поем в пе́снех и све́тлостех,/ память твою, почитающе, отче Трифоне,/ яко многосве́тлая звезда возсия́ от востока/ и озари́л еси Вятскую страну́,/ от юности, премудре, мирски́й мяте́ж оставил еси/ и на ра́мо и́го ле́гкое восприя́л еси,/ яко преоби́дев тле́нная и долу влеку́щая мудрова́ния,/ и по Вы́шнему течению, преблаженне, радостно устреми́ся,/ в Незаходимая всели́ся Богосия́нно наш пастырь и́стинный,/ моли Христа Бога спасти́ся душа́м нашим.</p>
				<p>
					<style>И ныне, Богородичен, глас тойже</style>:</p>
				<p>Владычице, приими́ молитвы раб Твоих/ и изба́ви нас/ от всякия ну́жды и печа́ли.</p>
				<p>
					<style>Славословие великое и отпуст</style>
				</p>
				<p>
					<style>На Литургии: Блаженны 1-го канона песнь 3-я на 4 и 2-го канона песнь 6-я на 4. Прокимен, Апостол, Евангелие и причастен и вся служба преподобническая</style>
				</p>
				<p>
					<style>В той же день</style>
				</p>
				<p>
					<style>Преподобнаго Досифе́я Верхнеостро́вскаго</style>
				</p>
				<p>
					<style>Тропарь, глас 4: </style>
				</p>
				<p>Яко свети́льник всесве́тел яви́лся еси/ во о́строве Псковскаго о́зера,/ преподобне отче наш Досифе́е./ Ты бо крест Христо́в от ю́ности своей на ра́мо взем,/ усе́рдно Тому после́довал еси,/ чистото́ю Бо́гови прибли́жився,/ отону́дуже и чудес дарова́нием обогатился еси./ Темже и мы, притека́юще ко святей ико́не твоей, уми́льно глаго́лем:/ отче преподобне, моли́ Христа Бога/ спасти́ся душам нашим.</p>
				<p>
					<style>Кондак, глас 2</style>:</p>
				<p>Чисто́тою душе́вною Боже́ственно вооружи́вся/ и непрестанныя моли́твы, яко копие́, вручи́в,/ крепко пробо́л еси бесо́вская ополче́ния,/ Досифе́е, отче наш,/ моли́ непрестанно о всех нас.</p>
			</section>
		</section>
		<section>
			<title>
				<p>В 9-й день</p>
			</title>
			<section>
				<title>
					<p>Святаго апостола Иа́кова Алфе́ева. И преподобнаго отца нашего Андрони́ка и жены его святыя Афана́сии</p>
				</title><p>
					<style>На вече́рни </style>
				</p>
				<p>
					<style>Блажен муж: 1-й антифо́н. На Го́споди, воззва́х: стихи́ры апостола, на 8, глас 4</style>
				</p>
				<p>
					<style>Подо́бен</style>: Дал еси зна́мение:</p>
				<p>Возсиял еси, апо́столе,/ светови́ден, яко солнце, зарями Духа/ и всю просветил еси вселенную, блаженне, Богознанием,/ и отгна́л еси мрак многобожный Божественным пропове́данием,/ тем твое пресветлое и достохва́льное <style>Днесь</style> совершающе торжество,/ благочестно тя славим.</p>
				<p>Возгремел еси, премудре,/ вселенней учения священная и спасительная/ и всю очистил еси идолонеи́стовства тварь, Богомудре,/ и просвети́л еси люди Богознания сия́нием./ Идольская же тре́бища разоряя благодатною,/ церкви на похваление Бога нашего воздвигл еси.</p>
				<p>На высоте седяй Богознания, Иа́кове,/ приял еси Духа благодать,/ явльшуюся тебе огненным видом,/ и язы́ком огненным всю попалил еси я́ве злочестия ти́ну многобо́жную./ Тем тя, яко апостола и Богоглагольника, хвалим,/ святое твое <style>Днесь</style> совершающе торжество.</p>
				<p>
					<style>Слава, глас тойже, самогласен. Феофаново</style>
				</p>
				<p>Божественнаго Духа я́ве благодать прием,/ священнейшему лику апостольскому причтен, Иакове, был еси./ Тем и с Небес пришествие иногда́ сильное вдохновение,/ огненным язы́ком просветив тя,/ языческое отерновле́нное попалил еси безбожие./ Христа Бога, Богопропове́дниче, моли/ спастися душа́м нашим.</p>
				<p>
					<style>И ныне, Богородичен</style>: Иже Тебе ради</p>
				<p>
					<style>Вход, прокимен дне, и чтения три, и лития, ищи́ сего месяца в 6-й день</style>
				</p>
				<p>
					<style>На стиховне стихиры, глас 4</style>
				</p>
				<p>
					<style>Подобен</style>: Дал еси знамение</p>
				<p>Приял еси, апостоле, над демоны непобедимую власть и силу/ о Имени Христове/ начала тьмы сих отгони́ти;/ и прошел еси землю, просвещая, якоже солнце, и вся страны́ научи́,/ первое, сла́вне, Христово пропове́дал еси спасительное пришествие.</p>
				<p>
					<style>Стих</style>: Во всю землю изы́де вещание их/ и в концы вселенныя глаго́лы их.</p>
				<p>Пе́рвей благости и естественному, и пребожественному житию́ подо́бяся,/ муж был еси благ, Иа́кове, по существу/ и благодати Божественныя сын именуем,/ нравов твоих благостию и ума чистотою/ Христов показался еси ученик и́скренний.</p>
				<p>
					<style>Стих</style>: Небеса поведают славу Божию,/ творение же руку́ Его возвещает твердь.</p>
				<p>Орга́н до́бре составлен Божественным окормлением, апостоле Иа́кове, быв,/ язы́ков званию ты вве́рился еси,/ к познанию Христову наставляя словесы́ и деянии,/ и вся просветил еси, испове́дати истинное Иисусово Божество,/ Спаса душ наших.</p>
				<p>
					<style>Слава, глас 5</style>:</p>
				<p>Верно торжествуем пречестны́й день/ твоея памяти, Иа́кове славне,/ не яко Алфе́ева тя сына, но яко апостола Христова почитающе/ и проповедника Того неизреченнаго воплощения,/ тем Владычню Престолу/ со Безплотными всегда предстоя и апостол и мученик лики,/ прилежно моли́ся спасти ны Спасителю и Богу нашему.</p>
				<p>
					<style>И ныне, Богородичен: </style>Храм и Дверь еси:</p>
				<p>
					<style>Тропарь, глас 3</style>:</p>
				<p>Апостоле святый Иакове,/ моли Милостиваго Бога,/ да прегрешений оставление/ подаст душам нашим.</p>
				<p>
					<style>Слава, и ныне, Богородичен воскресен</style>
				</p>
				<p>
					<style>Преподобному Андрони́ку поем на повечерии</style>
				</p>
				<p>
					<style>Тропарь, глас 1</style>:</p>
				<p>Пустынный житель и в телеси́ Ангел и чудотворец показался еси,/ Богоносне отче наш Андрони́че,/ постом, бдением, молитвою Небесная дарования приим,/ исцеляеши недужныя и души верою притекающих к тебе./ Слава Давшему тебе крепость,/ слава Венчавшему тя,/ слава Действующему тобою всем исцеления.</p>
				<p>
					<style>Канон, глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Колесницегонителя фараоня погрузи/ чудотворяй иногда/ Моисейский жезл, крестообра́зно порази́в/ и разделив море,/ Израиля же беглеца́, пешеходца, спасе́,/ песнь Бо́гови воспевающа.</p>
				<p>Предочи́стив твою душу, Андрони́че,/ до́блими добродетельми/ и Божественныя любве разжегся у́гльми,/ плотски́х уклонился еси распалений,/ ро́су бо Божественную свыше имел еси,/ тя орошающую всегда.</p>
				<p>Владычним повелением повинуяся,/ яко патриарх иногда Авраам, отче,/ твою землю оставил еси/ и сродники небрег;/ жены́ же и богатства дале́че быв,/ и в пустыню, блаженне,/ вселился еси, уединя́ем.</p>
				<p>Господню заповедь исполнил еси,/ вся прода́в твоя/ и нищим разда́в, имиже ку́плю би́сера обрел еси честна́го,/ и сей прием,/ обогатился еси обильно/ бога́тным ми́ров источением.</p>
				<p>
					<style>Богородичен</style>:</p>
				<p>Созидается волею во утробе Твоей/ Адамов Содетель/ и дланию носяй, Богородице, всяческая/ Твоими руками носи́тся, о страшнаго та́инства, и Младенец является,/ всех святых Господь.</p>
				<p>
					<style>Песнь 3</style>
				</p>
				<p>
					<style>Ирмо́с</style>: Утверждей в начале небеса разумом/ и землю на вода́х основа́вый,/ на камени мя, Христе, заповедей Твоих утверди,/ яко несть свят, паче Тебе, едине Человеколю́бче.</p>
				<p>Изгна́н от Еде́ма советом Евиным Адам,/ ты же, веровав совету сопру́жницы твоея, му́дре,/ рая́ был еси внутрь/ и с нею радуешися всегда, блаженне Андрони́че. </p>
				<p>Иже тайно и мудре устроя́я вся до́бре Слово и земныя ко спасению направля́я,/ от земли на Небеса/ любимыя преставляет дети ваша два,/ стезю́ праву являя вам.</p>
				<p>О маловременней и тлеющей небре́гше любви,/ на земли́ сущим оста́вльше сию,/ связа́стеся любовию духовною, блаженнии,/ темже ныне водворяетеся, идеже праведных селения.</p>
				<p>
					<style>Богородичен: </style>
				</p>
				<p>Безсосужде́нно Херувим и Серафим пребо́льши,/ Яже Бога несказа́нно Рождшая,/ и земным клятву на благословение преложившая,/ песнь ми всегда да почитается,/ Та бо наше упование.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости:</p>
				<p>Иго Господне ле́гкое вседушно на ра́мена восприем,/ Тому после́довал еси, Богоно́се Андрони́че,/ и мирских мяте́жей до́бре возненавидел еси,/ в пустыню, блаженне, усердно вселься,/ идеже течение постническое, отче, без порока совершил еси,/ Богу совокупля́яся,/ сего ради вопием ти:/ моли Христа Бога грехов оставление даровати чтущим любовию святую память твою.       </p>
				<p>
					<style>Песнь 4</style>
				</p>
				<p>
					<style>Ирмо́с</style>: Услышах, Господи,/ смотрения Твоего та́инство,/ разумех дела Твоя/ и прославих Твое Божество.</p>
				<p>По́ты трудов твоих, от плоти твоея ка́плющии, священнейше Андрони́че,/ в воню́ мира преложи́шася.</p>
				<p>Якоже фи́никс высокора́сленный, ты в пустынях, отче, процве́л еси/ и Богу плодоноси́л еси сладчайшия болезни трудов твоих.</p>
				<p>Сле́зными одожде́нии пустынную землю оросил еси,/ плодоносну же яви́л ее и душу твою болезньми постническими. </p>
				<p>
					<style>Богородичен</style>:</p>
				<p>Не истощив Господь Отеческих недр,/ в Твою вселися утробу, Отрокови́це, пречистую,/ и мир весь обнови́.</p>
				<p>
					<style>Песнь 5</style>
				</p>
				<p>
					<style>Ирмос</style>: У́тренююще вопие́м Ти,/ Господи, спаси ны:/ Ты бо еси Бог наш,/ разве Тебе иного не ве́мы.</p>
				<p>Воспои́м Андрони́ка песньми вси вернии/ и того сопру́жницу Афана́сию прославим.</p>
				<p>Отнюд, якоже есть писано, не дал еси сна твоима очи́ма,/ ни дремания твоима ве́ждома, Андрони́че.</p>
				<p>Прослави ми́ры тя Господь, блаженне,/ твоя труды восприемый,/ яко жертву су́щие благоприятную</p>
				<p>
					<style>Богородичен</style>:</p>
				<p>Единаго от Троицы родила еси, Отрокови́це, страшно/ и млеко́м питала еси земных естество Питающаго.</p>
				<p>
					<style>Песнь 6</style>
				</p>
				<p>
					<style>Ирмо́с</style>: Ри́зу мне пода́ждь све́тлу,/ одея́йся све́том, яко ри́зою,/ Многомилостиве Христе Боже наш.</p>
				<p>Естественная слабость ника́коже предложения притупи́,/ еже стяжа́ла еси к боле́знем, о преподобная, страдания.</p>
				<p>Премени́вши одея́ние я́ве, естество утаи́ла еси,/ тем несумне́нно путь спасения совершила еси.</p>
				<p>Уве́девши супруга твоего путьше́ствующа, емуже и последствовала еси,/ ника́коже что к нему беседовавши.</p>
				<p>
					<style>Богородичен</style>:</p>
				<p>Глас Гаврии́лов Тебе, Отрокови́це, ныне прино́сим:/ радуйся, Господь с Тобою, Благословенная, вопиюще Ти.</p>
				<p>
					<style>Кондак, глас 4</style>:</p>
				<p>Благоро́дия нравом тя честно похва́лим, Андрони́че,/ иже Господь в лик преподобным отцем сочета,/ яко воистинну благоро́дия Божественныя славы венец улучи́.</p>
				<p>
					<style>Песнь 7  </style>
				</p>
				<p>
					<style>Ирмо́с</style>: Отроцы еврейстии в пещи́/ попра́ша пламень дерзнове́нно/ и на ро́су огнь преложи́ша, вопиюще:/ благословен еси, Господи Боже, во веки.</p>
				<p>Дре́вле хвалящагося безмерно злоначальнаго одержа́ти всю тварь,/ яко пти́чицу ху́ду, низложи́л еси, силою защити́вся Духа и Креста́ всеоружием.</p>
				<p>Нося на ра́мех крест твой, последовал еси Господу вседушно/ и славы Его получил еси Божественныя, яко испо́лнитель, Андрони́че, Того за́поведей.</p>
				<p>Являет благодать ми́ров<style>еже</style> ко Господу твое дерзновение,/ вода́м бо лия́нию подобится, на спасение всегда верных пролива́ема.</p>
				<p>
					<style>Богородичен</style>:</p>
				<p>Да обожи́т мое естество́, Всесовершенный неизреченно младе́нствует,/ из Тебе, Чистыя, происходит, Иже словом приведы́й всяческая, и содержа́, и укрепляя.</p>
				<p>
					<style>Песнь 8</style>
				</p>
				<p>
					<style>Ирмо́с</style>: Царя Небеснаго,/ <style>егоже</style> поют во́н Ангельстии,/ хвали́те и превозноси́те во вся веки.</p>
				<p>Слезными струя́ми напои́в твою душевную ни́ву,/ пожа́л еси<style>еже</style> от чудо дея́ний воздаяние бога́тное.</p>
				<p>Остру́пльшуюся душу мою согрешеньми/ молитв твоих Божественным врачева́нием сию исцели́, уго́дниче Госпо́день.</p>
				<p>
					<style>Тро́ичен</style>:</p>
				<p>Пребезнача́льную, вернии, воспои́м благочестно Троицу Всесвятую,/ из не сущаго приведшую всяческая.</p>
				<p>
					<style>Богородичен</style>:</p>
				<p>Дании́л Тя прови́де, го́ру, Отрокови́це, несеко́мую,/ от неяже отсече́ся Камень, сокруши́вый хра́мы идольския.</p>
				<p>
					<style>Песнь 9</style>
				</p>
				<p>
					<style>Ирмо́с</style>: Вои́стину Богородицу/ Тя исповедуем,/ спасеннии Тобою, Дево Чистая,/ с Безплотными ли́ки Тя велича́юще.</p>
				<p>Источаеши ми́ров благодать неистощимую/ и притекающим всем подае́ши верно неду́гов разрешение, отче Андрони́че.</p>
				<p>Переложился еси от привре́менных, радуяся, к вышним и со отцы́ святыми вселився,/ нас, память твою творящих, отче, поминай всегда.</p>
				<p>Приими́ мое пение, о дво́ице преподобных,/ и отдание ми подаждь твоим к Богу молением,/ прегрешений изба́вити мя.</p>
				<p>
					<style>Богородичен</style>:</p>
				<p>Прописа́ Твою утро́бу древле три о́троки не опали́вшая пещь, Отрокови́це Чистая,/ ибо неопа́льно прия́ла еси Огнь Божества.</p>
				<p>
					<style>Стихиры, глас 6</style>
				</p>
				<p>
					<style>Подобен</style>: Все отло́жше</p>
				<p>Все отложи́вше/ житейское томление/ и богатство возненавидевше,/ и сладость текущую презре́вше,/ крест взя́сте,/ яко иго Божественное,/ и Христу после́довасте/ и к Небесному покою чудно вселистеся,/ в немже свеселя́щеся,/ поминайте нас, верою поминающих вы/ и любовию совершающих благоговейно/ священную и честну́ю память вашу, святии.</p>
				<p>Весьма возлю́бльшая Тебе, Владыку, от души,/ во след Тебе потече́ дво́ица приснопамятная,/ и единосопру́жная,/ и вся красная, и ю́зу нерешимую, яко паучину, прето́рже,/ тем и получи Царствие Твое, Безсмертне./ Тех убо молитвами очищение, Щедрый, подаждь нам согрешений/ и яви́ ны вышшия страстей,/ смущающих нашу душу, Владыко, всегда.</p>
				<p>Детей лише́ни бы́сте любезныя дружбы,/ по́двигом бо́льшим в житии пребывающе неуте́шни,/ глас испуща́сте до́блественнейший И́овль, взывающе:/ Господь даде́, Господь и паки взя,/ тем и желаемое вами дело удобно совершисте/ и к любезнейшим местом святым, радостно преходяще, яви́стеся,/ сопру́же священнейший.</p>
				<p>
					<style>Слава, и ныне, Богородичен</style>:</p>
				<p>Радуйся, ко́реню летора́сленный,/ радуйся, же́зле Божественный Ааро́нов,/ прозябы́й цвет неувядающий,/ благопло́дный раю́,/ древо жизненное,/ от ко́рене Иессе́ева, Чистая, процве́тши, Отрокови́це,/ и земны́я кормя́щи хлебом разумным./ Радуйся, багряни́це всечестна́я,/ всех Царя Богоневесто,/ увязе́ние светлое,/ архиереев благоле́пие./ Радуйся, едина Пречистая.</p>
				<p>
					<style>Крестобогородичен. Подобен тойже</style>:</p>
				<p>А́гнца Своего А́гница Нескверная древле/ и Непорочная Владычица/ на Древе Кре́стнем яко узре́,/ ма́терски восклицаше и, дивящися, вопияше:/ Чадо Сладчайшее,/ что зрение сие новое и преславное?/ како сонм безблагодатный суди́щу Пила́тову предаде́ Тя/ и осуждает на смерть, Живота всяческих?/ но воспеваю Твое неизреченное, Сло́ве, снисхождение.</p>
				<p>
					<style>На утрени</style>
				</p>
				<p>На Бог Господь: <style>Тропарь апостола дважды</style>
				</p>
				<p>
					<style>Слава и ныне, Богородичен</style>: Тя Ходатайствовавшую</p>
				<p>
					<style>По 1-й кафизме седален, глас 2</style>:</p>
				<p>Улови́в язы́ки апостол славный/ и научив концы земныя Тебе кла́нятися, со Отцем и Духом, Христе Боже./ Того ради утверди Церковь Твою/ и верным низпосли благословение Твое,/ Едине Милостиве и Человеколюбче.</p>
				<p>
					<style>Слава, и ныне, Богородичен</style>:</p>
				<p>Божественнаго бы́хом о́бщницы естества Тобою, Богородице Приснодево:/ Бога бо нам Воплотившагося родила́ еси./ Темже по до́лгу Тя вси благочестно величаем.</p>
				<p>
					<style>По 2-й кафизме седален, глас 4</style>
				</p>
				<p>
					<style>Подобен: </style>Скоро предвари</p>
				<p>Яко лучу́, Солнце правды испусти́ тя Христос,/ просвети́ти всю землю, апостоле славный Иакове,/ Божественными твоими молитвами озаряеши/ и Божественным светом невечерним всех просвещаеши,/ верою совершающих святую память твою.</p>
				<p>
					<style>Слава, и ныне, Богородичен</style>
				</p>
				<p>Надеждо непостыдная надеющихся на Тя,/ едина рождшая паче естества плотию Христа Бога нашего,/ Того со святыми апостолы моли пода́ти вселенней очищение прегрешений,/ и всем нам прежде конца жития исправление.</p>
				<p>
					<style>По полиелеи седален, глас 8</style>
				</p>
				<p>
					<style>Подобен</style>: Премудрости</p>
				<p>Мре́жею словес Божественных ры́бы уловля́я слове́сныя,/ и сия принесл еси нача́тки Богу нашему,/ и во Христовы язвы желая облещи́ся,/ подо́бник страстей Его явился еси./ Тем сошедшеся по долгу, чтим тя, апостоле славне,/ и согласно вопием ти:/ моли Христа Бога/ грехов оставление пода́ти чтущим любовию святую память твою.</p>
				<p>
					<style>Слава, и ныне, Богородичен</style>:</p>
				<p>Мысленная врата́ Жизни, Пречистая Богородице,/ притекающия к Тебе верно/ избави от бед,/ да славим пресвятое Рождество Твое во спасение душ наших.</p>
				<p>
					<style>Степенна, 1-й антифон 4-го гласа. Прокимен, глас 4:</style> Во всю землю: <style>Стих</style>: Небеса поведают: Всякое дыхание: <style>Евангелие от Иоанна, зачало 67</style>
				</p>
				<p>
					<style>По 50-м псалме стихира, глас 4</style>:</p>
				<p>
					<style>Подобен</style>: Жены́, услы́шите</p>
				<p>Яко таи́нник, и апостол,/ и служитель изря́дный Христа,      Единаго Владыки, Иакове  Богопропове́дниче,/ Сего моли подати православным победительная/ и очищение, всехва́льне, грехов,/ совершающим всесвятую память твою.</p>
				<p>
					<style>Канон Богородицы со ирмосо́м на 6, и апостола, глас 6, на 8, <style>егоже</style> краегране́сие</style>: Христова ученика сына Алфеева почитаю. <style>Феофаново</style>.</p>
				<p>
					<style>Песнь 1</style>
				</p>
				<p>
					<style>Ирмос</style>: Яко по су́ху пешеше́ствовав Израилъ/ по бездне стопами,/ гони́теля фарао́на/ ви́дя потопляема,/ Богу победную песнь/ поим, вопияше.</p>
				<p>Ру́ку ми даждь, Богови́дче и учениче Христов, Иакове,/ честны́й твой праздник похвали́ти устремившуся,/ и свет се́рдцу моему твоими молитвами возсия́й.</p>
				<p>Струя́ми Божественныя мудрости напое́н,/ река истекл еси от рая́ сладости/ и земное лице теченьми благочестия истинно я́ве напоил еси.</p>
				<p>Священнейшему ли́ку ученик Христовых счета́лся еси, Иакове,/ исполняя число двонадеся́тных;/ с нимиже, Владыце предстоя́, нас поминай.</p>
				<p>
					<style>Богородичен: </style>
				</p>
				<p>Тя, Пречистая Дево, небо прострый Господь/ и землю основавый,/ небо земное нам явил есть,/ из Тебе прошед плотию.</p>
				<p>
					<style>Катавасия</style>: Отверзу уста моя</p>
				<p>
					<style>Песнь 3  </style>
				</p>
				<p>
					<style>Ирмос</style>: Несть свят,/ якоже Ты, Господи Боже мой,/ вознесы́й рог верных Твоих, Блаже,/ и утверди́вый нас на ка́мени/ испове́дания Твоего.</p>
				<p>Божественнаго Духа я́ве прие́м зарю́,/ во тьме су́щим, яко утро, показался еси све́тло,/ Солнца мысленнаго возвещая всем явле́ние.</p>
				<p>Нога твоя ста явственно в правости, блаженне,/ у Царя Праваго же и Благаго,/ ликующи Боголепно и ше́ствующи стезю́ Небесную.</p>
				<p>Сына Безначальна Божия, вся творящаго Божественною властию,/ неле́стна Тайноучи́теля, знания истины тя науча́юща, имел еси, Иакове.</p>
				<p>
					<style>Богородичен</style>:</p>
				<p>Марие, всех надеждо на Тя надеющихся,/ рождши Слово, воплощенное нас ради,/ различных мя напа́стей и бед, Пречистая, избави.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Мудрость истинно учителя имев,/ тя научающую сущим паче ума,/ мудрость объюро́дил еси е́ллинскую, Богодухнове́нне;/ и язы́ком был еси светильник Божественный,/ благочестия словесы́ направляя безумныя./ Тем изба́вленнии тобою от пре́лести,/ достойно поем тя и верно ублажаем, Богоглаго́ливе Иакове:/ моли Христа Бога грехов оставление подати/ чтущим любовию святую память твою.</p>
				<p>
					<style>Слава, и ныне, Богородичен: </style>
				</p>
				<p>Солнца о́блаче разумнаго,/ Божественнаго Света Светильниче златокова́нный,/ Нескверная, Неблазная, Всенепорочная Владычице,/ омраченную душу мою ослеплением страстей,/ безстрастна зарею просвети, молюся;/ и оскверненное мое сердце омый пото́ки умиления, покаяния же слезами,/ и от тиме́ния мя очисти дел моих,/ да любовию зову Ти:/ Богородице Приснодево, моли Христа Бога прегрешений оставление подати ми,/ Тебе бо имею надежду, раб Твой.</p>
				<p>
					<style>Песнь 4</style>
				</p>
				<p>
					<style>Ирмос</style>: Христос моя сила,/ Бог и Господь,/ Честна́я Церковь/ Боголепно поет, взывающи,/ от смысла чи́ста о Господе празднующи.</p>
				<p>Сам тя Господь, Един Святый,/ честно́му лику учеников, блаженне, сочете́,/ честно́е и светлое жития́ твоего прови́девый.</p>
				<p>Чудес испо́лнен Божественнаго Духа быв, Богопропове́дниче,/ чудотвори́ши бо, неду́ги отгоняя,/ и лукавства духо́в человеки свободи́л еси.</p>
				<p>Божественное сияние, нашедшее сердцу твоему, блаженне,/ Богосветло сие соде́ла/ и приятно паче ума дарований сотвори́.</p>
				<p>
					<style>Богородичен</style>:</p>
				<p>Божественным Твоим Рождеством, Дево Всечистая,/ Ангельстии чи́ни и земных собо́ри совокупишася;/ миронача́льника бо Христа и Спаса всех родила еси.</p>
				<p>
					<style>Песнь 5</style>
				</p>
				<p>
					<style>Ирмос</style>: Божиим све́том Твоим, Блаже,/ у́тренюющих Ти ду́ши любовию озари́, молюся,/ Тя ве́дети, Слове Божий,/ Истиннаго Бога,/ от мрака греховнаго взывающа.</p>
				<p>Солнцу, блаженне, у́мному собеседник быв, лучи́ ты оттуду приемля,/ еже по существу первый Той есть, вторый по благодати был еси, славне.</p>
				<p>Ум чисте́йший имев, све́тло же и чисто сердце ты стяжав,/ воплощшагося Бога видел еси, непостижимаго разумом.</p>
				<p>Уступает ти, учениче́, всяко пророчество, и всяко законоположе́ние, пребога́те;/ те́ми бо древле Пропове́даемаго самови́дно сподобился еси, блаженне, ви́дети.</p>
				<p>
					<style>Богородичен: </style>
				</p>
				<p>Се, Дево, проро́чески имела еси во чреве Твоем, Сущаго над всеми Владыку и Господа,/ и неизреченно Сего, Чистая, родила́ еси, Дево, по рождестве нетле́нна пребы́вши.</p>
				<p>
					<style>Песнь 6</style>
				</p>
				<p>
					<style>Ирмос</style>: Житейское море,/ воздвизаемое зря напастей бурею,/ к тихому пристанищу Твоему прите́к, вопию Ти:/ возведи́ от тли живот мой,/ Многомилостиве.</p>
				<p>Ноги твоя кре́сныя мир неле́стно яко благовеству́юще,/ мир су́що преестественный, и ум преимущий, учениче́ Христов всече́стне.</p>
				<p>Разумети та́инство/ и проповедати страшное Божия воплощения сподобился еси, Иакове,/ перводе́льныя лучи прие́мый от Самаго Высочайшаго, приснопамятне. </p>
				<p>Неизрече́ннаго света сияя светлостьми достойно,/ верховный Христов апостоле, прилежно моли́ся о творящих память твою, славне, пречестну́ю.</p>
				<p>
					<style>Богородичен:  </style>
				</p>
				<p>Всеми влады́чествующа тва́рьми яко Бога Благаго рождши,/ согрешений моих, Пречистая, стру́пы до конца потреби́,/ благоутробна содева́ющи Рождшагося из Тебе.</p>
				<p>
					<style>Кондак, глас 2</style>
				</p>
				<p>
					<style>Подобен:</style> Твердыя</p>
				<p>Твердо мудрости догма́ты в ду́ши благочести́вых вложившаго/ похвалами да ублажи́м яко Боговещателя вси Иакова:/ Престолу бо славы Владычню предстоя/ и со всеми Ангелы радуется,/ моля́ непрестанно о всех нас.</p>
				<p>
					<style>Икос</style>:</p>
				<p>Яко ученик Христов и друг Невещественным лико́м спребываяй присно,/ и, Светом озаряем невечерняго светодая́ния, ума моего тьму разреши, всеблаженне:/ яко да твою светоносную память воспою,/ юже поет вся тварь, благочестно празднующи <style>Днесь</style>;/ всех бо верных наставник и светильник был еси, Иакове,/ моля́ непрестанно о всех нас.</p>
				<p>
					<style>Песнь 7</style>
				</p>
				<p>
					<style>Ирмос</style>: О́троцы в Вавилоне,/ пе́щнаго пла́мене не убоя́шася,/ но посреде́ пламене вве́ржени, ороша́еми, поя́ху:/ благословен еси, Господи, Боже отец наших.</p>
				<p>Све́тлостьми и сияньми Духа просвещеннаго,/ язы́к множество семя Божественное тя именует, зовуще:/ благословен еси, Господи, Боже отец наших.</p>
				<p>Мудростию укра́шен Богодарова́нною ти/ разорил еси мирскую мудрость,/ Богомудренно зовы́й, апостоле:/ благословен еси, Господи, Боже отец наших.</p>
				<p>Во всю землю изы́де вещание твое, апостоле Иакове,/ еже возвестил еси, яко гром, всем страна́м, премудре,/ Воплощенное Слово достойно пропове́дая.</p>
				<p>
					<style>Богородичен</style>
				</p>
				<p>Святых святе́йши, Дево Мати, Ты была еси,/ яко рождши Бога несказа́нно,/ <style>егоже</style> воспевающе, непрестанно зовем:/ благословен еси, Господи, Боже отец наших.</p>
				<p>
					<style>Песнь 8</style>
				</p>
				<p>
					<style>Ирмо́с</style>: За зако́ны оте́ческия/ блаженнии в Вавилоне юноши, предбе́дствующе,/ царю́ющаго оплева́ша повеле́ние безу́мное/ и, совоку́плени<style>имже</style>, не сваришася огнем,/ Держа́вствующему достойную воспева́ху песнь:/ Господа пойте дела/ и превозноси́те во вся веки.</p>
				<p>Священноученик, Небесным науче́н истинно, блаженне, та́инством,/ прошел еси всю вселенную, апостоле,/ проповедая велегла́сно слово веры Христо́вы/ и научая неизреченною благодатию:/ Господа воспевайте дела и превозноси́те во вся веки.</p>
				<p>Богат был еси и блаже́н, сподобле́н всякаго блаженства,/ яко собеседник и сообита́тель быв Владыце,/ и конечное истинно жребием до́бре обога́щся,/ и Слову, свеселя́ся, воспева́ше:/ Господа пойте дела и превозноси́те во вся веки.</p>
				<p>За мир молитвенник изя́щнейший ко Спасу ста́ни, блаженне апостоле,/ прося свыше богатнаго мира Це́рквам,/ и хва́лящим тя верно прегрешений оставление,/ и/ душам спасение, вопиющим:/ Господа пойте дела и превозноси́те во вся веки.</p>
				<p>
					<style>Богородичен</style>:</p>
				<p>Ты спасения всем Хода́таица, Богомати,/ явилася еси, Едина Всепетая, Спаса рождши Божия,/ Бога Слова, избавльшаго нас древния клятвы/ и благословение даровавшаго верою зовущим:/ Господа пойте дела и превозноси́те во вся веки.</p>
				<p>
					<style>Песнь 9</style>
				</p>
				<p>
					<style>Ирмо́с</style>: Не рыда́й Мене, Мати,/ зря́щи во гробе,/ <style>егоже</style> во чре́ве без Се́мене зачала́ еси, Сына:/ востану бо, и прославлюся/ и вознесу́ со славою непрестанно яко Бог/ верою и любовию Тя величающия.</p>
				<p>Явился еси миру, якоже молния претека́я,/ во тьме древле и сени неведения седящия,/ влеки́й ко Свету незаходимому Воплощшагося Единороднаго Сына,/ <style>егоже</style> самовидец и действенный слуга был еси, блаженне;/ <style>егоже</style> величаем.</p>
				<p>Бурное, блаженне, от небесе носимое дыхание прием/ и язы́ком огнедохнове́нным обога́щся,/ пожига́еши, яко терние, безбожную мирскую мудрость,/ свеща́тельными зарями проповедают Христова сияя/ и мра́к разоря́я, Богоблаженне.</p>
				<p>Приими́, Богогла́се апостоле Иакове, молебную песнь,/ юже ти прино́сим, твою празднующе пречестну́ю и пресветлую память;/ избави от грехов рабы твоя, верховный Христов апостоле,/ прилежно моля́ся,/ да достойно тя величаем.</p>
				<p>
					<style>Богородичен</style>:</p>
				<p>Яко неискусому́жно во чреве Твоем прие́мши Слово,/ пребыла́ еси Нетленна, Пречистая Дево,/ и рождши нам Еммануила, сущаго вку́пе Бога и Человека./ Сего сугуба естеством ве́дуще, Тя величаем.</p>
				<p>
					<style>Светилен</style>
				</p>
				<p>
					<style>Подобен</style>: Духом во святи́лищи</p>
				<p>Не яко сына Алфеева, но яко ученика Слова,/ разумеем тя, Иакове, апостолов славо:/ ибо Божественное сияние явственно приял еси/ и благодать чудес отгоня́ти неду́ги от человек,/ верою совершающих всесвященную память твою.</p>
				<p>
					<style>Слава, и ныне, Богородичен</style>:</p>
				<p>Яко имущи благоутробие и милость великую,/ Богородице Дево,/ при́зри, Пренепорочная, на мое смирение/ и страстну́ю бурю и печалей нахождения разжени́, Чистая,/ и огня геенскаго избави мя Твоими молитвами.</p>
				<p>
					<style>На хвалитех стихиры на 4, глас 4</style>
				</p>
				<p>
					<style>Подобен</style>: Яко добля</p>
				<p>Тростию благодати/ от глубины су́етства человеки/ извлекл еси, досточудне,/ Учителя ма́нием повинувся, Иакове,/ просвещшаго по всему твое разумение,/ и апостола, и че́стна Богоглагольника,/ тя, всеблаженне, показавша,/ Того непости́жнаго Божества.</p>
				<p>Духа сияние на тя сни́де во о́гненне ви́де/ и тя, блаженне, Божественное приятелище соде́ла,/ скоро отгоня́ща безбожия мглу/ и мир просвещающа/ сиянием всемудрых твоих словес,/ тайноглагольниче, апостолов украшение,/ Христов самовидче, блаженне.</p>
				<p>Молниями проповедания/ во тьме седящия неведения,/ славне, просветив,/ показал еси сы́ны/ Владыки и Бога веры ради,/ <style>егоже</style> страстей ревновал еси и смерти,/ и славы был еси наследник,/ яко мудр и Богоглаголив,/ яко ученик и́стиннейший.</p>
				<p>
					<style>Слава, глас 2</style>:</p>
				<p>Оставив земная, последовал еси Христу,/ и, зна́менався дохнове́нием Святаго Духа,/ по́слан быв от Него в язы́ки поги́бшия/ обраща́ти человеки в свет Богознания, апостоле Иакове;/ и, скончав подвиги Божественныя твоея страсти и мук различных,/ душу твою Христу пре́дал еси/ Того моли, всеблаженне,/ даровати нам велию милость.</p>
				<p>
					<style>И ныне: Все упование мое</style>:</p>
				<p>
					<style>Славословие великое. И отпуст</style>
				</p>
				<p>
					<style>На Литургии: Блаженны апостола, песнь 3 и 6. Прокимен, глас 8:</style> Во всю землю изыде вещание их и в концы вселенныя глаголы их. <style>Стих</style>: Небеса поведают славу Божию: <style>Апостол к Коринфяном, зачало 131</style>. Аллилуия, <style>глас 2</style>: Исповедят Небеса чудеса Твоя, Господи: <style>Евангелие от Луки, зачало 51. Причастен: </style>Во всю землю изыде</p>
				<p>
					<style>Святаго праведнаго Стефа́на, де́спота Се́рбскаго</style>
				</p>
				<p>
					<style>Тропарь, глас 4</style>:</p>
				<p>Процвете́ нам весна благодати,/ Стефана Новаго память,/ пра́здновати того Просла́вльшаго/ призывает бо всех праздниколю́бцев,/ возсылати благодарение Бо́гови,/ сохранившу тело его/ во гро́бе цело и неруши́мо и чудесы́ удивля́емо,/ мо́лится бо о людех своих яко отечестволю́бец/ и о творящих память его.</p>
				<p>
					<style>Кондак, глас 3</style>:</p>
				<p>Прииди́те, Стефана восхва́лим вси/ и Божественными пе́сньми прославим,/ не дале́че бо от апостол,/ и к му́чеником прибли́жися,/ и преподобных, и праведных блаженство насле́дова,/ и воня́ми моще́й его нас облагоуха́ет,/ и мо́лится Го́сподеви о душа́х наших.</p>
			</section>
		</section>
		<section>
			<title>
				<p>В 10-й день</p>
			</title>
			<section>
				<title>
					<p>Святых мученик Евла́мпия и Евлампи́и</p>
				</title><p>
					<style>На вече́рни </style>
				</p>
				<p>
					<style>На Господи, воззвах: стихиры, глас 4</style>
				</p>
				<p>
					<style>Подо́бен</style>: Яко до́бля:</p>
				<p>Просве́щшеся Духом Святым, прехвальнии му́ченицы,/ к ко́знем миродержи́теля ополчи́стеся/ и, сего мужески побеждше,/ Божественным пособием на него до́блествовасте./ Тем <style>Днесь</style> светлую вашу память совершающе,/ по долгу хвала́ми ваша почитаем страдания, пресловущии.</p>
				<p>И огню́ смесившеся, и мукам, святии,/ непрекло́нни мудрова́нием пребы́сте,/ и, яко свещи́, вже́гшеся теплотою Духа,/ просветили есте́ верных сердца́ благодатию./ Тем всяк возраст и род/ празднует святую вашу память,/ песнословяще Господа.</p>
				<p>Богомудрый Евла́мпий и Евлампи́я всечестна́я,/ дво́ица Божественная,/ возсиявше, яко звезды многосветлы, тварь просвещают/ подвиг сия́ньми и чудес све́тлостьми,/ сих <style>Днесь</style> всесвященную память совершающе,/ с веселием покланяемся ра́це мощей ваших.</p>
				<p>
					<style>Слава, глас 4. Иоанна монаха: </style>
				</p>
				<p>Братолюбию единоимение срастворшееся/ и чистота, безстрастию сочетавшися,/ без вреда́ сохрани́сте нра́вное благосе́рдие,/ идеже бо Бог желаем, мир весь небреже́тся./ О чудесе! змий умертвися,/ и на высоту неправду глаголавый подземный,/ самобратных мучением низпаде́,/ Евла́мпия мудраго и Евлампи́и./ К нимже духовными песньми возопии́м:/ иже добре течение о Христе совершившии,/ проси́те мира миру и душам нашим ве́лия милости.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Яко добля</p>
				<p>Агнца и Пастыря, Тя на Древе яко виде,/ Агница рождшая рыда́ше и матерски Ти веща́ше:/ Сы́не Возжеле́нне,/ ка́ко на Древе Крестнем пове́шен еси, Долготерпеливе?/ ка́ко ру́це и но́зе Твои, Слове,/ пригвоздишася от беззаконных,/ и Кровь Твою излиял еси, Владыко?</p>
				<p>
					<style>На стиховне Октоиха. </style>
				</p>
				<p>
					<style>Слава, мучеников, глас 4. Самогласен: </style>
				</p>
				<p>Троичным светом самобра́тний сопру́т просве́щся,/ мучителей суровство́ низложи́./ Тем и пламень поправше, ликовствова́ху, поюще:/ се ныне что добро́ или что красно́,/ но<style>еже</style> жи́ти братии вку́пе,/ и, к Божественней славе зря́ще,/ Небесныя славы сподобишася,/ Христа Бога о нас всегда моля́ще/ спастися душам нашим.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Яко до́бля:</p>
				<p>На Кресте Тя яко узре́/ пригвожде́на, Господи,/ Агница и Мати Твоя дивляшеся/ и, что виде́ние сие, взываше,/ Сыне Возжеле́нне,/ сия Ти неверный собор воздаде́ беззаконный,/ иже многих Твоих чудес насладивыйся;/ но слава неизглаго́ланному соше́ствию Твоему, Владыко.</p>
				<p>
					<style>Тропарь, глас 4</style>:</p>
				<p>Мученицы Твои, Господи,/ во страда́ниих своих венцы прия́ша нетленныя от <style>Тебе</style>, Бога нашего:/ имуще бо крепость Твою,/ мучителей низложиша,/ сокрушиша и демонов немощныя де́рзости./ Тех молитвами/ спаси души наша.</p>
				<p>
					<style>На утрени</style>
				</p>
				<p>
					<style>Оба канона Октоиха и святых канон на 4, <style>егоже</style> краегране́сие</style>: Самобратное пою сопряжение. <style>Феофаново. Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Мо́ря чермну́ю пучи́ну/ невла́жными стопа́ми/ древний пешеше́ствовав Изра́иль,/ крестообра́зныма Моисе́овыма рука́ма/ Амали́кову силу в пусты́ни победи́л есть.</p>
				<p>Любовию Христовою распаля́емь, му́чениче Евла́мпие,/ мирское отвергл еси омрачение;/ Небесному же, премудре, приближился еси те́пле Свету невещественному, всеблаженне.</p>
				<p>Раче́ние<style>еже</style> к Богу твое, премудре му́чениче Евла́мпие,/ муче́ний преврати стремление,/ воздержанием же и стоянием де́монская попали́ ополчения истинно, многохвальне.</p>
				<p>Укрепив Богоглаголивым твоим язы́ком воинство му́ченическое,/ привел еси ко Христу совокупление Божественное, многобогатное уловление/ и приемля с ними венцы нетленныя, пребогате.</p>
				<p>
					<style>Богородичен</style>:</p>
				<p>С высоты во чрево Твое, Пречистая, пришед Бог,/ плоть быв, произы́де явственно, падшия возвышая к Себе,/ сынополагая благодатию земныя, Всепетая Дево Чистая.</p>
				<p>
					<style>Песнь 3</style>
				</p>
				<p>
					<style>Ирмос</style>: Веселится о Тебе Церковь Твоя, Христе, зовущи:/ Ты моя крепость, Господи,/ и прибежище, и утверждение.</p>
				<p>Возвысити враг прелести лука́вное писание душетленно хотя́ще,/ но того в пропасть низвергл еси.</p>
				<p>Любовию братнею распала́ема,/ ко Христове добро́те, отрокови́це, притекла́ еси яве,/ мученице Евлампи́е приснословущая.</p>
				<p>
					<style>Богородичен</style>
				</p>
				<p>Безсеменно Божие Слово, Отрокови́це,/ во чреве Твоем приемши неслиянно,/ паче ума, Пречистая, нам родила еси.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Мучений о́блаки те́мныя, страдальцы, прешедше терпеливно,/ яко солнце, благодатию Спа́совой возсия́сте;/ братскою же любовию Божественне связа́еми,/ подобными болезньми све́тло украси́стеся./ Тем по кончине безконечную благодать от высоты прия́сте/ исцели́ти неду́ги,</p>
				<p>Господни угодницы;/ моли́те Христа Бога грехов оставление пода́ти/ чтущим любовию святую память вашу. </p>
				<p>
					<style>Слава, и ныне, Богородичен</style>:</p>
				<p>В напа́сти многоплете́нныя впад от враг видимых и невидимых,/ бурею одержим безчисленных согрешений моих,/ и, яко к теплому заступлению и покрову моему, Чистая,/ ко пристанищу притекаю Твоея благости./ Темже, Пречистая, из Тебе воплощенному безсе́менно/ молися прилежно о всех рабех Твоих,/ непрестанно моля́щих Ти ся, Богородице Пречистая,/ молящи Его присно согрешений оставление даровати/ воспевающим достойно славу Твою.</p>
				<p>
					<style>Крестобогородичен</style>:</p>
				<p>Агнца и Пастыря, и Изба́вителя/ Агница зря́щи на Кресте, восклица́ше, пла́чущи,/ и, горько рыдающи, вопияше:/ мир убо радуется, приемля Тобою избавление,/ утроба же Моя горит, зря́щи Твое распятие,/ еже терпи́ши за милосердие милости./ Долготерпели́ве Господи, милости бездно и источниче неисчерпаемый,/ умилосердися и даруй согрешений оставление/ верою поющим Божественныя Страсти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Вознесе́на Тя ви́девши Церковь на Кресте,/ Солнце праведное,/ ста в чи́не своем,/ досто́йно взывающи:/ слава силе Твоей, Господи.</p>
				<p>Любве ради Зижди́теля, о страстоте́рпцы,/ всю мирску́ю лесть истинно презре́вше,/ Единаго возжеле́сте Христа, взывающе:/ слава силе Твоей, Господи.</p>
				<p>Наступивше на пе́щный пламень и поправше сего, мученицы,/ росо́ю с Небес Божественно обогати́стеся, Христу взывающе:/ слава силе Твоей, Господи.</p>
				<p>Просвещшеся Троичным сиянием, мучеников до́бляя верста́/ идольское разруши́ омрачение, Христу взывающе:/ слава силе Твоей, Господи.</p>
				<p>
					<style>Богородичен</style>
				</p>
				<p>Носи́мое смертное стремление, Дево,/ Ты, Христа рождши нетленно, Марие, уста́вила еси,/ сочетавши Безплотный чино́м ро́ды земных, Пренепорочная.</p>
				<p>
					<style>Песнь 5</style>
				</p>
				<p>
					<style>Ирмос</style>: Ты, Господи, мой свет/ в мир пришел еси,/ Свет Святый, обращаяй из мрачна неведения/ верою воспевающий Тя.</p>
				<p>Не превратиша вас приложения мучений, тве́рдии,/ на камени бо Спа́сове/ душевныя ваша ноги яве утверди́сте. </p>
				<p>Побе́ждше крепко лести первоначальнаго,/ упраздняете и́дольския кровныя жертвы/ кровей ваших лиянием, славнии.</p>
				<p>
					<style>Богородичен</style>:</p>
				<p>Отъяла еси клятву,/ яко Радость рождши, обожившую земныя,/ Бога Твоима рукама носивши, Мати Богоневесто.</p>
				<p>
					<style>Песнь 6</style>
				</p>
				<p>
					<style>Ирмос</style>: Пожру́ Ти со гла́сом хвале́ния, Господи,/ Церковь вопиет Ти,/ от бесо́вския кро́ве очи́щшися,/ ради́ милости от ребр Твоих/ исте́кшею Кровию.</p>
				<p>Целение душетленных страстей/ яви́шася ваша кро́ви всем, страстотерпцы,/ верою притекающим к Божественней и всесветлей ра́це, преблаженнии.</p>
				<p>Законно за Христа пострадавше, славнии,/ обогатистеся венцем нетленным истинно, преблаженнии,/ и Царство Небесное, и Божественное наслаждение прия́сте.</p>
				<p>
					<style>Богородичен</style>
				</p>
				<p>Обре́т Тя посреде́ те́рния, Пренепорочная,/ яко пречистый крин и юдо́льный цвет, о Богомати,/ Жених во чреве Твоем плоть бысть.</p>
				<p>
					<style>Кондак, глас 3</style>
				</p>
				<p>
					<style>Подобен</style>: Дева <style>Днесь</style></p>
				<p>До́блия мученики и братию по плоти,/ мудраго Евла́мпия и Евлампи́ю, почтим:/ ти́и бо пребеззаконных козноде́йства посрами́ша силою Распе́ншагося:/ сего ради яви́шася мучеников слава, купно и похвала.</p>
				<p>
					<style>Икос</style>:</p>
				<p>Дво́ицу, вернии, страстотерпцев <style>Днесь</style> в песнех священных и пениих похва́лим,/ яко лесть идольскую низложиша, многобожия огнь испепели́ша и демоны посрами́ша;/ мучителей же ярости не устраши́шася,/ меча убо и огня не убояшася, ниже́ звере́й стремления,/ до́блественно подвизавшеся до́бре, Евла́мпий славный с честно́ю Евлампи́ею и со страдальцы,/ явльшеся мучеников слава, купно и похвала.</p>
				<p>
					<style>Песнь 7</style>
				</p>
				<p>
					<style>Ирмос</style>: В пещи́ Авраа́мстии о́троцы перси́дстей,/ любо́вию благочестия паче,/ нежели пламенем, опаля́еми, взыва́ху:/ благословен еси в храме славы Твоея, Господи.</p>
				<p>Разумом Божественным обогаще́н, му́чениче приснопамятне,/ все томление укори́л еси истинно злочестивых, Евла́мпие, поя́:/ благословен еси в храме славы Твоея́, Господи. </p>
				<p>Яко поте́кше к любви истинно Создавшаго,/ Божественно сочета́стеся, о страдальцы, якоже плотию и духом, поюще:/ благословен еси в храме славы Твоея, Господи.</p>
				<p>
					<style>Богородичен</style>:</p>
				<p>Странноле́пно Ты Отчее, Дево, зачала́ еси Слово во чреве Твоем, Пречистая,/ и плотию родила еси зовущим:/ благословена Ты в женах еси, Всенепорочная Владычице.</p>
				<p>
					<style>Песнь 8</style>
				</p>
				<p>
					<style>Ирмос</style>: Ру́це распросте́р Дании́л,/ львов зия́ния в ро́ве затче́;/ о́гненную же силу угаси́ша, доброде́телию препоя́савшеся,/         благоче́стия рачи́тели,/ о́троцы, взывающе:/ благословите вся дела Госпо́дня Господа.</p>
				<p>Вас, страдальцы славнии, не возмого́ша разлучи́ти от любве́ Христовы мук умноже́ния:/ ни огнь, ни раны, премудрии, ни коно́бная вре́ния, ни острота меча,/ но победи́сте, вопиюще:/ благословите вся дела Господня Господа.</p>
				<p>Ныне вместо болезней благовременно вы Царством Божиим обогатистеся, славнии страдальцы,/ приснословущий Евла́мпие с Евлампи́ею, честно́ю девою мученицею, вопиюще:/ благословите вся дела Господня Господа.</p>
				<p>
					<style>Богородичен</style>:</p>
				<p>Яко Едина рождши Бога, Мати Безневестная, безсе́менным рождеством, Чистая,/ Сего милостива сотвори, Владычице,/ сохранитися стаду Твоему от искушения врагов, вопиющу Христу:/ благословите вся дела Господня Господа.</p>
				<p>
					<style>Песнь 9</style>
				</p>
				<p>
					<style>Ирмос</style>: Камень нерукосе́чный/ от несеко́мыя горы, Тебе, Дево,/ краеуго́льный отсече́ся,/ Христос, совокупивый разстоя́щаяся естества./ Тем, веселящеся, Тя, Богородице, величаем.</p>
				<p>Течением крове́й прелесть и́дольскую, страстоте́рпцы мученицы, разруши́сте,/ мучения вашего восприе́мше мзду,/ Небесное жилище и пребывающий покой.</p>
				<p>Се вместо тьмы, юз же, и огня, и ран, страстотерпцы,/ Свет присносиянный вам, пространство и восхлаждение радостное,/ полезныя благодати удобно подаде́ся, мученицы славнии пребога́тии.</p>
				<p>Течение совершивше Божественное вашего честнаго страдания,/ в све́тлостех Божиих водворя́етеся, идеже лицы Ангельских чино́в,/ и множества праведных, и мученик собори, о приснопамятнии.</p>
				<p>
					<style>Богородичен</style>:</p>
				<p>Пророческая ныне проречения конец прияша, Дево, Отрокови́це,/ Плотоноснаго Бога нам рождши Ты, Всечистая./ Тем<style>еже</style> радуйся, Владычице, со Ангелом зовем Ти.</p>
				<p>
					<style>Светилен</style>
				</p>
				<p>
					<style>Подобен</style>: Жены́, услы́шите</p>
				<p>В ле́поту самобра́тное страстотерпцев сдохнове́ние,/ Евла́мпий Богомудрый и честна́я Евлампи́я,/ званием обога́щшеся от Божественнаго предзна́ния:/ тварь бо просвещают мученическими зарями и исцелений сияньми.</p>
				<p>
					<style>Богородичен</style>:</p>
				<p>Из Тебе Пресущественный Бог, Чистая,/ в смешение человеческаго существа многим милосердием оде́яся,/ не смеси́в уве́дения обои́х, Отроковице, естеств,/ но Един Сын быв по обоему́ и по Рождестве.</p>
				<p>
					<style>В тойже день</style>
				</p>
				<p>
					<style>Святителя Васи́лия (Вассиа́на), чудотворца</style>
				</p>
				<p>
					<style>На Господи, воззвах: стихиры, глас 5</style>
				</p>
				<p>
					<style>Подобен:</style> Радуйся</p>
				<p>Подвигни с собою, свя́те,/ Безплотныя вся силы, пророки и апостолы,/ мученики и святители с постники,/ моли́те за ны прегреше́нием отпуст даровати,/ егда́ сядет на Престоле Бог,/ воздая́ комуждо проти́ву дело́м его./ Тем ти вопием немолчно, прехвальне, молящеся Христу,/ мольбами своими даровати нам мир и велию милость.</p>
				<p>Верою соше́дшеся вси,/ славим Христа Бога псалмы и песньми духовными,/ пою́ще и препою́ще в сердцах наших Господеви,/ дарующему повсюду дар исцеления святителем Своим Василием,/ <style>егоже</style> даст нам на помощь и избавление./ Тем припадаем державе Твоей, Владыко, просяще избавления зол,/ имиже одержими, к Тебе вопием:/ даруй душам нашим мир и велию милость.</p>
				<p>Троице Пресвятей прилежно за ны молися, преподобне,/ болезней страсти вся прогнати творящих верою и любовию память твою, святе,/ да избавлени бывше твоими молитвами от зол,/ Христа славим, Изба́вителя нашего, давшаго нам на помощь избавление./ Тем ти радость вопием, прехвальне,/ победу нам свыше испроси на противныя враги твоими молитвами/ и  мирови даровати велию милость.</p>
				<p>
					<style>Канон, глас 6</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Волно́ю морско́ю/ скрывшаго дре́вле гони́теля мучителя,/ под землею скры́та спасе́нных о́троцы;/ но мы, яко отрокови́цы,/ Го́сподеви поим,/ славно бо прославися.</p>
				<p>Отче святе Василие, не домышляюся, како исплести слово похвале твоей,/ но молю ти ся, святе,/ подаждь ми ум умилению воспевати святыни твоея Божий дар.</p>
				<p>Хвалы достойны возслем вси Дающему нам обильно исцеление/ святителем Своим славным Василием,/ воистину бо славящая Его просвещает Господь.</p>
				<p>Престолу предстоя, святе, со Безплотными силами,/ Владыце, помоли́ся за люди своя, избавитися от всех зол и наход,/ противных супостат покори нам.</p>
				<p>
					<style>Богородичен</style>:</p>
				<p>Волны греховныя мя потопляют бурею,/ но в пристанище тихо щедрот Твоих, Владычице, настави мене ныне молитвами святителя Твоего Василия,/ радуйся, вопия неизреченное Твое житие.</p>
				<p>
					<style>Песнь 3</style>
				</p>
				<p>
					<style>Ирмос</style>: Тебе, на водах/ Повесившаго всю землю неодержи́мо,/ тварь ви́девши на ло́бнем ви́сима,/ у́жасом многим содрога́шеся:/ несть свят,/ разве Тебе, Господи, взывающи.</p>
				<p>Тебе, отче Василие, Христос Бог дарова на помощь земным,/ видевшим ныне дарование исцеле́нием чудесно дивимся, вопиюще:/ несть бо свята, разве Давшаго ти силу.</p>
				<p>Тебе припа́даем, святе, немолчно вопиюще непрестанно,/ угаси́ страсти наша исцеле́нием:/ несть бо свята разве Иисуса Христа, давшаго ти силу.</p>
				<p>Чудотворче Василие, Владыце помоли́ся непрестанно/ невидимыя враги наша и видимыя прогнати от нас/ и победу свыше испроси у Христа Бога верным людем Его. </p>
				<p>
					<style>Богородичен</style>:</p>
				<p>Тебе, Пречистая Владычице, имуще град непобедим,/ в немже избавляема от всех напастей, к Сыну Твоему вопиюще:/ несть свята, разве Тебе Бога, рождшагося от <style>Тебе</style>.</p>
				<p>
					<style>Седален, глас 1</style>
				</p>
				<p>
					<style>Подобен</style>: Гроб Твой, Спа́се</p>
				<p>Гроб твой, святе, источник явися,/ источая исцелений благодати/ всегда верою приходящим к мощем твоим, блаженне./ Тем вопием и мы:/ молитвами твоими/ сподоби ны исцеление прияти от страсте́й наших.</p>
				<p>
					<style>Песнь 4</style>
				</p>
				<p>
					<style>Ирмос</style>: На Кресте́ Твое Божественное истоща́ние прови́дя,/ Аввакум ужа́сся, вопия́ше:/ Ты сильных пресе́кл еси державу, Бла́же,/ приобщаяся су́щим во аде/ яко Всеси́лен.</p>
				<p>На Небеси со Ангелы ликовствуя, светом озаряя Неизреченнаго Божества,/ имы́й дерзновение, за ны помолися/ даровати нам исцеление и грехов отдание.</p>
				<p>Имуще че́стно гроб твой, в немже, прири́щуще, исцеле́ния дары приемлем,/ тем твою память чтим, святе Василие,/ Христа Спаса славяще яко Всемогуща.</p>
				<p>Ко Христу воздев пречистеи руце, презря соблазны наша,/ Владыце помолися избавитися нам от всех напастей,/ мир свыше испроси всей вселенней.</p>
				<p>
					<style>Богородичен</style>:</p>
				<p>Надежда яви́ся роду земному, порождали сугу́ба Бога и Человека,/ вы́ну моли́ся Ему страсти избавитися нам,/ творящим празднество слуги Твоего Василия.</p>
				<p>
					<style>Песнь 5</style>
				</p>
				<p>
					<style>Ирмос</style>: Богоявле́ния Твоего, Христе,/ к нам милостивно бывшаго,/ Иса́ия свет видев невечерний,/ из но́щи у́треневав, взыва́ше:/ воскре́снут ме́ртвии,/ и востанут су́щии во гробе́х,/ и вси земноро́днии возра́дуются.</p>
				<p>Богомудраго Твоего, Христе, святителя день славяще, державу Твою,/ из нощи вопиюще Ти, Господи,/ грехов оставление просим и недугом целение, да и мы, земни́и, обрадуемся.</p>
				<p>Имея дерзновение к Богу,/ за нас Владыце помолися мрак грехов отгнати от нас и свет вселенней даровати, верою притекающим Ти,/ да радостию Христу вопием:/ дивен еси, Боже, во святых.</p>
				<p>Верою вооружься, демонския полки попрал еси/ и страсти плотския победи/ да, свобо́ждься от них, прославляю твою память славою Бога непрестанно,/ давшаго Ти причастие славы Своея.</p>
				<p>
					<style>Богородичен</style>
				</p>
				<p>Богу явитися за милосердие хотящу,/ к нам Исаия пророк Духом вопияше Твоим:/ се Дева прии́мет во чреве и родит Сына Божия,/ Иже возстави падшаго Адама и вси, иже с Ним, возра́довашася.</p>
				<p>
					<style>Песнь 6</style>
				</p>
				<p>
					<style>Ирмос</style>: Ят бысть,/ но не удержа́н в пе́рсех ки́товых Ио́на,/ Твой образ нося,/ Страдавшаго и погребе́нию да́вшагося,/ яко от черто́га, от зверя изы́де,/ приглаша́ше же кустоди́и,/ храня́щии су́етная и ло́жная,/ милость сию оставили есте́.</p>
				<p>Ангельски на земли́ пожив, в Небесныя обители, святителю, преселися,/ в свете Неизреченнаго Божества предстоя,/ яко имея дерзновение к Нему, помолися, святителю,/ испроси молитвами твоими нам мир свыше и велию милость душам нашим.</p>
				<p>Во всю землю изы́де глас твой, возбуждая сидящая во мра́це,/ одержимыя лестию греховною, призывая на Свет невечерний,/ наньже молю ти ся, настави мя молитвами своими,/ тебе бо нам Христос дарова на помощь и избавление.</p>
				<p>Чудесы сияя, яко солнце в мире, Васи́лие,/ просвещая омраченныя и бесы отгоняя молитвами твоими, тем ти вопием:/ прожени́ от нас видимыя враги и невидимыя, Милостивому Богу моляся за ны.</p>
				<p>
					<style>Богородичен</style>:</p>
				<p>Пречистая Владычице, проро́ком сбытие, апо́столом радость,/ челове́ком утверждение, святи́телем слава,/ славы вечныя общник быти сотворив,/ Тя бо и́мам Молитвенницу Чисту к Сыну Твоему, Госпоже, и Богу нашему.</p>
				<p>
					<style>Песнь 7</style>
				</p>
				<p>
					<style>Ирмос</style>: Неизрече́нное чу́до,/ в пещи́ Изба́вивый преподобныя о́троки из пла́мене,/ во гробе мертв бездыха́нен полагается/ во спасе́ние нас, поющих:/ Изба́вителю Боже, благословен еси.</p>
				<p>Прожени́ от нас, преподобне, страсти вся и болезни твоими молитвами,/ за ны молися Христу прославльшаго тя на спасение нам, поющим,/ Изба́вителю Боже, благословен еси.</p>
				<p>Имея дерзновения к Богу за ны молитися, святе Василие,/ непрестанно вопия к Богу Владыце, прославльшаго тя на спасение нам, поющим:/ Изба́вителю Боже, благословен еси.</p>
				<p>Приими от нас, святе, молебную песнь, юже ти приносим,/ Христа, прославльшаго тя на спасение нам, поющим:/ Избавителю Боже, благословен еси.</p>
				<p>
					<style>Богородичен</style>
				</p>
				<p>Припа́даем Ти, Пречистая Владычице, грехми одержими/ и молим Ти ся, моли Рожденнаго из Тебе на спасение нам, поющим:/ Избавителю Боже, благословен еси.</p>
				<p>
					<style>Песнь 8</style>
				</p>
				<p>
					<style>Ирмос</style>: Ужасни́ся, боя́йся Небо,/ и да подви́жатся основания земли́:/ се бо в мертвеце́х вменя́ется в Вы́шних Живы́й/ и во гроб мал странноприе́млется./ <style>егоже</style>, о́троцы, благословите,/ священницы, воспойте,/ людие, превозноси́те во вся веки.</p>
				<p>Отче Василие, помяни ко Господу творящих ти память,/ се убо твоими молитвами бед всех избавимся, да радостию Христу вопием:/ дети, благословите, священницы, воспойте, людие, превозносите во вся веки.</p>
				<p>Вари́ к Богу твоими молитвами избавити ны от настоящаго гнева и вся страсти и недуги прожени от нас,/ чтущих твою святыню и вопиющих:/ дети, благословите, священницы, воспойте, людие, превозносите во вся веки.</p>
				<p>
					<style>Богородичен</style>:</p>
				<p>Безстрастнаго рождши Христа,/ обложе́на мя страстьми́, свободи Твоими молитвами, Пречи́стая,/ прогоня́ющи недуги моя и дающи крепость вопити:/ дети, благословите, священницы, воспойте, людие, превозноси́те во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Не рыда́й Мене, Ма́ти,/ зря́щи во гробе,/ <style>егоже</style> во чреве без се́мене зачала́ еси, Сына:/ воста́ну бо, и иросла́влюся,/ и вознесу́ со славою непрестанно яко Бог/ верою и любовию Тя величающия.</p>
				<p>Приими от нас, Христе Боже, молебную песнь,/ юже Ти приносим, чтуще память святителя Твоего,/ и подаждь оставление грехом, да Тя непрестанно, Христе, песньми возпевающе, возвеличим.</p>
				<p>Возведем очи свои на Небо, умы своя духом вперивше, Вышняго мудрствующе/ и Вышних желающе вечных благ насладитися/ молитвами Твоего, Владыко Христе, преславнаго святителя Василия.</p>
				<p>Троице Пресвятей, святе, за ны помоли́ся,/ десна́го стояния сподоби нас и пищи вечныя,/ наслаждение улучити ны сподоби, да верою и любовию тебе величаем.</p>
				<p>
					<style>Богородичен</style>:</p>
				<p>Свободи́теля, Дево, порождши пра́дедом,/ греховною ны лестию порабоще́ны, Чистая, Твоими молитвами свободи,/ Сына Твоего молящи, да непрестанно Тебе, Богородице, величаем.</p>
				<p>
					<style>В той же день</style>
				</p>
				<p>
					<style>Святых преподобномученик двадесяте и шести, </style>
				</p>
				<p>
					<style>во священной обители Зографския скончавшихся</style>
				</p>
				<p>
					<style>Тропарь, глас 1</style>:</p>
				<p>Тревелича́йшия светильники,/ всех преподобномученик Богоизбра́нный полк,/ двадесять и шесть Божественныя обители Зогра́фския отец, почтим,/ прелесть лати́нскую обличившим/ и насильственно во огни сконча́вшияся;/ Фому́ пастыреначальника, священнаго Варсоно́фия,/ достославнаго Парфе́ния и прочия, подвизавшияся,/ сошедшеся, песньми почтим,/ сии бо Тро́ицу Святу́ю/ присно о нас умоляют.</p>
				<p>
					<style>Слава, глас 3</style>:</p>
				<p>Столп истинный великия похвалы,/ обители Зогра́фския защита и заступление,/ мученицы отцы да восхва́лятся,/ лесть папи́стов низложившим/ и во огни венцев сподо́бившияся,/ <style>ихже</style> песньми по долгу почтим,/ молящихся о спасении душ наших.</p>
				<p>
					<style>И ныне, Богородичен, глас тойже</style>
				</p>
				<p>
					<style>Кондак, глас 8</style>
				</p>
				<p>
					<style>Подобен</style>: Взбранной</p>
				<p>Иже обители нашея засту́пницы и храни́телие,/ преподобнии отцы да похва́лятся,/ лесть лати́нян отвергшия/ и, огнем сожженныя, сконча́вшияся и венча́вшияся,/ <style>ихже</style> достойно воспоим, зовуще:/ радуйтеся, преподобнии мученицы.</p>
				<p>
					<style>Икос</style>:</p>
				<p>Ангелу с Небесе безбожную гордыню латинян поразившу и показавшу,/ како преподобнии во огни сожегахуся благочестия ради,/ иже и скончатися благочестно избра́вшия,/ мучителеву дерзость посрамившия, да услышат от нас таковая:/ радуйтеся, сонме преподобномученик;/ радуйтеся, по́лче преславный;/ радуйтеся, твердая дружино многохвальная;/ радуйтеся, двадесяте и шестерице преподобных;/ радуйтеся, Фомо́ с прочими мученики;/ радуйтеся, Божественный Варсоно́фие со Михе́ем твердым;/ радуйтеся, Дометиа́не, Ми́но с Па́влом светлейшим;/ радуйтеся, Анто́ние, Евфи́мие и Иларио́не;/ радуйтеся, со Парфе́нием Иоаса́фе и Си́моне;/ радуйтеся, два Иа́кова купно со Иоанни́кием;/ радуйтеся, Мартиниа́не купно со Космою и Се́ргием;/ радуйтеся, Киприа́не, Кири́лле, И́ове и Са́вво светлейший;/ радуйтеся и четверице прехвальная подвижник светлых;/ радуйтеся, преподобнии мученицы.</p>
				<p>
					<style>В той же день</style>
				</p>
				<p>
					<style>Собор всех святых Волы́нских</style>
				</p>
				<p>
					<style>Тропарь, глас 4</style>:</p>
				<p>Приспе́ день светлаго торжества,/ лю́дии Волы́нстии радуются,/ и с ними вся Российская Церковь ликовству́ет/ во псалме́х и пе́ниих, и пе́снех духовных,/ <style>Днесь</style> бо, якоже солнце незаходимое,/ всем возсия́ память/ святых и Богому́жных угодников и чудотворцев Волынских/ святителя Стефа́на чуднаго,/ иера́рхом Волынским первопресто́льника,/ и святаго благовернаго Яропо́лка,/ блаженнаго страдальца Богому́жнаго,/ и с ними Амфило́хия, святителя Волынскаго,/ и победоно́снаго Фео́дора, Остро́жскаго князя Богодарованнаго,/ и преподобнаго Иова Поча́евскаго присноблаже́ннаго,/ <style>ихже</style> молитвами, Господи,/ зе́млю отеческую нашу в Православии и мире утверди,/ и спаси́ всех имуще ку́пно о нас Молитвенницу усердную,/ Пресвятую Матерь Свою Богородицу,/ благода́тне сияющую в цельбоно́сней стопе́ Своей/ и чудотворней иконе на горе Поча́евстей/и заступленьми прочих угодников Волынския паствы,/ Иулиа́нии, блаженныя девы Ольша́нския,/ и святаго преподобномученика Мака́рия, архимандрита О́вручскаго.</p>
				<p>
					<style>Ин тропарь, глас 4</style>:</p>
				<p>Приспе́ день светлаго торжества,/ обитель Пече́рская радуется/ и с нею благословенная Поча́евская Лавра ликовству́ет/ во псалме́х и пе́ниих, и пе́снех духовных,/ <style>Днесь</style> бо, якоже солнце незаходимое,/ всем возсия память/ преподобных и Богоносных отец Печерских,/ от <style>нихже</style> волею Божиею изыдо́ша/ первонача́льницы иноческаго жития́ на горе Поча́евстей,/ <style>ихже</style> молитвами, Господи,/ землю отечественную нашу в Православии и мире утверди/ и помилуй всех, иму́ще купно о нас Молитвенницу и Заступницу усердную,/ Пречистую Матерь Свою Богородицу,/ от лет древних благода́тне сияющую в цельбоно́сней стопе́ Своей/ и чудотворней Своей иконе во обители Поча́евстей/ в просвещение и спасение душ наших.</p>
				<p>
					<style>Кондак 8</style>
				</p>
				<p>Избра́нным чудотворцам и изря́дным угодником Волынския земли,/ похвальная воспису́ем вам, святии:/ Яропо́лче святый, Стефа́не, Амфило́хие, Фео́доре,/ Иулиа́ние, Иове и Мака́рие, присноблаженнии!/ Тем яко имущии благодать и милость у Христа Бога нашего,/ от всяких нас бед свободите/ да вы́ну вашею помощию избавляемии, вопием вам благодарне:/ радуйтеся, преславнии угодницы Божии и земли Волы́нския украшение.</p>
				<p>
					<style>Ин кондак, глас 8:   </style>
				</p>
				<p>Избраннии от родо́в угодницы Божии,/ преподобнии Пече́рстии:/ Мерку́рие и Симео́не, Акинди́не же, Лукиа́не, Па́мво и Полика́рпе,/ Авраа́мие, Алекси́е, Евста́фие, Елла́дие, Ефре́ме, Иерони́ме,/ Луко́, Мела́дие, Они́симе, Пе́рсие, Па́вле, Се́ргие,/ Сисо́е и Фео́филе, Анато́лие же, Афана́сие, Иси́доре, Кассиа́не,/ Лавре́нтие, Пафну́тие, Пио́ре, Сисо́е вторы́й и Софро́ние,/ от <style>нихже</style> изыдо́ша первонача́льницы/ и́ноческаго жития на горе Поча́евстей,/ вас не потаи́ла есть земля,/ Небо же и райския селе́ния отверзо́шася вам./ Темже мы, похва́льная песни Богу,/ прославльшему вас в памяти вашей, принося́ще/ и честный Собор ваш вселюбезно почита́юще,/ из глубины́ душевныя вопие́м вам:/ от всех бед вашими молитвами заступа́йте нас, зовущих,/ радуйтеся, Пече́рстии чудотворцы/ и обители Поча́евския слава и утверждение.</p>
				<p>
					<style>В той же день  </style>
				</p>
				<p>
					<style>Святителя Амфило́хия, епископа Влади́мира Волы́нскаго</style>
				</p>
				<p>
					<style>Тропарь, глас 4</style>:</p>
				<p>От мирска́го мяте́жа изше́д,/ в пещерах Киевских Феодосия блаженнаго Богому́дренно всели́лся еси,/ святителю Христов, отче Амфило́хие,/ и отсю́ду во епископа Богоспаса́емей па́стве Влади́миро-Волы́нстей поста́вленный,/ в труде́х, бде́ниих и поще́ниих свято подвиза́лся еси./ И та́ко достиг добродетелей совершенства,/ па́ки в пещеры святыя возвратился еси,/ иде́же и дух свой благоче́стно предал еси Го́сподеви, всечестне,/ к ли́ку преподобных Печерских причте́н,/ с ними же моли́ся Христу, всече́стне,/ спастися душам нашим.</p>
				<p>
					<style>Кондак, глас 8</style>:</p>
				<p>Звезду́ Волы́нскую, из пещернаго мрака от Киева возсия́вшую,/ и от Волыни второ́е пещеры заве́тныя житие́м своим/ и блаженною кончиною, и прославлением своим озари́вшаго,/ всеблаженнаго Амфилохия, архипастыря Влади́миро-Волы́нскаго почти́м,/ прося́ще его, да в ли́ке преподобных Печерских водворя́яся,/ мо́лится ку́пно с ними о душа́х наших.</p>
				<p>
					<style>Блаженнаго Андре́я То́темскаго, Христа́ ради юродиваго</style>
				</p>
				<p>
					<style>Тропарь, глас 4</style>:</p>
				<p>Терпением и му́жеством Христа ра́ди юро́дство восприял еси, блаженне Андрее,/ в посте и бдении пребывая,/ тягость зноя ле́тняго понесл еси,/ и мразы зи́мния терпя,/ темже и ныне приходящим с верою к тебе,/ исцеление неоску́дно подае́ши,/ моли Христа Бога спастися душам нашим.</p>
				<p>
					<style>Кондак, глас 8: </style>
				</p>
				<p>Вы́шния красоты желая,/ и нижния сласти телесныя то́щно<a type="note" xlink:href="#note9">9</a> оставил еси нестяжа́нием су́етнаго мира,/ Ангельское житие преходя, сконча́вся, Андрее блаженне,/ с ними же Христа Бога моли́ непрестанно о всех нас.</p>
			</section>
		</section>
		<section>
			<title>
				<p>В 11-й день</p>
			</title>
			<section>
				<title>
					<p>Святаго апостола Фили́ппа, единаго от седми диаконов, и преподобнаго отца нашего Феофа́на исповедника, епископа Ники́йскаго</p>
				</title><p>
					<style>На Го́споди, воззва́х: стихи́ры апостола, глас 4</style>
				</p>
				<p>
					<style>Подо́бен</style>: Званный свыше:</p>
				<p>Иже седми́ диаконом причте́н,/ яко полн мудрости же и Божественныя благодати,/ служи́ти, блаже́нне Филиппе, святых купно со Стефа́ном потре́бам избра́лся еси́./ Тем и убива́ема сего видев,/ к Самари́и восте́кл еси, повелением Божественным./ Божие Слово проповедал, славне,/ просвещая сущия во тьме пре́жде,/ яже соверши́л еси Духом Божественным Дне сы́ны, всемудре.</p>
				<p>Богозна́мения, руко́ю твоею совершаемая, людие ви́дяще,/ слепых прозрение, и разслабленныя исправление,/ и нечистых духо́в, идеже живаху, отгнание,/ дивляхуся, Фили́ппе, и прихождаху к спасительному очищению,/ от неверия к вере внеза́пу направля́еми./ Тем Божественный яко услы́ша апостольский лик веселяшеся,/ яко и Самари́и множество Богу приведеся.</p>
				<p>Колесница Слова сый, Богоглаго́ливе,/ на колеснице узре́в е́здяща, и вопроше́ния творящаго,/ и недомы́слящася, постигл еси Ае́тия Канда́кина досточуднаго/ и тому сказание и явление желаемых, блаженне, показал еси:/ веровав бо, просит Божественнаго очищения,/ <style>егоже</style> прие́мша,/ Божественнаго проповедника Вседетель соде́ла всея Ефио́пии/ и мучеников начальника.</p>
				<p>
					<style>Ины стихиры преподобнаго, глас 6</style>
				</p>
				<p>
					<style>Подобен</style>: Все отло́жше</p>
				<p>Возсиял еси, Феофа́не, добродетелей ви́ды,/ яко звезда светле́йша на тве́рди веры светло славне,/ зарями вся отгоняя омрачения ерети́ческая/ и просвещая верою тебе и любовию прилежа́щия/ и твоим Божественным учением./ Тем светоносный совершаем твой праздник любовию;/ со дерзновением молися о душа́х наших.</p>
				<p>Труды по́стническими твою душу вооружи́в,/ плотска́я увяди́л еси, отче священнейше, играния/ и ум славне, соде́ла Божественныя Троицы жили́ще;/ и возвысился еси, идеже мученическая воинства, и добро́та недомы́сленная,/ и иера́рхов собор./ С нимиже ныне ра́дуешися, во славе предстоя́ Христу,/ со дерзновением моля́ся о душа́х наших.</p>
				<p>Божественными слез твоих тече́ньми, иера́рше,/ все потопи́л еси демонское ополче́ние, яко не́мощно;/ твоими же всегда к Богу манове́нии и сильными восхожде́нии/ гордое возвыше́ние на землю низве́ргл еси́,/ и возне́слся еси на небе́сная и Боголепная селения;/ в <style>нихже</style> со Ангелы водворяешися, предстоя Христу,/ со дерзновением моля́ся о душах наших.</p>
				<p>
					<style>Слава, и ныне, Богородичен, глас и подобен тойже</style>:</p>
				<p>Нравом злым поползо́хся и порабоще́н ле́стию лука́вною, Богоневе́стная,/ к пречу́дному Твоему милосердию и теплому заступлению, Пресвятая Отроковице,/ прибегаю, окаянный,/ сою́з мя избави напа́стей и печа́лей/ и спаси мя, Пренепорочная, демонских прило́гов,/ да прославля́ю Тя, и любовию пою, и покланяюся,/ и величаю Тя, Владычице, Присноблаженную.</p>
				<p>
					<style>Крестобогородичен, подобен тойже</style>:</p>
				<p>Агнца Своего Агница Нескверная древле и Непорочная Владычица/на Древе Крестнем яко узре́, ма́терски восклица́ше, и, дивящися, вопияше:/ Чадо Сладчайшее, что зрение сие новое и преславное;/ како сонм безблагодатный, суди́щу Пила́тову предаде́ Тя,/ и осуждает на смерть Жизнь всяческих;/ но воспеваю Твое неизрече́нное, Сло́ве, снизхожде́ние.</p>
				<p>
					<style>Тропарь апостола, глас 3</style>:</p>
				<p>Апостоле святый Филиппе,/ моли Милостиваго Бога, да прегрешений оставление/ подаст душам нашим.</p>
				<p>
					<style>Слава, преподобнаго, глас 8</style>:</p>
				<p>Православия наставниче,/ благочестия учителю и чистоты,/ вселенныя светильниче, архиереов Богодухновенное удобрение,/ Феофа́не прему́дре,/ ученьми твоими вся просветил еси,/ цевни́це духо́вная,/ моли Христа Бога спасти́ся душам нашим.</p>
				<p>
					<style>На утрени</style>
				</p>
				<p>Канон Октоиха един и святых два. Апостола канон, глас 6. <style>егоже</style> краегране́сие: Филиппову Божественную воспою славу. Иосиф.</p>
				<p>
					<style>Песнь 1</style>
				</p>
				<p>
					<style>Ирмо́с</style>: Яко по су́ху пешеше́ствовав Изра́иль/ по бездне стопами,/ гонителя фараона/видя потопляема,/ Богу победную песнь/ пои́м, вопия́ше.</p>
				<p>Пресветлыми сиянии Христовыми озарився,/ по причастию Божества, му́дре, свет явился еси вторы́й,/ верныя священно световодя́, славне Филиппе.</p>
				<p>Пресу́щественное Слово, все наше осуществова́в,/ священна тя ученика священно предлагает, мудре,/ несвященнаго омраче́ния язы́ки избавля́юща.</p>
				<p>Рук возложе́нием свяще́нных учеников/ избра́н был еси со Стефа́ном и прочими священный диа́кон,/ яко сый полн Духа Божия, всемудре Филиппе.</p>
				<p>
					<style>Богородичен</style>:</p>
				<p>Иже из не сущих вся содетельствуя,/ яко вину́ Тя име́яше воплоще́ния Своего, Богомати Чистая:/ тем по до́лгу вернии Тя ублажаем.</p>
				<p>
					<style>Ин канон преподобнаго, глас и ирмо́с тойже</style>.</p>
				<p>Моего разума твоими молитвами мрак отжени, иера́рше Христов,/ яко да воспою, славне, твою священную и светозарную память пе́сньми.</p>
				<p>Яко река́, устремился еси от Сиона, иерарше славне,/ и напоил еси зело́ Божественными струя́ми верных собо́ры,/ Богу победную песнь поим, вопияше.</p>
				<p>Божественными сиянии твою душу озари́в, Феофане,/ сласти страсте́й воздержания попалил еси огнем, песнопоя́ истинно:/ воспоим песнь Христу.</p>
				<p>
					<style>Богородичен</style>:</p>
				<p>Светлейшими лучами Твоего Сына, Богородице,/ просвети омраченную мою душу/ и страстей смущение Твоим, Чистая, укроти́ ходатайством.</p>
				<p>
					<style>Песнь 3 </style>
				</p>
				<p>
					<style>Ирмос</style>: Несть свят,/ якоже Ты, Господи Боже мой,/ вознесы́й рог верных Твоих, Блаже,/ и утверди́вый нас на ка́мени/ испове́дания Твоего.</p>
				<p>Сы́ны соверши́л еси Света во тьме неве́дения сущих, блаже́нне,/ в зна́мениих страшных, яко Небо высо́кое, Сло́ва славу пове́дая.</p>
				<p>От племене Иудова Христа возсия́вша, блаженне, священно возвещая,/ благодати светом показал еси,/ <style>егоже</style> Моисей дре́вле и пророцы провозвести́ша.</p>
				<p>Я́да душетленнаго отбежа́ти и спасительную благодать восприя́ти/ покаря́еши медото́чными глаго́лы, отринове́нныя дале́че неразумием, Филиппе Богодухнове́нне.</p>
				<p>
					<style>Богородичен</style>:</p>
				<p>Светильник явилася еси та́инственный, Свещу, Отрокови́це, нося́щи истинно,/ просвещшую в нощи́ неве́дения прежде одержи́мыя, крайнею благостию.</p>
				<p>
					<style>Ин. Ирмо́с тойже</style>
				</p>
				<p>Сый испо́лнен, мудре, Божественнаго Духа явился еси,/ питая бога́тно благочестия сла́достию словом живи́тельным сердца́ зрящих к тебе.</p>
				<p>Повелении Божественнаго сияния изблиста́я, всеблаженне, отгнал еси всю ерети́ческую мглу,/ Жизнодавцу Христу воспевая:/ Свят еси, Господи.</p>
				<p>На го́ру Божественных добродетелей возше́д, иерарше, и во мрак вшед,/ сочта́лся еси с Богом и разума скрижаль приял еси, закон благодати.</p>
				<p>
					<style>Богородичен: </style>
				</p>
				<p>Се лествица Иа́ковля, юже ви́де иногда утвержде́ну,/ на <style>нейже</style> утвержда́шеся Бог,/ Светоносная Чистая яви́ся действующи Богородица.</p>
				<p>
					<style>Кондак Феофана, глас 2</style>
				</p>
				<p>
					<style>Подобен</style>: Вышних ища́</p>
				<p>Возгреме́в Христово Божественное воплощение,/ безплотныя враги до конца обличи́л еси,/ чу́дне Феофане./ Сего ради вси верно и благочестно вопием ти:/ моли непрестанно о всех нас.</p>
				<p>
					<style>Седален апостола, глас 8</style>
				</p>
				<p>
					<style>Подобен</style>: Премудрости</p>
				<p>Прогони́тель демонов яви́вся/ и, яко светильник, сущия во тме просвети́в,/ явил еси Солнца, от Девы возсиявшаго,/ и, храмы идольския сокрушив,/ возставил еси Церкви, блаженне, в славу Бога нашего./ Тем тя почитаем/ и Божественную твою память светло празднуем,/ и согласно вопием ти:/ апостоле Филиппе,/ моли Христа Бога грехов оставление подати/ чтущим любовию святую память твою.</p>
				<p>
					<style>Слава, преподобнаго, глас 4</style>
				</p>
				<p>
					<style>Подобен</style>: Явился еси <style>Днесь</style></p>
				<p>Явился еси, преподобне, Церкви, якоже другое солнце,/ озаряя сию молниями Божественных словес твоих,/яко ученик Господень, Феофане.</p>
				<p>
					<style>И ныне, Богородичен</style>:</p>
				<p>Пречистыя руки Твоя, Дево Мати, просте́рши,/ покры́й упова́ющия на Тя и Сыну Твоему зовущия:/ всем подаждь, Христе,/ милости Твоя.</p>
				<p>
					<style>Крестобогородичен</style>
				</p>
				<p>На Древе ви́дящи воздви́жена Сына Твоего, Пречистая,/ утро́бою ма́тернею растерза́ема,/ жалостно взыва́ше:/ увы́ Мне, како за́йде,/ Све́те Мой Безле́тный.</p>
				<p>
					<style>Песнь 4</style>
				</p>
				<p>
					<style>Ирмос</style>: Христос моя сила,/ Бог и Господь,/ Честна́я Церковь/ Боголепно поет, взывающи,/ от смысла чи́ста о Господе пра́зднующи.</p>
				<p>Видев тя Си́мон содева́юща чудеса и зна́мения ве́лия,/ лицеме́рствовав, Филиппе, крещается,/ не зло́бы бежа́в, но погибели предае́тся.</p>
				<p>Мно́ги тя силы содева́юща ви́дяще живу́щии во граде Самари́йстем,/ пропове́дниче Христов Филиппе,/ познания свет, веселя́щеся, приима́ху.</p>
				<p>Иди́, глаго́ла тебе Господень Ангел,/ путь направляя священнаго, Филиппе, Ае́тия му́рина,/ еже познати тому стезю́ Слова воплоще́ния.</p>
				<p>Священнейший Ае́тий Канда́кий видев тя, вразумля́юща того́,/ твоею рукою, Филиппе, крещается,/ и полн Духа Святаго я́влься,/ проповедник Божественный бысть.</p>
				<p>
					<style>Богородичен</style>:</p>
				<p>Сы́ны соверши Божия, Всенепорочная,/ сы́ны человеческия Твой Сын,/ от чистых крове́й Твоих воплощся и рождся;/ сего ра́ди славим Тя.</p>
				<p>
					<style>Ин. Ирмо́с тойже</style>
				</p>
				<p>Поще́нием, всему́дре отче Феофане, себе очи́стив,/ весь света исполнен был еси, весь Бога вмести́телен,/ весь Духа Святаго соприча́стен.</p>
				<p>Гла́дом та́ем, в лю́тая влага́емь заточе́ния,/ стражда́, всеблаженне, мученически терпел еси,/ от совести чи́сты в Господе весели́ся.</p>
				<p>Облистав, славне, исправлении обощре́н явился еси, яко Христов меч,/ ссеца́ющь ерети́ческая ухищре́ния,/ Божественным Духом укрепляемь.</p>
				<p>
					<style>Богородичен</style>:</p>
				<p>Светильник всесветлый Ты явилася еси,/ Божественная трапе́за, Божие селе́ние, киво́т и жезл,/ процве́тши Цвет в мире, Христа, Мати Дево.</p>
				<p>
					<style>Песнь 5</style>
				</p>
				<p>
					<style>Ирмо́с</style>: Божиим светом Твоим, Блаже,/ у́тренюющих Ти ду́ши любо́вию озари́, молюся,/ Тя ве́дети, Сло́ве Божий,/ Истиннаго Бога,/ от мрака греховнаго взывающа.</p>
				<p>Я́рости беззако́нных не убоя́вся,/ среди волко́в, яко агнец истинно, Филиппе, ходил еси,/ ты́я претворяя к благочестию/ благодати словом, блаженнейше.</p>
				<p>На заколе́ния веде́ся, яко Агнец, Емману́ил,/ якоже глаголет Исаия славный,/<style>егоже</style> разуме́ти не моги́й, Филиппе,/ священный Ае́тий Канда́кий от <style>Тебе</style> науча́ется. </p>
				<p>Священносло́вна тя ученика,/ единаго диа́конов седми избра́нна, уве́дехом/ и Це́ркве Божественное основание/ и всех сущих во тме светильника, Филиппе.</p>
				<p>
					<style>Богородичен</style>:</p>
				<p>Богородицу Тя истинно от души исповедающе,/ искушений и неудо́бств избавля́емся/ Твоими ко всех Богу и Господу, Дево, хода́тайствы, Богоблагодатная.</p>
				<p>
					<style>Ин. Ирмос тойже</style>
				</p>
				<p>Светодательными твоими блиста́нии, отче священнейше,/ мрачную тьму потреби́л еси еретичествующих,/ Богознания светом озаряя и просвещая мира концы.</p>
				<p>Злочести́вых защи́тницы тебе, досточудна сущаго, лю́тыми ранами уязви́ша,/ <style>егоже</style> Ангельстии чи́ни обима́ху, яко Христова иерарха и Божественнаго мученика.</p>
				<p>Был еси, отче, светови́дный заблу́ждшим путево́ждь,/ плавающим кормчий,/ коле́блемым приложе́ньми лютых тве́рдость и стена́ недви́жима.</p>
				<p>
					<style>Богородичен</style>:</p>
				<p>Добро́та Иаковля,/ юже Бог возлюби и вселитися избра,/ земных слава и прибежище согрешающих,/ Богородице, Ты явилася еси.</p>
				<p>
					<style>Песнь 6</style>
				</p>
				<p>
					<style>Ирмос</style>: Жите́йское море,/ воздвиза́емое зря напастей бурею,/ к тихому приста́нищу Твоему прите́к, вопию Ти:/ возведи́ от тли живо́т мой,/ Многомилостиве.</p>
				<p>Вод духовных испо́лнився, яко река Божественнаго Еде́ма, изше́л еси,/ наводня́я волною ти́хою земныя концы и напая́я сердца́ верных, досточу́дне.</p>
				<p>Отве́рз, исполнил еси твоя уста, учениче́, духовнаго разума,/ и разверз гортань лукаваго, поглощенных исто́ргл еси безчи́сленная множества, и спасл еси, Апостоле.</p>
				<p>Крепость низве́ржеся невидимаго врага и отню́д поги́бе,/ тебе, крепостию Духа Христа проповедающу, Филиппе,/ распе́ншагося и язы́ки призывающаго.</p>
				<p>
					<style>Богородичен</style>:</p>
				<p>Законов Тя естественных кроме́, роди́, Христе, Содетеля твари,/ и паче естества пребысть истинно Дева Нескверна Святая Мати Твоя, Пресвяты́й.</p>
				<p>
					<style>Ин. Ирмо́с тойже</style>
				</p>
				<p>Сый яко солнце, Богоза́рныя лучи, преблаженне, испусти́л еси,/ похваляя мученическия страсти, вяза́ния, и раны,/ и дивныя подвиги, иера́рше Христов.</p>
				<p>Пречистую Владычицу похваляя чи́сте язы́ком твоим, Богому́дре,/ воспел еси словеса́ светоза́рная,/ верных собо́ры и мудрых сердца́ умаща́ющая.</p>
				<p>Писа́нием твоего всечестнаго и чистаго, му́дре, лица/ безбожных писания измазу́еши и тех богоме́рзская и безбожная повеления,/ возвещая чествова́ти икону Христову.</p>
				<p>
					<style>Богородичен</style>:</p>
				<p>Вся хотением соста́вивый Бог и содержай, Пречистая,/ описа́нием телесе на Твоих объя́тиих но́сится,/ Божественным Существом Неопи́санный.</p>
				<p>
					<style>Кондак апостола, глас 4</style>
				</p>
				<p>
					<style>Подобен</style>: Вознесыйся</p>
				<p>Язы́ков лове́ц пречу́дный и учеников Христовых собеседник,/ апостолов предизбра́нный,/ Филипп <style>Днесь</style> миру исцелений подает богатство,/ покрывает от обстояний того хва́лящия./ Тем согласно зовем ему:/ спасай вся молитвами твоими, апостоле.</p>
				<p>
					<style>Икос</style>:</p>
				<p>Яко Небо славу Божию, самови́дче, исповедав,/ язы́ки да́льния привлече́ к вере близ быти Бога./ Тем, якоже Моисей законополо́жник,/ обогаща́еши, прехвальне, стадо твое./ Он древле море пресече́ и, преве́д люди,/ пото́м в пустыни препита́ хлебом Небесным;/ ты же сла́наго лютаго неве́рствия изба́вив во Христе всю тварь,/ горе́ к пребыванием Небесным возвел еси вопиющия:/ спасай вся молитвами твоими, апостоле.</p>
				<p>
					<style>Песнь 7</style>
				</p>
				<p>
					<style>Ирмо́с</style>: Росода́тельну убо пе́щь/ соде́ла Ангел/ преподобным отроко́м,/ халдеи же опаляющее веление Божие мучителя увеща́ вопи́ти:/ благословен еси, Боже отец наших.</p>
				<p>Наведе́ тя, яко коня́, Пребожественный, возмущающа языческое море, Филиппе,/ главы́ сокрушающа вражия, и поюща Ему песненно:/ благословен еси, Боже отец наших.</p>
				<p>Сказу́я прежде всех веков сокровенную Тайну,/ тайноглаго́льник же быв, Филиппе мудре,/ научил еси страны́ и люди/ и от тайн мерзских очистил еси.</p>
				<p>Явился еси величайшая звезда, Филиппе славный,/ и Тралли́и удобрение,/ в <style>нейже</style> тело твое честно́е лежит,/ содева́я чудес преславная, мудре,/ на просвещение благочести́вно блажащих тя.</p>
				<p>
					<style>Богородичен</style>:</p>
				<p>Богородительницу Тя, Дево, именуем, Марие Пречистая,/ спасаемии Тобою день и нощь от вражиих приложений вредных,/ и искушений всяческих, и душевных скверн.</p>
				<p>
					<style>Ин</style>
				</p>
				<p>
					<style>Ирмос</style>: О́троцы в Вавилоне/ пе́щнаго пламене не убояшася,/ но, посреде пламене вве́ржени, орошаеми, пояху:/ благословен еси, Господи, Боже отец наших.</p>
				<p>Исправляя ты Истины Слово, ран искушения претерпел еси/ и, во изгнание вложен, иерарше Феофане, пел еси:/ благословен еси, Господи, Боже отец наших.</p>
				<p>Твоих догма́тов струи́/ нечестивых потопиша моря́, мудре,/ не вопиющих Христу, Богу нашему:/ благословен еси, Господи, Боже отец наших.</p>
				<p>Ре́ки твоих словес медото́чных, Феофане,/ человеков ду́ши веселия Божественнаго испо́лниша,/ песносло́вящих песньми Бога Препрославленнаго.</p>
				<p>
					<style>Богородичен</style>
				</p>
				<p>На Тебе великое содеяся, Дево Мати, та́инство:/ Сын Божий, из чрева Твоего вопло́щся, ныне яви́ся;/ Емуже, веселящеся, поем:/отцев Боже, благословен еси.</p>
				<p>
					<style>Песнь 8</style>
				</p>
				<p>
					<style>Ирмос</style>: Из пла́мене преподобным ро́су источил еси/ и праведнаго же́ртву водо́ю попали́л еси:/ вся бо твори́ши, Христе, то́кмо, еже хоте́ти./ Тя превозно́сим во вся веки.</p>
				<p>Словом Божественным, всеблаженне, якоже со́лию, растворив,/ пре́лести очистил еси смрад лютый/ и человеческая сердца́ исцелил еси/ чести́ и сла́вити Троицу во веки.</p>
				<p>Утверди́шася ноги хромы́х словом твоим, мудре,/ ду́си же ме́рзцыи и нечистии рыда́ху,/ терпети не могу́ще данныя тебе благодати.</p>
				<p>В Самари́и дре́вле живу́щий, Филиппе,/ благодати зарю от <style>Тебе</style> приемлют,/ ви́дяще многая содевающа тя чудеса силою Духа, Источника благодатнаго.</p>
				<p>
					<style>Богородичен</style>
				</p>
				<p>Коле́блющуюся злобою ратобо́рца душу мою, Дево Чистая, укрепи,/ Божественным призира́нием Движущаго всяческая приемши и неподви́жущися.</p>
				<p>
					<style>Ин</style>
				</p>
				<p>
					<style>Ирмо́с</style>: За законы оте́ческия/ блаженнии в Вавилоне юноши предбе́дствующе,/ царю́ющаго оплева́ша повеление безумное,/ и совоку́плении<style>имже</style>, не сва́ришася огне́м,/ Держа́вствующему достойную воспева́ху песнь:/ Господа пойте дела/ и превозноси́те во вся веки.</p>
				<p>Закон отеческий, всеблаженне, и́стинно нося,/ пребеззако́ннейшаго ца́рствующаго поплева́л еси повеле́ние несмы́сленное,/ погубля́юща, отче, Господне воображе́ние благочестно лобзающих,/ еже прием, в мире явися от Девы Отрокови́цы;/ <style>егоже</style> превозно́сим во веки.</p>
				<p>Ум Боже́ствен,/ Духа Пресвятаго гусль всесли́чная,/ слави́й добропе́снивый, верных верх, Православия столп и утверждение, мудре,/ Церкве твердь, монахов хвала, Феофане,/ отцев слава и крепость явился еси,/ воспевая Христа во веки.</p>
				<p>Мирополо́жница Духа Пресвятаго, отче,/ ты показался еси изливанием миродухновенных твоих и мудрых учений,/ потребляя прелести злосмра́днейшую тлю,/ и благовонствуеши нравом твоим Честну́ю Церковь, зовя непрестанно:/ песньми тя превозносим, Христе, во веки.</p>
				<p>
					<style>Богородичен</style>
				</p>
				<p>Божия гора ту́чнейшая,/ ю́же пра́отец Давид предписа́ дре́вле, песнопоя́ проро́чески, Ты яви́лася еси, Дево,/ от неяже отсечеся Камень краеугольный, Христос,/ и сокруши крепость всю и́дольскую./ Того непрестанно поем и превозносим во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Бога/ человеком невозможно ви́дети,/ на Негоже не сме́ют чи́ни Ангельстии взира́ти:/ Тобою бо, Всечистая, явися человеком/ Слово Воплощенно,/ <style>егоже</style> величающе,/ с Небесными во́и/ Тя ублажаем.</p>
				<p>Видев дре́вле тебе ча́емая/ и Божественную прием власть непоколеби́му,/ о <style>нейже</style> человеки научи́л еси, Филиппе Богоглаголиве,/ красуйся и ликуй,/ Божественнаго наслаждайся просвещения и утеше́ния.</p>
				<p>Яко свет, яко звезда, яко великое солнце,/ свещательными заря́ми обтекл еси вселенную,/ возвещая Божественное пропове́дание:/ во Тралли́ю же, Асийский град, пришед,/ емуже вождь быв, блаженне,/ в нем уснул еси.</p>
				<p>Крест, и смерть, и Воскресение Изба́вителя/ ближним и дальним возвести́л еси,/ небо озвезде́нное быв, Божественными светлостьми́ блиста́ющося, Филиппе,/ апостоле Христов досточу́дне.</p>
				<p>Земля тело твое многострадальное,/ сияние испущающее исцелений, покры,/ Небо же дух твой святый со апостолы и́матъ веселящийся;/ с нимиже и нас помяни, мудре,/ хва́лящих тя.</p>
				<p>
					<style>Богородичен</style>
				</p>
				<p>Глас приносит Ти благодарственный всякое дыхание,/ вопиющий ве́село и глаголющий:/ радуйся, Престоле Вышняго огнеобра́зный;/ радуйся, Божие село пространнейшее;/ радуйся, апостолов благолепное, Чистая, венчание.</p>
				<p>
					<style>Ин</style>
				</p>
				<p>
					<style>Ирмос</style>: Безсе́меннаго зача́тия/ рождество́ несказа́нное,/ Матере Безму́жныя Нетленен Плод:/ Божие бо рождение обновляет естества./ Темже Тя вси ро́ди/ яко Богоневестную Матерь/ православно величаем.</p>
				<p>Побо́рствующа тя по Христове Церкви человекоубийца зрети не моги́й, искушения тебе простира́ет:/ обаче непреклонен пребыл еси,/ мужемудренно к царе́м нечести́вым противляяся доблественно,/ увещая ты́я покланя́тися образу Христову, Феофане.</p>
				<p>Укра́шен несказа́нною, Богомудре, добро́тою Троицы/ и упещре́н сиянии, све́тиши/ и радостно, пребогате, обстои́ши Престол истинно Зиждителя и Бога,/ идеже празднующих глас,/ отче Богоносе Феофане.</p>
				<p>Твоих подвиго́в достойно приял еси че́сти/ и, венценосец, ныне на Небесех со Ангелы свесели́шися,/ идеже пророков собор, и апостолов, и мучеников истинно воинства мно́гая,/ иде́же патриархов лики;/ поминай нас, отче Феофане.</p>
				<p>
					<style>Богородичен</style>
				</p>
				<p>Побо́рствующи лю́дем верным во бране́х на варвары,/ даждь победительная, Дево Богородительнице,/ Благословенная и Препрославленная, Мати Неискусобра́чная Чистая,/ покрывающи от всякаго вре́да вражия;/ да Твоего Сына поюще, Тя величаем.</p>
				<p>
					<style>Светилен</style>
				</p>
				<p>
					<style>Подобен</style>: Небо звездами</p>
				<p>Апостоле Христов, во всю вселенную протече́ твое веща́ние,/ Бога проповедал еси нам;/ <style>егоже</style> о нас моли/ Свет умный нам возсияти.</p>
				<p>
					<style>Слава, преподобнаго</style>
				</p>
				<p>
					<style>Подобен</style>: Жены́, услы́шите</p>
				<p>Яко Божественный свет, Феофане, Церкви явился еси,/ песней твоих сиянием сию озари́в/ и светом лица твоего, на немже Христовы язвы носив, удобряем;/ к Немуже не престай моляся о стаде твоем, о́тче.</p>
				<p>
					<style>И ныне, Богородичен</style>
				</p>
				<p>Дре́вле дарова́нную мне ризу купе́лию Крещения/ оскверних страстны́ми блуды́,/ и ужасаюся, окаянный, час помышляя Божественнаго истинно Страшнаго Суда;/ Дево Всенепорочная, предстани тогда/ и избави мя страшнаго преще́ния.</p>
				<p>
					<style>На Литургии: Прокимен апостола</style>: Во всю землю изы́де вещание их и в концы вселенныя глаго́лы их. <style>Стих</style>: Небеса пове́дают славу Божию: <style>Апостол: Деяний зачало 20</style>. Аллилуия, <style>глас 1</style>: Испове́дят Небеса чудеса Твоя, Господи. <style>Евангелие от Луки, зачало 50. Причастен</style>: Во всю землю</p>
				<p>
					<style>Святых отец Седмаго Вселенскаго Собора</style>
				</p>
				<p>
					<style>В субботу на малой вечерни</style>
				</p>
				<p>
					<style>Стихиры воскресны и Богородицы, по обычаю</style>
				</p>
				<p>
					<style>На велицей вечерни</style></p>
				<p>На Господи, воззвах: <style>стихиры Октоиха, </style>
				</p>
				<p>
					<style>воскресны 3 и восточен един</style>
				</p>
				<p>
					<style>Стихиры святых отцев, на 6, глас 6</style>
				</p>
				<p>
					<style>Подобен</style>: Отча́янная</p>
				<p>Честныя Собо́ры отцев/ в разная времена составив,/ во едино собра́ единем и темже правилом/ зело́ до́бре Патриарх Герман Новый,/ пиша́ купно же и держа догма́ты сих,/ иже и молитвенники бо́дрственныя сия спасения/ Господу предлагает, и па́стве с пастыри.</p>
				<p>Закона писание де́тем еврейским положи честну́ю седми́цу,/ се́ни придержащимся и служащим сей,/ юже отцы, стекшеся на Седмом Соборе ма́нием Божиим,/ в шести днех все сие совершившаго,/ и седмый благословившаго,/ честне́йшую соделаша, предел веры изложи́вше.</p>
				<p>Троицу, всем от вещей/ миробытия су́щую вину́,/ ясно преда́сте, треблаже́ннии отцы́:/ Три бо и Четыре Соборы, та́инственнейшим словом положи́вше и отмсти́телие явльшеся Православнаго слова,/ стихи́а четыре су́ща,/ и Троицу изъясни́сте,/ создавшую сия и мир сотворшую.</p>
				<p>Довля́ше и единою жизнь вдохнути/ лежащему сыну служа́щим,/ пророка Елиссея сляче́ние зе́льно;/ оба́че обратися седми́жды и прекланя́шеся сему,/ провозвещая яко провидец ваша Соборы,/ имиже умерщвление Божественнаго Слова водуши́сте,/ Ария умертви́вше, и его све́рстники. </p>
				<p>Кто Твою, Спа́се, ри́зу раздра;/ Арий, Ты рекл еси,/ иже Троицы пресече́ Единоче́стное Начало в разделения;/ сей отве́рже Тя быти Единаго от Троицы,/ сей и Несто́рия учи́т Богородицу не глаго́лати./ Но Собор, иже в Нике́и,/ Сына Божия Тя пропове́да, Господи,/ Отцу и Духу Сопресто́льна.</p>
				<p>Арий безумный/ Пресвятей раздели Троицы Единовластие/ в три неподо́бная же и чу́ждая существа./ Темже отцы Богоноснии сошедшеся,/ усердно ревностию распаля́еми, якоже Фесви́тянин Илия,/ духовным отсека́ют мечем, иже студу научи́вшаго хульно му,/ якоже Дух изре́кл еси.</p>
				<p>
					<style>Слава, глас 6. Самогласен</style>
				</p>
				<p>Та́инственный <style>Днесь</style> Духа трубы́/ Богоносныя отцы восхва́лим,/ песнопе́вшия посреде Церкве песнь сли́чную<a type="note" xlink:href="#note10">10</a> Богословия:/ Троицу Едину Непременную,/ Существо же и Божество,/ низложители Ариевы и православных поборники,/ молящияся всегда Господу/ помиловатися душам нашим.</p>
				<p>
					<style>И ныне, Богородичен первый гласа</style>
				</p>
				<p>
					<style>По входе прокимен дне и чтения 3</style>
				</p>
				<p>Бытия чтение<style> (глава 14): </style>
				</p>
				<p>Слы́шав Аврам, яко плене́н бысть Лот, брата́нич его,/ сочте́ своя домочадцы, триста и осмьнадесять,/ и погна́ во след их даже до Да́на./ И нападе́ на ня нощию сам и о́троцы его с ним;/ и порази их, и гони́ их до Хова́ла, еже есть ошу́юю Дама́ска./ И возврати всякаго коня содо́мскаго,/ и Лота, брата́нича своего, возврати,/ и вся имения его, и жены́, и люди./ Изы́де же царь Содомский в сретение ему, повнегда возвратитися ему от се́ча Ходоллогомо́рскаго, и с царьми, иже с ним, во удо́ль Сави́ну; сие же бя́ше поле царе́во./ И Мелхиседе́к, царь Салимский, изнесе́ хле́бы и вино, бя́ше же священник Бога Вышняго./ И благослови Авра́ма, и рече́: благословен Аврам Богом Вышним, Иже созда Небо и зе́млю;/ и благословен Бог Вышний, Иже предаде́ враги твоя под ру́ки тебе.</p>
				<p>Втораго закона чтение <style>(глава 1): </style>
				</p>
				<p>Во днех о́нех рече́ Моисей к сыно́м Израилевым:/ ви́дите, преда́х пред лицем вашим землю,/ вшедше, наследуйте землю, юже кля́тся Господь отцем вашим - Аврааму, и Исааку, и Иакову - дати им и се́мени их по них./ И реко́х к вам во время о́но, глаголя:/ не возмогу́ един води́ти вас./ Господь Бог наш умно́жил вы есть, и се, есте́ <style>Днесь</style>, яко зве́зды небесныя, множеством./ Господь Бог отец наших да приложи́т вам, яко да будете ты́сящами сугу́бо,/ и да благословит вас, якоже глагола вам./ И взях от вас му́жы мудры, и све́домы, и смы́сленны и поставих их владети над вами:/ тысященачальники, и стоначальники, и пятдесятоначальники, и десятоначальники, и писмовводи́тели судиям вашим./ И запове́дах судиям вашим во время оно, глаголя:/ разслушайте посреде братий ваших и суди́те праведно посреде му́жа, и посреде брата его, и посреде пришельца его./ Да не познаете лица́ в суде́, малому и великому су́диши,/ и не устыди́шися лица человеческа, яко суд Божий есть.</p>
				<p>Втораго закона чтение <style>(глава 10): </style>
				</p>
				<p>Во днех о́нех рече Моисей к сыно́м Израилевым:/ се Господа Бога твоего небо, и Небо небесе́, земля и вся, елика суть на ней./ Оба́че отцы ваша произвели Господь любити я́ и избра семя их по них, вас, паче всех язык, в день сей./ И обре́жите жестосе́рдие ваше и вы́и вашея не ожесточи́те ктому./ Ибо Господь Бог наш, Сей Бог богов и Господь господе́й; Бог Великий, и Крепкий, и Страшный, Иже не диви́тся лицу, ниже вземлет дар./ Творяй суд пришельцу, и сироте, и вдове, и любит пришельца, дати ему хлеб и ри́зу./ И возлюби́те пришельца, пришельцы бо бе́сте в земли Еги́петстей./ Господа Бога твоего да убои́шися, и Тому Единому послу́жиши, и к Нему прилепи́шися, и Именем Его клене́шися./ Той хвала твоя, и Той Бог твой, Иже сотвори тебе великая и славная сия,/ яже ви́деста очи твои.</p>
				<p>
					<style>На литии стихира храма. Слава, глас 3</style>:</p>
				<p>Апостольских преданий изве́стнии храни́телие бысте, святии отцы;/ Святыя бо Троицы Единосущное, православно научи́вше,/ Ариево хуление собо́рне низложи́сте,/ с нимже и Македо́ния духобо́рца обличи́вше,/ осуди́сте Несто́рия, Евти́хия и Диоско́ра,/ Саве́ллия же и Севи́ра безглавнаго./ <style>ихже</style> пре́лести испроси́те избавитися нам,/ нескве́рну нашему житию́ в вере сохра́нитися, мо́лимся.</p>
				<p>
					<style>И ныне, Богородичен</style>:</p>
				<p>Без Се́мене от Божественнаго</p>
				<p>
					<style>На стиховне Октоиха. Слава, отцев, глас 4</style>:</p>
				<p>Молебную память <style>Днесь</style> Богоносных отцев,/ от всея вселенныя собравшихся/ во светлей граде Нике́йстем,/ православных собрания, благоче́ствующе, верно пра́зднуем:/ сии бо лю́таго Ария безбожное веление благочестному́дренне низложи́ша,/ и от Кафолическия Церкве соборне того изгна́ша,/ и ясно Сына Божия Единосущна и Соприсносущна, прежде век Су́ща,/ всех научиша испове́дати во изображе́нии веры,/ известно и благочестно сие изложи́вше./ Темже и мы, Божественным их повелением последствующе,/ известно верующе, слу́жим со Отцем Сыну и Духу Всесвятому,/ во Едином Божестве, Троице Единосущней.</p>
				<p>
					<style>И ныне, Богородичен</style>: При́зри на моления</p>
				<p>
					<style>На благословении хле́бов тропарь:</style>
				</p>
				<p>Богородице Дево: <style>Дважды. И отцев, глас 8</style>:</p>
				<p>Препрославлен еси, Христе Боже наш,/ светила на земли отцы наши основавый/ и теми ко истинней вере вся ны наста́вивый,/ Многоблагоутро́бне, слава Тебе.</p>
				<p>
					<style>На утрени</style>
				</p>
				<p>На Бог Господь: <style>тропарь воскресен, дважды. Слава, отцев. И ныне, Богородичен</style>: Иже нас ради</p>
				<p>Канон воскресен со ирмосо́м на 4; Крестовоскресен на два; и Богородицы на два. И святых, глас 8, на 6, <style>егоже</style> краегранесие: Пою блаженных Собрание Седьмое. Германово</p>
				<p>
					<style>Песнь 1</style>
				</p>
				<p>
					<style>Ирмос</style>: Колесницегонителя фараоня погрузи́,/ чудотворя́й иногда/ Моисе́йский жезл, крестообра́зно порази́в/ и раздели́в море;/ Израиля же беглеца́, пешехо́дца, спасе́,/ песнь Бо́гови воспевающа.</p>
				<p>Песносло́вити Седмое Собрание желающему ми ныне,/ седмих дарований собор/ даждь ми Паракли́та, Господи,/ умудрившаго сей огненноязы́чне/ и ху́льное все языковре́дие умолчати сотворшаго.</p>
				<p>Бо́льшее из начала числ седмое:/ ибо создания Божественнаго/ всего первообра́зно бысть,/ всесовершенное преста́ние в седмый день;/ и ныне всех ересе́й конец/ в Соборе равночисленном.</p>
				<p>Победи́в богоборнаго Ария в Нике́и/ древле пастырским жезло́м,/ православными ше́ствовати Церковь уче́нии лик отцев,/ и ныне о сем посрамил есть образоборцы/ яко поборник.</p>
				<p>
					<style>Богородичен</style>:</p>
				<p>Якоже отцы благочестно научиша,/ исповедующе верно Девическую утробу,/ безболезненно рождшую плотию Безплотнаго:/ покланяемся же Сему, столпопи́шуще изображение, и че́стне облобыза́ем.</p>
				<p>
					<style>Катавасия: Отверзу уста моя</style>:</p>
				<p>
					<style>Песнь 3</style></p>
				<p>
					<style>Ирмос</style>: Утверждей в нача́ле небеса́ ра́зумом/ и зе́млю на вода́х основа́вый,/ на ка́мени мя, Христе, за́поведей Твоих утверди́,/ яко несть свят, паче Тебе, Еди́не Человеколю́бче.</p>
				<p>Не поколеба́тися Христове неруши́мей Церкви,/ от Него тайнонауча́еми, Божественнии пастыреначальницы,/ иже сию поколебати хотящия,/ якоже антихристовы ча́сти,/ от благочестивых отри́нуша.</p>
				<p>Очищает мутныя и ти́нный пото́ки,/ от источник спасения поче́рп,/ и жаждущия люди Христовы/ насыщает учений струя́ми отцев сословие.</p>
				<p>На ненавидящих истинно/ и христианооглагольников Собрание христолюбных Седмое в светлем граде Нике́йстем бысть,/ <style>егоже</style> ца́рие Ирина и Константин защитницы.</p>
				<p>
					<style>Богородичен</style>:</p>
				<p>Всяк да отступит нечести́вый,/ не почитаяй икону честну́ю Богородицы/ и Сию не пропове́дуяй, Христа Богому́жно ро́ждшую,/ и во огнь да отшле́тся/ сгара́ти несожже́нно.</p>
				<p>
					<style>Кондак и икос воскресен</style>
				</p>
				<p>
					<style>Таже седален отцев, глас 4</style>
				</p>
				<p>
					<style>Подобен</style>: Скоро предвари́</p>
				<p>Свети́льницы пресветлии и́стины Христовы миру яви́стеся на земли́,/ вои́стинну блаженнейшии отцы Боговеща́нии,/ изсуши́вше е́реси хульных языкобо́лий/ и угаси́вше пламеновидная злосла́вных смуще́ния./ Темже яко иерарси Христовы/ молитеся спастися нам.</p>
				<p>
					<style>Ин седален отцев, глас 2</style>:</p>
				<p>От начала бори́тельный Арий/ свире́по насилие наве́д, Спа́се, на Церковь Твою,/ но сие подвигше отеческая воинства того победи́,/ и Единосущное Слово Отцу верно Тя славят.</p>
				<p>
					<style>И ныне, Богородичен</style>:</p>
				<p>Скоро нас предвари, Дево Мати Чистая;/ от враг нас исхити́, ху́лящих на Тя,/ сокруши языкобо́лия ересе́й вся,/ разреши́ крепостию Твоею стремления тех,/ да разумеют, яко едина Богомати еси,/ молитвами Твоими православных совокупле́ние спасающая.</p>
				<p>
					<style>Песнь 4</style>
				</p>
				<p>
					<style>Ирмос</style>: Ты моя крепость, Господи,/ Ты моя и сила,/ Ты мой Бог, Ты мое ра́дование,/ не оставль не́дра Отча/ и нашу нищету́ посети́в./ Тем с пророком Авваку́мом зову Ти:/ силе Твоей слава, Человеколюбче.</p>
				<p>Глагол Божий иму́ще, стрелу́ и меч,/ вся ку́пно ты́я закала́ют злоумныя/ о́бразом Крестным,/ не чтущия равно изображения Христова, Богородицы и всех святых,/ отцы Богови́днейшии.</p>
				<p>Якоже седмию труба́ми/ Иерихо́нския сте́ны в седмом обхождении падо́ша;/ тако си́ми седмию Соборы/ весь сонм, на Бога вознося́щийся, низведе́н в бездну/ в Собрании Седмом благогла́сных труб Духа.</p>
				<p>Юношеское настоя́ние показу́я/ и Божественною ре́вностию распаля́емо,/ отеческое множество,/ якоже Илия, сту́дныя священники умертви́ло есть./ Тем со дерзновением Христове иконе/ любезно покланятися научи́ло есть.</p>
				<p>
					<style>Богородичен</style>:</p>
				<p>Ты моя надежда, Всечистая, Ты мое и пение,/ Ты мое пристанище, Ты мое исправление, яже Бога Слова Отча Вопло́щшагося несочта́нно родила́ еси./ Темже Твоей несомне́нно покланяюся иконе,/ крепостию Твоею укрепляемь.</p>
				<p>
					<style>Песнь 5</style>
				</p>
				<p>Ирмо́с: Вску́ю мя отри́нул еси/ от лица Твоего, Све́те незаходимый,/ и покры́ла мя есть чужда́я тма окаяннаго,/ но обрати́ мя, и к свету заповедей Твоих/ пути моя напра́ви, молюся.</p>
				<p>Высо́кою мыслию сразсмотри́вше,/ ана́феме образобо́рцев преда́ша,/ яко чужда́я сих му́дрствовавших, честни́и отцы;/ и честь Христове иконе, якоже ле́по,/ воздая́ти повеле́ша.</p>
				<p>Ныне время веселия,/ ныне день спасения яви́ся,/ возвеселимся убо и Христу радостно возопии́м:/ мир даждь нам Твой/ молитвами отцев Седма́го Собора, Человеколюбче.</p>
				<p>
					<style>Богородичен</style>
				</p>
				<p>Благоутробия ра́ди милости,/ от Девы родися Сын Божий невра́щно,/ чу́ждее нося́, яко Свое,/ и зра́ком сим опи́санный, зри́тся волею,/ по Существу Сый Неопи́сан.</p>
				<p>
					<style>Песнь 6</style>
				</p>
				<p>
					<style>Ирмо́с</style>: Очи́сти мя, Спа́се,/ мно́га бо беззакония моя,/ и из глубины́ зол возведи́, молю́ся;/ к Тебе бо возопи́х, и услы́ши мя,/ Боже спасе́ния моего.</p>
				<p>Да ка́плют сладость го́ры и радость:/ ерети́ческое бо множество изгна́ся,/ горький излива́ющее яд,/ святых икон отверже́ние.</p>
				<p>Небо и земля согласно да празднуют/ Дще́ре Божия вели́чие:/ ибо велича́ется, отмета́ющи Сию́ умаляющия.</p>
				<p>
					<style>Богородичен</style>:</p>
				<p>Ма́терний Сын, Иже О́тчий пе́рвее безма́терен,/ безотчий же Боголе́пно родився/ и возродив мя;/ темже Рождшую с Рожденным образу́я, облобыза́ю.</p>
				<p>
					<style>Кондак, глас 6</style>
				</p>
				<p>
					<style>Подобен</style>: Рукопи́саннаго</p>
				<p>Иже из Отца́ возсияв, Сын неизрече́нно/ из Жены́ роди́ся сугу́б естеством,/ <style>егоже</style> ви́дяще, не отмета́емся зра́ка изображения,/ но, сие благочестно начерта́юще,/ почитаем верно./ И сего ради истинную веру Церковь держа́щи,/ лобыза́ет икону вочелове́чения Христо́ва.</p>
				<p>
					<style>Икос</style>:</p>
				<p>Хотяй Всещедрый Бог нас воздвиза́ти при́сно/ к памяти соверше́нней Своего вочелове́чения,/ подло́г сей предаде́ человеком,/ шароде́ланьми<a type="note" xlink:href="#note11">11</a> икон честны́й возобража́ти зрак;/ яко да сия во зре́ниих ви́дяще,/ веруем, яже словом слышахом,/ разумеюще я́ве дея́ние и имя,/ начерта́ние и страдания святых мужей,/ и Христа Венцода́вца,/ венцы́ подающа святым, страдальцем же и мучеником./ <style>ихже</style> ради ясне́йше истинную веру держа́щи, Церковь лобызает икону вочеловечения Христова.   </p>
				<p>
					<style>Песнь 7</style>
				</p>
				<p>
					<style>Ирмо́с</style>: Бо́жия снизхожде́ния/ огнь устыде́ся в Вавило́не иногда́,/ сего ра́ди о́троцы в пещи́ ра́дованною ного́ю,/ яко во цве́тнице, лику́юще, поя́ху:/ благословен еси, Боже отец наших.</p>
				<p>Побеждаются догма́тами/ Богоглаго́ливых мужей ересенача́льницы,/ образо́в честь первообра́зным изобразу́ющих право,/ якоже рече́ Великий Василий:/ благословен Бог отец наших.</p>
				<p>Хра́ми удобря́ются, светлыми иконами украшаемии <style>Днесь</style>;/ сего ра́ди мир в це́рквах, паче всех человек красне́йшему добро́тою,/ совоспева́ет поющему:/ благословен Бог отец наших.</p>
				<p>Свет облиста́, дале́че тьма, нечести́вии отгна́ны./ Сего ради всяческая света испо́лнишася,/ Светодателя Христа с веселием поют и глаголют:/ благословен Бог отец наших.</p>
				<p>
					<style>Богородичен</style>:</p>
				<p>Пречистая Владычица, едина всех спасения надежда,/ яже стра́шно рождшая Царя царей Христа,/ на руках Своих Сего Младенца нося́щи,/ спокланяема есть опи́санне, якоже отцы глаголют.</p>
				<p>
					<style>Песнь 8</style>
				</p>
				<p>
					<style>Ирмо́с</style>: Седмери́цею пещь/ халде́йский мучи́тель/ Богочести́вым неи́стовно разжже́,/ Си́лою же лу́чшею спасе́ны сия ви́дев,/ Творцу и Изба́вителю вопия́ше:/ о́троцы, благослови́те,/ священницы, воспойте,/ людие, превозноси́те во вся веки.</p>
				<p>Законополага́ет убо изя́щнейше отцев сосло́вие,/ Богочести́вым имстви́тельное поклонение/ и возставле́ние священныя иконы Христовы;/ любоблагочести́вии же ле́тнюю память яко чада совершаем благопослушли́вая оных,/ и любовию образ Христов лобыза́ем.</p>
				<p>Седмокра́тно преклони́ху смиренных высокому́дреннии/ и любодоброде́тельных стремления пресеца́ху,/ имиже оглаго́ловаху Божественная деяния их;/ но иже Седмаго Собора соше́дшийся отцы в Нике́и/ гордыню оных а́бие истерза́ша седмокра́тнейше.</p>
				<p>Стре́лы младенец бывают псало́мски старому́дрствующим младому́дренных язвы и раны;/ Божественною же силою изнемога́ют язы́цы мно́зи,/ хулы́ на высоту глаголющих;/ и всяк, кто Отца, Сына и Духа, Бога Единаго, не весть,/ Всевиновнаго и Единаго.</p>
				<p>
					<style>Богородичен</style>:</p>
				<p>Зи́ждется Младенец самово́льне милости ра́ди, Зижди́тель от чи́стых крове́й Твоих,/ соблюдаяй Тя по рождестве Преочище́нну всю Чистую/ и очища́яй оскверненный образ./ Темже на иконах соизобража́ется Тебе,/ естеством быв Человек, Бог Сый естеством.</p>
				<p>
					<style>Песнь 9</style>
				</p>
				<p>
					<style>Ирмо́с</style>: Ужасе́ся о сем Небо,/ и земли́ удиви́шася концы,/ яко Бог явися челове́ком пло́тски,/ и чре́во Твое бысть простра́ннейшее Небе́с./ Тем Тя, Богородицу,/ Ангелов и челове́к чинонача́лия велича́ют.</p>
				<p>Ве́лий крепостию и сове́том вся содержай,/ Непостижи́ме Еди́не Боже,/ держа́внейше Всенача́льниче, Всецарю́,/ Церковь утверди, в православии Твоем соблюдая,/ отцев всеславных, изобличающих злосла́вие, мольба́ми.</p>
				<p>Великих че́стей сподо́бистеся на земли,/ Небому́дрении святии,/ яко Христово изображение любезно почто́сте./ И ныне сень отложи́вше, и покрывало пло́ти,/ самолично Сего в Лице́ зрите́,/ и бо́льших сподобля́еми.</p>
				<p>Да накажемся всевоинством ва́рварскаго безсловесия,/ еже попусти́л еси на ны;/ тех стремление и дерзость Сам сокруши́/ и верным споборствуй, надеющимся на Тя, Вседе́телю,/ благодерзнове́нными молитвами святых отец,/ <style>ихже</style> совершаем память.</p>
				<p>
					<style>Богородичен</style>:</p>
				<p>Разуме́ти тайну страшнаго Твоего Рождества никакоже может ум человеческий, но ниже́ Ангельский высокоу́мный,/ яко Бога Ты родила́ еси Воплощеннаго, паче естества./ Тем Тя, Богородицу, ве́дуще и со о́нем напису́юще, величаем.</p>
				<p>
					<style>Светилен воскресен, Слава, отцев</style>
				</p>
				<p>
					<style>Подобен</style>: Ду́хом во святи́лищи:</p>
				<p>Отцы Небому́дреннии, на Седмом Соборе собра́вшиися,/ молитву прилежну Троице принеси́те,/ еже избавитися от всякия ереси и суда вечнаго,/ Царствие же получи́ти нам Небесное,/ ваш Собор Божественный воспевающим.</p>
				<p>
					<style>И ныне, Богородичен</style>:</p>
				<p>Мольбами, Преблаги́й Господи, Матере Твоея/ и иже на Седми Соборех собравшихся отцев/ Церковь утверди́ и веру укрепи́,/ и Царствия Небеснаго вся покажи́ прича́стники,/ егда прии́деши на землю суди́ти всю тварь.</p>
				<p>
					<style>Воскреснаго же светильна Богородичен не глаголется, но отцев</style>
				</p>
				<p>
					<style>На хвалитех стихиры воскресны 4, и отцев 4, глас 6</style>:</p>
				<p>
					<style>Подобен</style>: Все отло́жше</p>
				<p>Все собравше душевное худо́жество/ и Божественным Духом разсмотри́вше/ Небесный и честны́й Си́мвол веры,/ честни́и отцы Богопи́санне начерта́ша;/ в немже я́вственнейше/ Рождшему Собезнача́льнаго Слова научают/ и всеи́стинно Единосущнаго,/ апостольским после́дующе проявле́нно учением,/ благосло́внии и пребогатии истинно,/ и Богомудрии.</p>
				<p>
					<style>Стих</style>: Благословен еси, Господи, Боже отец наших,/ и хвально, и прославлено Имя Твое во веки.</p>
				<p>Все прие́мше умное сияние Святаго Духа,/ преестественнейшее благословив/ краткими глаголы и многим ра́зумом/ Богодохнове́нно провеща́ша,/ яко Христовы проповедницы,/ Евангельских предста́телие учений, блаженнии,/ и благочестивых преданий,/ свыше приемше сих откровение я́ве/ и, просве́щшеся, изложи́ша веру Богонауче́нную.</p>
				<p>
					<style>Стих</style>: Соберите Ему/ преподобныя Его.</p>
				<p>Все собравше пастырское искусство/ и ярость дви́гше ныне пра́веднейшую,/ отмсти́тельне тя́жкия отгна́ша и па́губный во́лки,/ пра́щею Духа изве́ргше от церковнаго исполнения/ па́дшия яко к смерти,/ и яко неисцельно неду́говавшия,/ Божественнии па́стырие,/ яко раби́ и́стиннейшии Христовы/ и Божественнаго пропове́дания таи́нницы свяще́ннейшии.</p>
				<p>
					<style>Слава, глас 8. Георгия Никомиди́йскаго</style>: </p>
				<p>Святых отцев лик,/ от конец вселенныя сте́кшийся,/ Отца, и Сына, и Духа Святаго,/ Едино Существо научи́ша и Естество,/ и тайну Богословия ясно преда́ша Церкви;/ <style>ихже</style>, похваляюще верою, ублажи́м, глаголюще:/ о Божественный по́лче,/ Богоглаго́ливии ору́жницы ополче́ния Госпо́дня,/ зве́зды многосветлыя мысленныя тве́рди,/ та́инственнаго Сиона необори́мии столпи́,/ миродохнове́ннии цве́ти ра́йстии,/ всезлата́я уста Слова,/ Нике́йская похвало́, вселенныя украше́ние, прилежно молитеся о душа́х наших. </p>
				<p>
					<style>И ныне</style>, Преблагословенна еси, Богородице Дево<style>: Славословие великое, и отпу́ст. И обычное исхождение в притвор</style>
				</p>
				<p>
					<style>Слава, и ныне, стихира Евангельская</style>.</p>
				<p><style>На Литургии:</style> Блаженны воскресны на 6; и отцев песнь 3 на 4. По входе тропарь воскресен и отцев. Таже кондак воскресен; Слава, отцев; И ныне, Богородицы. Прокимен прежде воскресен; таже песнь отцев, глас 4: Благословен еси, Господи, Боже отец наших, и хвально и прославлено Имя Твое во веки. Стих: Яко праведен еси о всех, яже сотворил еси нам. Апостол дне, и отцев, к Евреом зачало 334. Аллилуия гласа и отцев, глас 1: Бог богов, Господь глагола: Стих: Соберите Ему преподобныя Его. Евангелие дне и отцев, от Иоанна зачало 56. Причастен: Хвалите Господа с Небес: Другий: Радуйтеся:</p>
				<p>Подобает ве́дати, яко по 11-м дни сего месяца, в прииду́щую неделю память совершаем святых отец, иже на Седмом Вселенском Соборе в Никеи собравшихся второе, святых отец 365, на извержение и потребление безбожных учений христоненавистных и христианооглагольников, иконоборцев, Копрони́ма и ему смудрствующих, окаянных епископов и несвященных архиереев, и тех безбожнаго и сквернаго соборища.</p>
				<p>И <style><style>Аще</style></style> случится 11 день настоящий в неделю, поется в тойже день служба святых отец Седмаго Собора. <style>Аще</style> же в среду, поется служба их в мимошедшую неделю; <style>Аще</style> же в четверток, поется служба их в прииду́щую неделю.</p>
				<p>Рядоваго же святаго служба оставляется и поется, егда разсудит екклисиа́рх.</p>
				<p>
					<style>И́на служба святых отец Седмаго Вселенскаго Собора, бывшаго втораго в Никеи, о святых и честны́х иконах</style>
				</p>
				<p>На Господи воззвах: <style>стихиры, глас 8</style>.</p>
				<p>
					<style>Подобен</style>: Иже во Еде́ме рай:</p>
				<p>В плоти я́вльшагося Иису́са,/ по Божеству неопи́сана Суща присно,/ описана же в нас, в толстоте<a type="note" xlink:href="#note12">12</a> телесней,/ Единаго Суща составом вку́пе,/ Сего плотию описа́ем человечески, а не Божески,/ и поклоняемся на дщицах единственне, а не дво́ически,/ Един бо Господь, всею благостию я́влься на земли, не оставль Отца,/ но лесть идольскую разори́в/ и предложив нам кланятися человекообра́зней иконе Его.</p>
				<p>Неви́димому Естеству Христову ничтоже подо́бно,/ нигде же бо виден бысть Бог,/ ви́денныя же плоти вописа́ем воображе́ние, яко ви́дехом лице́ Его,/ не тако бо верующий вочелове́чению Его при́зрачна являют, прилагающеся злому,/ мы же, верующе, непри́зрачно Облекшася в образ наш/ и, того прии́мша все свое́ние без Се́мене,/ поклоняемся Того Богому́жному телописа́нию верно.  </p>
				<p>На лоне о́тчи Сущаго Бога Неопи́саннаго,/ на руку́ Материю описана испове́дающе, вернии,/ благочестно вообра́жаем,/ в образе бо есть нашем, Иже со Отцем Необъя́тый и объя́тый в Матери,/ тамо Невоображе́нный и зде воображе́н во челове́честе,/ вся сугу́бная Его, Божественная же и человеческая сказа́ния Его,/ яко Единому отъя́ту и с отъи́мша и сочета́ния Его./ Того ради вообража́юще,/ Твоей иконе поклоняемся, Христе.</p>
				<p>
					<style>На стиховне стихиры Октоиха</style>
				</p>
				<p>
					<style>Слава, отцев Собора, глас 8</style>:</p>
				<p>
					<style>Подобен</style>: Иже во Еде́ме рай</p>
				<p>Образы видяще вашего телесе, святи́и,/ и, верою целу́юще я,/ чуди́мся вашим подвиго́м, суди́щем,/ яже подъя́сте твердо Христа ра́ди,/ яже бо слово представляет Книгами Святыми,/ сия бо Писание показа́ет ка́пы<a type="note" xlink:href="#note13">13</a> пе́стрыми,/ вку́пе Богоугодную обретающе пользу душа́м своим, Христа славословим,/ равно Ангелом показавшаго вас,/ иконобо́рца, яко ла́юща, отгоня́юще.</p>
				<p>
					<style>И ныне, Богородичен, глас и подобен тойже</style>:</p>
				<p>Огнено́сною купино́ю Моисей/ сподобися ви́дети Тя воображаему, Богородице, тайну,/ Тебе же ясне́е мы в науче́нии бы́хом,/ видяще образ Твоего зра́ка,/ емуже покланятися сподо́бленнии,/ благодать приемлем абие, от Твоего заступления приходящую нам,/ едина бо обою́ икона на Первоо́браз и славе, и че́сти приобщается свойству,/ подобию существа изменя́я,/ юже чтуще, достойно Тя воспеваем, Приснодево.</p>
				<p>
					<style>Тропарь, глас 2</style>:</p>
				<p>Пречи́стому образу Твоему покланя́емся, Благи́й,/ просяще прощения прегреше́ний наших, Христе Боже:/ волею бо благоволи́л еси плотию взы́ти на Крест,/ да изба́виши, яже созда́л еси от работы вражия./ Тем благодарственно вопие́м Ти:/ радости исполнил еси вся, Спасе наш,/ прише́дый спасти́ мир.</p>
				<p>
					<style>Канон, глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Песнь возслем, лю́дие,/ Чу́дному Богу нашему,/ свободи́вшему Изра́иля от рабо́ты,/ песнь победну́ю пою́ще и вопию́ще:/ пои́м Тебе, Единому Владыце.</p>
				<p>Вси славу дади́м Богу,/ мирови возсиявшему, плотска́го Его ви́дения образом/ и разори́вшему и́дольскаго служения всяку лесть от человек.</p>
				<p>Тело приим опи́сано Безплотный Бог наш,/ изве́ли яко во всех и в написа́нии виден бы́ти,/ тем образ Твой сей Богомужия вообразующе свойством, покланя́емся.</p>
				<p>Божественным дохнове́нием ум многий вообразова́ти,/ рече́ Христово образование,/ Василий же паки на Первоо́браз честь иконы менова́ти верно взывает.</p>
				<p>Всякое вопие́т Божественное Писа́ние,/ яко едино обнови́ свое́ние естеством Христос, вочеловечився,/ вы же вве́дите два, в нечестии Спаса необразопи́сано пи́шуще.</p>
				<p>Грядите ныне прочее, еретицы́,/ Божественным поклони́мся священнообра́зным зраком:/ Христову образу с Богоматерию и святых всех, Богу угоди́вшим.</p>
				<p>Едино Божество в Трех Ли́цех пропове́дается/ Богосло́вящим нам Безначальна Отца, Слово рождшаго,/ от Того и Дух присносущно изходя́щий.</p>
				<p>
					<style>Богородичен</style>:</p>
				<p>Честь до́лжнующе Ти, Чистая,/ яко воистину Матерь Тя Божию, явльшуюся Воплоти́вшагося,/ Божественную икону Твою любовию вообража́юще,/ покланя́емся ей до́лжно.</p>
				<p>
					<style>Песнь 3</style>
				</p>
				<p>
					<style>Ирмос</style>: Несть свят, яко Господь,/ и несть пра́веден, яко Бог наш,/ <style>егоже</style> поет вся тварь:/ несть праведен, паче Тебе, Господи.</p>
				<p>Видится Пло́тский и Безплотный Бог/ и воображается зраком человеческим, Безчисленный,/ да иже сущая злобою омрачшая, соли́чны<a type="note" xlink:href="#note14">14</a> покажет Своя.</p>
				<p>Икон в ви́дении ви́дяще Твое присно сошествие, Господи,/ поем державу Твою и, образ чтуще,/ ум возносим Божественней ве́щи.</p>
				<p>Христово писа́ется, что льститеся, злольсти́вии,/ не яко Бог, но яко Человек, сугу́бен показу́ется,/ <style>егоже</style> икону чтуще,/ Тому возно́сим славу служения нашего.</p>
				<p>Троице Пресущественная и Пребожественное Единство,/ разделением Единство и паки име́ющи Ли́цы Естеством,/ в еди́но ны сочета́й хотение Твоих заповедей.</p>
				<p>
					<style>Богородичен</style>:</p>
				<p>Храм Тя Богоустроенный прописа́л есть Моисей,/ Серафимом покрываемый святых святая,/ прообража́я Твое, Дево, Рождество неизрече́нное,/ Христа плотию напи́сана быти.</p>
				<p>
					<style>Седален, глас 7. Самогласен</style>
				</p>
				<p>Истинных повелений светлости/ и благолепных икон воображе́нием/ Церковь Твоя украси́вшися,/ страсте́м Твоим похвали́ся, Христе Боже наш,/ и тех ра́ди в едину веру возводи́ми,/ славим непостижимое Твое величествие.</p>
				<p>
					<style>Песнь 4</style>
				</p>
				<p>
					<style>Ирмос</style>: Из горы́ приосене́нныя, Сло́ве, пророк,/ Еди́ныя Богородицы,/ хотя́ща воплоти́тися, Богови́дно усмотри́/ и со страхом славосло́вяше силу Твою.</p>
				<p>Дщи́цу разумную, добро сочета́нну всем,/ иконное писание Твоих чудес почитающе, имеем, Всещедрый,/ яко Евангелие Твое второ́е.</p>
				<p>Яко воистину Тебе тело приимшу плотя́но,/ ви́димое виде́ние вообра́жаем,/ не начерта́ющие, ибо Его в мене́нии не разумевают, Тебе, воплощшагося Христа.</p>
				<p>Ты погуби́ идоли ле́стныя/ и Свою нам предложи́ икону,/ да <style>егоже</style> чтуще,/ Того же видения содержа́ще, не льстимся.</p>
				<p>Честь первоо́бразным суща иконам укаря́ете,/ чтите сия, о неми́и, прочее познайте, льстивии,/ ка́мо злоче́ствуете, отгоняюще икону Христову.</p>
				<p>Разумно видно Нераздельно Единство в Единора́слену Троицу простира́юще,/ Единаго Бога над всеми славословим/ и Соста́вы Три проповедаем.</p>
				<p>
					<style>Богородичен</style>
				</p>
				<p>Ты во святых еси Пресвятая/ и в достойных еси Предостойна,/ яко Бога всех раждаеши/ и но́сиши описа́ема плотию Твоею, Чистая.</p>
				<p>
					<style>Песнь 5</style>
				</p>
				<p>
					<style>Ирмос</style>: От но́щи неве́дения/ Богове́дением просвети́вый концы,/ просвети мя утром человеколюбия Твоего, Господи.</p>
				<p>Иже и́дольскую лесть плотски́м Своим зра́ком разорив, Христе,/ спаси́ чтущая Твой плотоявле́нный образ верою. </p>
				<p>Божественную красоту паки Церковь прии́мши, украси́ся,/ о́бразы сияющи пришествия Твоего, Господи.</p>
				<p>Описа́ние Божества везде чу́жде сый безбожным,/ мудрии Сего не написа́хом,/ едино же плотско́е лице Христово.</p>
				<p>Обруга́нием иконы Христовы врази́ я́ве показа́стеся,/ приимите разшибении печать Царствия Его.</p>
				<p>Троическое Едино безчи́слено сильное Естество славяще,/ Едино Пресоверше́нное от Три Совершен воспои́м.</p>
				<p>
					<style>Богородичен</style>
				</p>
				<p>Всею честию Боголепно Тя чтуще, Чистая,/ и того чтим Твоего плотови́дения образа Твоего.</p>
				<p>
					<style>Песнь 6</style>
				</p>
				<p>
					<style>Ирмос</style>: Якоже проро́ка избавил еси/ из глубины́ преиспо́дния, Христе Боже,/ и мене́ от грехов моих изба́ви яко Человеколюбец/ и упра́ви живо́т мой, молюся.</p>
				<p>Да радуется тварь, своего Зиждителя и Бога видящи то́ю созидающася,/ непретваря́ема же и написа́ема плотию, а не Божеством.</p>
				<p>Пришед к челове́ком,/ восхотел еси образ человечь прияти,/ то написа́юще, Спа́се,/ целу́ем на воспоминание смотре́ния Твоего.</p>
				<p>Святаго образа плотскаго Твоего видения зряще, Христе,/ на ра́зумы возносимся Божественнаго Твоего Естества,/ оставльше до́лу плотский смысл.</p>
				<p>Соста́вы Трое, <style>Аще</style> и Естеством Едино Божество есть,/ во Иже крестимся, Имже служим,/ Отец, Слово и Дух Сово́зрастен.</p>
				<p>
					<style>Богородичен</style>:</p>
				<p>Царский образ писанием вообража́юще Твой, Владыко,/ всех Царя Тя Матерь славим/ и, чтуще Того, Тебе славу возсылаем.</p>
				<p>
					<style>Песнь 7</style>
				</p>
				<p>
					<style>Ирмос</style>: О́троки ороси́вый в пещи́/ и Деву сохрани́вый рождшую Тя по Рождестве,/ благословен еси, Боже отец наших.</p>
				<p>Написа́яй вся рукою Своею/ и на дщи́це нося написа́тися человекообразно,/ благословен еси, Боже отец наших.</p>
				<p>Иже свойствы всеми человеческими воплощся, кроме́ единаго греха, Спасе,/ о сем и алкание прия́т, жажду же, яко во плоти описа́тися,/ благословен еси, Боже отец наших.</p>
				<p>Иже из безначальна Твоего рождества имея Сына, соприше́дша,/ исходна же и Духа,/ благословен еси, Боже отец наших.</p>
				<p>
					<style>Богородичен</style>
				</p>
				<p>Воображающе Божественную Твою икону, яко печать являющу,/ Царское имя Твое в покланение и́мам своем,/ Богородице Чистая.</p>
				<p>
					<style>Песнь 8</style>
				</p>
				<p>
					<style>Ирмос</style>: На горе́ святей просла́вльшася/ и в купине́ огнем/ Приснодевы Моисе́ови тайну я́вльшаго,/ Господа пойте/ и превозноси́те во вся веки.</p>
				<p>Неизрече́нных видений обличил ти́нными де́лы видев Моисей, воображаше,/ мы же я́вльшагося в телеси зраковообра́жающа Тя, Христе,/ поем во вся веки.</p>
				<p>Воображающе иконы вещьми́, не ве́щи покланя́емся несмы́слено,/ но на ней ту ста́вльшаго Господа Славы,/ <style>егоже</style> превозносим во вся веки.</p>
				<p>Святых всечестны́я иконы,/ яко исцеления нам совершающа,/ иже к ним нашего доброчи́нства верою покланяемся,/ и благоуха́нии чтим,/ и свеща́ем во вся веки.</p>
				<p>Икону Христову злосло́вяще,/ жидо́вским прельститеся гневом,/ от полу́ Тому безчествующе,/ о́ни бо Оному,/ Того же вы иконе ругающеся.</p>
				<p>Прежде Сущаго прежде безчисленных век/ с Сыном же и с Духом Святым вседержи́тельне царствующаго Господа/ пойте и превозноси́те во вся веки.</p>
				<p>
					<style>Богородичен</style>:</p>
				<p>По всему достойно Тя чту́ще/ и Божественному покланяемся образу Твоему,/ показа́юще зде честно́е, Владычице, миру,/ Юже песнословим во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Проявле́нное на горе́ законополо́жнику во огни́ и купине́/ Рождество́ Приснодевы/ в наше, верных, спасение,/ песньми немо́лчными велича́ем.</p>
				<p>Пребывая Неопи́санный яко Бог по Естеству,/ написа́ешися, Господи, человеческим существом,/ да уверит обое́ имети, непризрачствовав, таинство.</p>
				<p>Ты, предавый нам свыше от святых в телописа́нии/ и вещественнем сказании Ветхаго и Новаго Завета,/ вся чудеса Твоя, Господи.</p>
				<p>О Христе мой, како стерплю́ Твое терпение,/ яко претерпел еси, ви́дя Свой телообразный вид,/ укаряема честнаго образа/ и дерзких не спали́л еси.</p>
				<p>Отъи́мшим красоту церковную/ и прозвавшим ю́ яко куми́рницу обруга́нием святых икон/ буди анафема вечная.</p>
				<p>Тресветлое, Господи, Твоего Единоначалия явленными сиянии в ум наш блистая,/ от льсти многостроенныя обращаеши в единственное обоже́ние.</p>
				<p>
					<style>Богородичен</style>:</p>
				<p>Ты еси ереси прогоняющи, Чистая, Нестория расторгнувши, на Тя хулу́ ре́кша,/ Сама и ныне враги иконы Своея и Сына Твоего победи́.</p>
			</section>
		</section>
		<section>
			<title>
				<p>В 12-й день</p>
			</title>
			<section>
				<title>
					<p>Святых мученик Про́ва, Тара́ха и Андрони́ка и преподобнаго отца нашего Космы́ святоградца и творца канонов, епископа Маиу́мскаго</p>
				</title><p>
					<style>На Го́споди, воззва́х: стихи́ры мучеников, глас 4</style>
				</p>
				<p>
					<style>Подо́бен</style>: Дал еси знамение</p>
				<p>В  лице́  сокруша́емь,  и  по  вы́и  ураня́емь,/ и  же́злием  раздробля́емь,/ рука́ми  же  изжига́емь,  и  главу́,  му́чениче,/ и рожны́<a type="note" xlink:href="#note15">15</a> пробода́емь  лю́те,/ уши́ма  и  устна́ма  обре́зуемь,/ и  о́цтом  напая́емь,/ и  звере́м  поверга́емь,  и  мече́м  усека́емь  му́чениче,/ весели́лся  еси́,  Тара́хе.</p>
				<p>Терпе́л  еси́  бие́мь,  и  рожны́  пробода́емь,/ и  лы́стом<a type="note" xlink:href="#note16">16</a> отре́заемым,/ о́чию  лиша́емь,/ и  звере́м,  всеблаже́нне,  в  сне́дь  дава́емь,/ и  огню́  приближа́яйся,/ и  мече́м  главоусека́емь,/ му́чеников  удобре́ние,/ и  це́ркве  утвержде́ние,/ страда́льче  Про́ве  сла́вный,  Ангелом  равноче́стне.</p>
				<p>Огне́м  сожига́емь,/ и  воло́выми  жи́лами  бие́мь,/ струги́  стру́жемь,/ по  лы́стом  крои́мь,/ и  Богосло́вный  уре́заемь  язы́к,/ и  зубы́,  му́чениче,  су́рово,  Андрони́че,  искореня́емь,/ со  зверьми́  же  сплета́яся,/ и  скончава́емь  мечи́,/ по́двиг  соверши́л  еси́,  и  вене́ц  прия́л  еси́.</p>
				<p>
					<style>Ины стихиры преподобнаго, глас 4</style>
				</p>
				<p>
					<style>Подобен</style>: Яко добля</p>
				<p>Яко  му́дрости  тя́  пита́теля,/ и  чистоты́  корми́теля,/ сокро́вище  зна́ния,  иера́рше  Космо́,/ Богосло́вника  изве́стнейшаго,  учи́теля  Боже́ственна,/ ве́рным  просвети́теля/ похваля́ем,  блаже́нне,/ моля́ще  тобо́ю  Влады́ку,/ от  тли́  и  бе́д  и  вся́каго  вре́да/ все́м  на́м  изба́витися.</p>
				<p>Воздержа́нием  пожи́л  еси́,/ бде́нием  же  и  посто́м,/ целому́дрием  и  смире́нием,  сла́вне,/ ра́зумом  вся́чески  обогати́лся  еси́,/ ни́жних  и  привре́менных,/ и  вы́шними  све́тлыми:/ и  я́сно  возгреме́л  еси́  недоуме́нное,/ стра́шное  же  и  вели́кое,  блаже́нне,  все́х  Царя́/ строе́ния  та́инство.</p>
				<p>Смиренному́др  и  кро́ток,/ ти́х  же  и  доброглаго́лив,/ уве́тлив  и  незло́бив,  целому́дрен  и  пра́веден,  препро́ст  и  це́л,/ преподо́бне  Космо́,  ты́  бы́в,/ иера́рх  от  Бо́га  священноявле́н  еси́,/ и  упа́сл  еси́  на  зла́це  во́д  спаси́тельных/ ста́до  твое́,  Богому́дре:/ те́м  тя́  ны́не  ублажа́ем.  <style>Слава, глас 4. Анатолия</style>:</p>
				<p>Во́инствоваше  Христу́,  я́же  на  земли́  кра́сная  оста́висте,  и  Крест  на  ра́мена  взе́мше,  му́к  ра́ди  многоплете́нных  Тому́  после́довали  есте́,  и  пред  цари́  и  мучи́тели  мно́гими  не  отверго́стеся  его́:  Ангели  венцы́  побе́дными  главы́  ва́ша  увязо́ша,  дерзнове́ннии  душе́ю  све́тло  в  черто́г  вели́кий  внидо́сте.  Про́ве,  сла́во  му́чеников:  Тара́хе,  де́монов  губи́телю:  и  Андрони́че,  побе́да  ве́рных:  дерзнове́ние  иму́ще  ко  Спа́су  все́х,  моли́теся  о  душа́х  на́ших.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Яко добля</p>
				<p>Агнца  и  Па́стыря  Тя́/ на  дре́ве  я́ко  ви́де,/ Агница  ро́ждшая  рыда́ше,/ и  ма́терски  Ти́  веща́ше./ Сы́не  возжеле́нне,/ ка́ко  на  Дре́ве  Крестнем  пове́шен  еси́,  Долготерпели́ве?/ Ка́ко  ру́це  и  но́зе  Твои́,  Сло́ве,/ пригвозди́шася  от  беззако́нных,/ и  кро́вь  Твою́  излия́л  еси́, Влады́ко?</p>
				<p>
					<style>На стиховне Октоиха</style>
				</p>
				<p>
					<style>Слава, мучеников,</style>
				</p>
				<p>
					<style>глас 1: Андрея Иерусали́млянина</style>:</p>
				<p>Трира́сленное  собра́ние,  равночи́сленнии  Святы́я  Тро́ицы,  я́коже  зве́зды  све́тлыя  от  восто́ка  я́вльшеся,  тва́рь  созыва́ют  к  свяще́нному  торжеству́,  Про́в  и  Тара́х  со  Андрони́ком  му́дрым:  пло́ти  бо  своя́  звере́м  преда́ша,  и  кро́вию  зе́млю  обагри́вше,  венцено́сцы  на  Небесе́х  со  Ангелы  ликовству́ют,  прося́ще  о  на́с  человеколюби́ваго  Бо́га,  прегреше́ний  оставле́ние  дарова́ти  и  ве́лию  ми́лость.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Всехвальнии мученицы</p>
				<p>Заколе́ние  Твое́  непра́ведное,  Христе́,/ Де́ва  зря́щи,/ пла́чущи  вопия́ше  Ти́:/ Ча́до  сладча́йшее,/ ка́ко  без  пра́вды  умира́еши?/ Ка́ко  на  дре́ве  ви́сиши,/ Иже  всю́  зе́млю  пове́шей  на  вода́х?/ Не  оста́ви  Мене́  еди́ну,  Благоде́телю  Многоми́лостиве,/ Ма́терь  и  Рабу́  Твою́,  молю́ся.</p>
				<p>
					<style>Тропарь мучеников, глас 5</style>:</p>
				<p>Святы́х  му́ченик  исправле́нием  Небе́сныя  Си́лы  преудиви́шася,  я́ко  в  те́ле  сме́ртнем,  безтеле́снаго  врага́,  си́лою  Креста́  подвиза́вшеся  до́бре,  победи́ша  неви́димо:  и  мо́лятся  Го́споду,  поми́ловатися  душа́м  на́шим.</p>
				<p>
					<style>Слава, преподобнаго, глас 8</style>:</p>
				<p>Правосла́вия  наста́вниче,  благоче́стия  учи́телю  и  чистоты́,  вселе́нныя  свети́льниче,  архиере́ов  Богодухнове́нное  удобре́ние,  Космо́  прему́дре,  уче́ньми  твои́ми  вся́  просвети́л  еси́:  цевни́це  духо́вная,  моли́  Христа́  Бо́га,  спасти́ся  душа́м  на́шим.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>На утрени</style></p>
				<p>
					<style>Канон Октоиха един и святых два. Канон мучеников, <style>егоже</style> краегранесие</style>: Воспою мученик Твоих, Спасе, славу. <style>Иосифово. Глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Колесницегонителя фарао́ня погрузи́/ чудотворяй иногда́/ Моисейский жезл, крестообра́зно поразив/ и разделив море,/ Израиля же беглеца, пешехода, спасе,/ песнь Бо́гови воспевающа.</p>
				<p>Мученическими укра́шени благодатьми,/ Венцедателю Христу на Небесех любовию, мученицы, предстои́те,/ светом озаряеми Трисо́лнечнаго сия́ния,/ и вся просвещаете верою вас блажа́щия.</p>
				<p>В гонении нечестия явистеся, всю прогоняюще злочестивую прелесть, мученицы непобедимии,/ доблественными подвиги, яко до́брии воини,/ яко Це́ркве утверждения и яко Истины держава.</p>
				<p>С мы́сленным разумом, всемудрии,/ отразивше злобную бурю и свире́пеющееся море злочестия,/ духа тихостию к пристанищем преидо́сте Небесным, радующеся.</p>
				<p>Душа́м мучеников ваши срадуются, мученицы, ду́си на Небесех истинно,/ Про́ве, и Андрони́че, и Тара́хе, блаженнии:/ му́жески бо болезни мучения претерпе́сте,/ победами Божественными прославля́еми.</p>
				<p>
					<style>Богородичен</style>:</p>
				<p>Иже Отцу и Духу Святому Слово Собезначальное в девственную утробу, восхотев, вселися,/ и плоть невра́щно бысть, и пострадав волею,/ мученическая Божественная воинства верою страдати устроил есть.</p>
				<p>
					<style>Ин канон преподобнаго, <style>егоже</style> краегранесие</style>:</p>
				<p>Косму похвалим песнотворца мудренно<style>. Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Моря чермную пучину/ невлажными стопами/ древний пешешествовав Изра́иль,/ крестообра́зныма Моисеовыма рукама/ Амали́кову силу в пусты́ни победил есть.</p>
				<p>Удобри́в добродетелей житие твое, отче Космо,/ светом и блистании светя́ся света Трисия́ннаго,/ Владыце твоему яко предстоя, просветитися тя поющим молися.</p>
				<p>Нрав твой подобно являет тя, имея наречение:/ архиереев бо украшение, мудре, показался еси,/ и утверждение монашествующих, и мудрости обитель был еси.</p>
				<p>Мудрости яко рачитель мудрейш, мудре,/ очистил еси твою душу, всемирный Космо,/ мирскаго смущения страсти отгнав, яко мглу омраче́ния.</p>
				<p>
					<style>Богородичен</style>:</p>
				<p>Марию Непорочную и Чистую Отрокови́цу воспои́м,/ яко Божию Матерь благоговейно согласно прославляюще:/ радуйся, Чистая Богоневесто, Благословенная Мати Дево.</p>
				<p>
					<style>Песнь 3</style>
				</p>
				<p>
					<style>Ирмос</style>: Небеснаго круга, Верхотворче Господи,/ и Церкве Зижди́телю,/ Ты мене утверди в любви Твоей,/ желаний краю, верных утверждение,/ Едине Человеколюбче.</p>
				<p>Крепко гонителю проти́вився, Тара́хе,/ и сокрушение лица терпя́ крепча́йше,/ челюсти сокрушил еси мысленных львов,/ доблествен быв силою Духа.</p>
				<p>Великому́дренным разумом раны претерпел еси,/ по хребту́ и чре́ву, мучениче Про́ве, растяза́емь и поджигаем,/ и рожны́ перси, и Богославная твоя уста биема.</p>
				<p>Яко а́гнец, вознесен быв,/ терпел еси болезни люте́йших ран, мучениче Андрониче,/ огня попале́ния и искорене́ние зубов,/ и Богословнаго твоего язы́ка отъятие.</p>
				<p>Трисветлы, яко зве́зды, разумных сия́ний/ всю, славнии, тварь просвещаете, тьму отгоня́ще многобожия лести,/ страстотерпцы, мученицы светови́днейшии.</p>
				<p>
					<style>Богородичен</style>:</p>
				<p>Яко добру́, яко красну́/ и яко избра́нну, Чистая,/ Слово, Иже вся существовавшее Тя избрав,/ в Твою непорочную и Богоприятную утробу,/ восхотев, вселися Пресу́щественный.</p>
				<p>
					<style>Ин</style>
				</p>
				<p>
					<style>Ирмос</style>: Весели́тся о Тебе Церковь Твоя, Христе, зовущи:/ Ты моя крепость, Господи,/ и прибежище, и утверждение.</p>
				<p>Пе́сньми красными к песнословию/ Христову возвеселил еси Невесту,/ ясно изложив Христовы Божественныя тайны.</p>
				<p>Законы ты воспита́вся Христовыми, отче Космо,/ питал еси стадо, вверенное тебе,/ православными повеле́ньми.</p>
				<p>В себе огнем Божественнаго рвения/ распаля́ему душу, преподобне отче Космо, стяжав,/ вся ереси отгнал еси.</p>
				<p>
					<style>Богородичен</style>
				</p>
				<p>Преидоша убо се́ни, Христос же Истина возсия,/ плоть приим, Мати Божия, от боку́ Твоею, и спасе́ ны.</p>
				<p>
					<style>Кондак преподобнаго, глас 8</style>
				</p>
				<p>
					<style>Подобен</style>: Избранной</p>
				<p>Укра́шен добродетельми, Космо́ Богодухновенне,/ Церкве Христовы украшение был еси:/ пе́снь ми бо украси́л еси сию, блаженне./ Но молися ко Господу избавитися нам от всяких козней ратника,/ тебе зовущим:/ радуйся, отче требога́те.</p>
				<p>
					<style>Седален мучеником, глас 8</style>
				</p>
				<p>
					<style>Подобен</style>: Премудрости</p>
				<p>Святыя Троицы крепкою вооружившеся верою юношески,/ Андрони́к, Пров же и всемудрый Тара́х/ многобо́жия лести державу потреби́ша/ и люди к Божественней любви привяза́ша./ Тем победныя прии́мше почести,/ лико́м свеселятся сил Безплотных,/ к нимже верою возопиим:/ молите Христа Бога грехов оставление даровати/ чтущим любовию святую память вашу.</p>
				<p>
					<style>Слава, преподобнаго, глас тойже</style>
				</p>
				<p>Благочестием и верою воспита́вся,/ и премудростию украси́в ум и душу,/ всех избегл еси земных попечений,/ особь же пожив и ум в неизреченныя вложив,/ великия сподобился еси благодати./ Тем и Божественную Христову Церковь украси́л еси/ песньми медото́чными и ученьми, святителю отче наш Космо́:/ моли Христа Бога грехов оставление даровати/ чтущим любовию святую память твою.</p>
				<p>
					<style>И ныне, Богородичен</style>
				</p>
				<p>Премудрость и Слово в Твоем чреве заче́нши неопально, Мати Божия,/ миру родила еси мир Содержащаго/ и во объятиях понесла еси вся Носящаго, Питателя всех и Творца твари./ Темже молю Тя, Всесвятая Дево, и верно славлю Тя избавитися ми от прегрешений/ и в день Суда, егда́ предстати и́мам пред лицем Создателя моего,/ Владычице Дево Чистая, Твою помощь тогда подаждь ми,/ вся бо можеши, елика хощеши, Всепетая.</p>
				<p>
					<style>Крестобогородичен </style>:</p>
				<p>А́гнца, и Пастыря, и Изба́вителя/ А́гница зрящи на Кресте, восклицаше плачущи,/ и, горько рыдающи, вопияше:/ мир убо радуется, прие́мля Тобою избавление,/ утро́ба же Моя горит, зрящи Твое распятие,/ еже терпи́ши за милосердие милости./ Долготерпеливе Господи, милости бездно и источниче неисчерпаемый,/ умилосердися и даруй согрешений оставление/ верою поющим Божественныя Страсти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Ты моя крепость, Господи,/ Ты моя и сила,/ Ты мой Бог, Ты мое радование,/ не оставль недра Отча/ и нашу нищету́ посети́в./ Тем с пророком Авваку́мом зову Ти:/ силе Твоей слава, Человеколюбче.</p>
				<p>Закон Твой соблюдающе, Слове, мученицы, беззаконных законы возненавидевше/ небрещи́ Тебе Творца повелева́ющия де́монскими ухищре́ньми,/ и все претерпевше треволне́ние мук, Небесную тишину получиша.</p>
				<p>Любя Христово иго носити подвыйное на выи твоей,/ еюже радуешися, сокрушаем,/ Крест же, жезл державныя, Тара́хе всеблаженне, силы имы́й,/ па́личная умножения терпи́ши, взывая:/ силе Твоей слава, Человеколюбче.</p>
				<p>Яко си́лен Божественным быв Духом,/ лы́стов твоих болезненное мужественно, Про́ве, сокрушение и очес изятие претерпел еси,/ просвещаемь знанием Троицы, совершеннейше,/ и с Вышними лики, мучениче, сочета́лся.</p>
				<p>Юношески, мучениче, предстал еси, Андрони́че, пред суди́щем,/ противля́яся врагу крепко./ Тем отре́зая лы́сты твоя, сильнейше содеваша тя,/ главу его попира́юща и Горнее тебе шествие сотворяюща.</p>
				<p>
					<style>Богородичен: </style>
				</p>
				<p>Едина Бога носиши во утробе воплоща́ема, еже быти всем подающаго./ <style>егоже</style> на три́знищи непрекло́нно испове́дающа,/ пострадаша Божественнии мученицы, Дево Богородице Препетая,/ Ангелов чудо и демонов я́зва.</p>
				<p>
					<style>Ин</style>
				</p>
				<p>
					<style>Ирмос</style>: Вознесе́на Тя видевши Церковь на Кресте,/ Солнце праведное,/ ста в чине своем,/ достойно взывающи:/ слава силе Твоей, Господи.</p>
				<p>Предочистив око твоего сердца страстнаго смущения, Космо́ иера́рше,/ пение воспел еси красное и спасительное/ и Церковь просветил еси.</p>
				<p>Целе́ние всякаго уныния/ бывают твоя, Космо, всехвальная лю́бящим пе́сненная наслаждения,/ догма́тами украша́емая и сладкогласия добро́тами.</p>
				<p>Неду́гующую, всеблаженне, Церковь/ хульными веле́ньми Копрони́мовыми и блуди́выми/ исцелил еси писа́ньми, им иже сладкопесненно песнопе́л еси.</p>
				<p>Яко чудны твоя песни и всякаго, отче, исполнены разума,/ имиже я́вственно всем открыл еси Христовы тайны,/ страшныя истинно и пречудныя.</p>
				<p>
					<style>Богородичен</style>:</p>
				<p>Пресвятую воспои́м Богородицу,/ Воплощенное родившую Божие Слово во дву естеству́, Единей же Ипостаси,/ якоже Косма Божественный научи́.</p>
				<p>
					<style>Песнь 5</style>
				</p>
				<p>
					<style>Ирмос</style>: <style>Вскую</style> мя отри́нул еси/ от лица Твоего, Свете незаходимый,/ и покрыла мя есть чужда́я тьма окаяннаго,/ но обрати мя и к свету заповедей Твоих/ пути моя направи, молюся.</p>
				<p>Неукло́ннии путешественницы стези́ узкия и жестокия бы́сте,/ напа́стей мно́жество, яко пены морския отрева́юще,/ яко неразсе́днии столпи́, сердца́, страстотерпцы, яко на камени веры утвердивше.</p>
				<p>Вити́йствуя Божественная и Богословя спасительная учения,/ усте́н терпи́ши растерзания, ума крепостию загражда́я уста́, на Бога, Тарахе мучениче,/вредосло́вие глаголющая сотво́ршаго.</p>
				<p>На че́тверо протяза́ем и ран я́звами одержи́м,/ душевное показу́я доблественно востание./ Темже венценосец явлься с тождестрада́льники, Прове,/ Царю всех предстои́ши.</p>
				<p>
					<style>Богородичен</style>
				</p>
				<p>Больши Горних сил еси Слово поро́ждши Отчее, Дево,/ Собезначальное и Соприсносущное, <style>егоже</style> све́тлостьми      страстотерпцы озари́вшеся,/ безбожия нощь преидоша.</p>
				<p>
					<style>Ин</style>
				</p>
				<p>
					<style>Ирмос</style>: Ты, Господи, мой свет,/ в мир пришел еси,/ Свет Святый, обраща́яй из мрачна неве́дения/ верою воспевающия Тя.</p>
				<p>Вещание твое, му́дре, во вся концы протече́,/ песньми возвеселяя Божественными, Космо, хва́лящих тя.</p>
				<p>Закон естественных паче, - рекл еси, -/ рождшую Пресвятую Богородицу Пребожественное Слово;/ тем тя ублажаем.</p>
				<p>Песни дивныя сладостно поя́,/ воспел еси неизреченное Владычне,/ еже из Девы Пречистыя Рождество священнейше.</p>
				<p>
					<style>Богородичен</style>
				</p>
				<p>Просветиша молния Твоего Рождества, Всепетая, всю вселенную,/ и земля подвижеся от прелести к вере Его.</p>
				<p>
					<style>Песнь 6</style>
				</p>
				<p>
					<style>Ирмос</style>: Очисти мя, Спа́се,/ многа бо беззако́ния моя/ и из глубины зол возведи, молюся:/ к Тебе бо возопи́х, и услыши мя,/ Боже, спасения моего.</p>
				<p>Оружие Си́льнаго бывше верою,/ сердца́ зловерных му́жески уязви́сте,/ подви́гшеся на ня до́блественно, страстотерпцы великоименитии.</p>
				<p>Яко древле Даниила в рове зве́рие устыде́шася,/ тако и ныне крепких ору́жников веры на три́знищи устрашишася,/ укроти́вшеся честны́ми их страдании.</p>
				<p>Прободе́ным Твоим ре́бром, Владыко,/ тожде образуя, Тарах приемлет в ре́бра прободе́ние,/ и о́цтом напая́ется, и огнем в главу лю́те попаляется.</p>
				<p>
					<style>Богородичен</style>:</p>
				<p>Заченши без Се́мене во утробе Превечнаго, Чистая,/ и родила еси плотию естеством Безплотнаго,/ и млеко́м поила еси Питающаго всех, Богомати Неискусобрачная.</p>
				<p>
					<style>Ин</style>
				</p>
				<p>
					<style>Ирмос</style>: Пожру Ти со гласом хваления, Господи,/ Церковь вопиет Ти,/ от бесовския кро́ве очи́щшися,/ ради милости от ребр Твоих/ истекшею Кровию.</p>
				<p>Словеса твоя, яко сот сладкий, яви́шася,/ благочестивых сердца́ веселящя,/ поющих Крещение Спасово, Сретение же Симеоново и отпущение.</p>
				<p>Не словесы́, но вещми́ ты представил еси:/ востание, блаженне, Ла́зарево из мертвых, и детей хваление,/ и зависть иудейскую, - в песнех.</p>
				<p>Возвышение Треблаженнаго Древа украси́л еси,/ воспев песнь веселия всяческаго исполнену/ и радости сущия в пении того, всеблаженне.</p>
				<p>
					<style>Богородичен</style>:</p>
				<p>Глаголом Твоим Богодухнове́нным, Отрокови́це, после́дующе,/ Тя блажим вси ро́ди, Дево,/ яко Бога Блаженнаго Блаженную бывшую Родительницу.</p>
				<p>
					<style>Кондак мучеников, глас 2</style>
				</p>
				<p>
					<style>Подобен:</style> Вышних ища</p>
				<p>Троицы нам славу яви́ша,/ до́блии Христовы оружницы и мученицы,/ с Тара́хом Пров же и Андрони́к:/ обличиша бо все мучителей безбожие, верою до́блественне страда́льчествовавше. </p>
				<p>
					<style>Икос</style>:</p>
				<p>Иису́совы страсти до́блественно подража́вше,/ купно с Тара́хом мудрым Пров же и Андрони́к,/ радующеся, пострадаша на три́знищи, беззаконных обличающе безбожие./ Тем и мы, любовию чтуще память их,/ в песнех похвалим и верно подвиги пропове́даем:/ яко дивен бо Господь, светильники в мире прославив сия,/ верою до́блественно страда́льчествовавшия.</p>
				<p>
					<style>Песнь 7</style>
				</p>
				<p>
					<style>Ирмос</style>: Божия снизхожде́ния/ огнь устыде́ся в Вавилоне иногда́,/ сего ради о́троцы в пещи́ ра́дованною ногою,/ яко во цве́тнице, ликующе, пояху:/ благословен еси, Боже отец наших.</p>
				<p>Уше́с отъятие претерпел еси, радуяся, Тарахе славне,/ яко благопослушли́в раб Приклоншаго тебе ухо милостивнейшее/ и молитвы твоя Совершившаго, зовуще:/ благословен еси, Боже отец наших.</p>
				<p>Протяза́еми мученицы и му́ками ра́ними/ твердым смыслом пребеззако́ннующим сопроти́вистеся,/ и, победоносцы бывше, поете:/ благословен еси, Боже отец наших.</p>
				<p>Исполнися дух твой Божественныя росы́ и прохлаждения,/ егда ру́це огне́м и главу попаля́ху ти,/ и, якоже дети, взывал еси, Тарахе:/ благословен еси, Боже отец наших.</p>
				<p>Кропле́нием, святии, честны́х крове́й ваших пре́лести у́глие погаснете,/ ро́су Божественныя нам источающе благодати/ и исцеле́ния проливаете во́ды, хва́лящим вашу память всегда.</p>
				<p>
					<style>Богородичен</style>
				</p>
				<p>Истощевается во утробу Твою, Отеческих недр не оставль, Соверше́ннейшее Слово,/ и плоть видится, и Младенец раждается,/ Емуже поем, Дево, радующеся:/ благословен еси, Боже отец наших.</p>
				<p>
					<style>Ин</style>
				</p>
				<p>
					<style>Ирмос</style>: В пещи Авраа́мстии отроцы перси́дстей/ любовию благочестия паче,/ не́жели пламенем, опаля́еми, взываху:/ благословен еси в храме славы Твоея, Господи.</p>
				<p>Веселится вся́ка душа́,/ песнопения твоя, Богомудре отче, прочита́ющи и верою зовущи:/ отец наших Боже, благословен еси.</p>
				<p>Воистинну язык твой -/ трость книжника скоропи́сца, отче, бысть Святаго Духа,/ писавший великая чудеса Слова.</p>
				<p>Закон побеждается о тебе похвалении, отче,/ ни бо и́мать, что хвалению достойно вещати,/ тебе Владычняя изре́кшу вели́чествия.</p>
				<p>
					<style>Богородичен</style>:</p>
				<p>Кий Тя язык земных достойно ублажит, Бога рождшую, Богоневесто?/ Тем верою зовем:/радуйся, Дево Чистая, радуйся, Препрославленная.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халдейский мучитель/ Богочестивым нейстовно разжже́,/ силою же лучшею спасе́ны сия видев,/ Творцу и Изба́вителю вопияше:/ о́троцы, благословите,/ священницы, воспо́йте,/ людие, превозноси́те во вся веки.</p>
				<p>Просвеще́ни я́звами и красными добро́тами добротво́рнаго и чуднаго страдания/ Господу предстои́те, венценосцы вси,/ Света тамо сущаго, испуща́ема бога́тно, исполняемы и любовию поюще непрестанно:/ отроцы, благословите,/ священницы, воспойте/ людие, превозносите во вся веки.</p>
				<p>В себе неи́стовяся пребезу́мный мучитель,/ яко побежден вашими противле́нии,/ вскоре повелевает уморити мече́м вас, Содетелю и Изба́вителю поющия:/ отроцы, благословите,/ священницы, воспойте,/ людие, превозноси́те во вся веки.</p>
				<p>Троицы побо́рницы, добропобе́днии мученицы,/ иже безбожия зи́му разо́рше теплотою веры,/ верных предсто́лпие, цве́ти кра́снии умнаго рая́,/ пристанища сущим в бури, непреклоннии столпи́,/ Андрони́к, и Пров, и Тара́х почитаются.</p>
				<p>
					<style>Богородичен</style>
				</p>
				<p>Со Безплотными чи́нми,/ с мученик воинствы, со апостолы и пророки,/ всеми владычествующую тварьми Владычицу яко Херувим святейшу/ и Едину Божию Чистую Матерь благоче́стно поем,/ Христа превознося́ще во вся веки.</p>
				<p>
					<style>Ин и</style>
				</p>
				<p>
					<style>Ирмос</style>: Руце распросте́р Дании́л,/ львов зия́ния в ро́ве затче́,/ огненную же силу угаси́ша,/ добро детелию препоя́савшеся,/         благочестия рачи́тели, о́троцы взывающе:/ благословите вся дела Господня Господа.</p>
				<p>Жезло́м укрепля́еми твоих догма́тов, славне,/ тя хва́лящий отвращаемся всяких еретических злоб/ и песнопоем благочестно Христу, зовуще:/ благословите вся дела Господня Господа.</p>
				<p>Всех яко выше умом, Космо́, быв,/ ве́черю написал еси, в <style>нейже</style> пре́дал есть Господь Живоно́сныя Тайны/ и предание страшное, безчеловечие же Иудино,/ <style>егоже</style> и бежати нас научил еси.</p>
				<p>Света Невещественнаго заря́ми осия́ем, Космо́ всепреподобне,/ Страсти пречистыя написал еси,/ и погребение, и Востание, и Преображение Христово,/ научив вся воспевати:/ благословите вся дела Господня Господа.</p>
				<p>
					<style>Богородичен</style>
				</p>
				<p>Жезл из корене Иессе́ева Ты израстила еси, Дево Пречистая,/ Цвет, Господа, рождшая, нас благоухавшаго/ миро дыха́тельными воня́ми Страсте́й Его,/ тем вси Тя благословим, Марие Богоневе́сто.</p>
				<p>
					<style>Песнь 9</style>
				</p>
				<p>
					<style>Ирмос</style>: Устраши́ся всяк слух/ неизрече́нна Божия снизхождения,/ яко Вышний волею сни́де даже и до плоти,/ от Девическаго чрева быв Человек./ Темже Пречистую Богородицу, вернии, величаем.</p>
				<p>Возмогоша телесы́ тленными нетленныя подвиги пристяжа́ти, доблественнии,/ и Ангелом уподобишася, Царство Божие приемше недви́жимое,/ Пров, и Тара́х, и Андрони́к, Христовы угодницы.</p>
				<p>Яви́стеся у́глие, Огне́м Невещественным та́инственне вжигаеми,/ и пожго́сте вещественную лесть, великомученицы,/ и, возсиявше, яко свет, тварь озаряете/ и спасаете от страсте́й и бед души наша.</p>
				<p><style>Днесь</style> приносит празднство летнее светло и радостно Церковь Христова,/ Божественное сие ваше торжество,/ и веселятся с вами пророцы, апостоли и вси мученицы,/ страстоносцы, победители великоимени́тии.</p>
				<p>Взястеся в светови́дная ра́йская, страстоносцы, селения,/ оде́явшеся светлою ризою, юже исткасте многови́дными муками,/ и Престолу предстоите Вседержителя,/ о всех прилежно молящеся.</p>
				<p>
					<style>Богородичен</style>
				</p>
				<p>Пощади мя, Спасе, рождейся и сохранивый Рождшую Тя нетленну по Рождестве,/ егда сядеши судити вся дела моя,/ беззакония и грехи моя, пре́зри яко Безгрешен,/ Милостив яко Бог и Человеколюбец.</p>
				<p>
					<style>Ин</style>
				</p>
				<p>
					<style>Ирмос</style>: Камень нерукосечный/ от несекомыя горы Тебе, Дево,/ краеугольный отсечеся,/ Христос, совокупивый разстоящаяся естества,/ тем веселяшеся, Тя, Богородице, величаем.</p>
				<p>Богат, благороден быв, всеблаже́нне,/ доброде́тельными заря́ми сия́я и просвещая верныя, Космо,/ тя хвалами почитающия и православно поющия:/ тя величаем, трисвя́те.</p>
				<p>Зако́ны сияя Божественными/ и те́ми, блаженне, твое стадо якоже на па́жить живоно́сную наставив,/ яко подоба́ше, преподобне, к Небесе́м преставился еси,/ плоды боле́зней твоих пожина́я.</p>
				<p>Показася тебе незаходяй Свет,/ ныне преставльшуся тебе от привре́менных, яко очище́нному праведно,/ ясне́е же и честне́е <style>егоже</style> наслаждаяся,/ помяни тебе почитающия, достославне.</p>
				<p>
					<style>Богородичен</style>
				</p>
				<p>Тя, Пресвятую Деву и Серафим сла́внейшу,/ рождшую Христа, Богородице,/ пребезначально возсиявшаго от Отца, якоже пи́сано есть,/ славословяще, ублажаем.</p>
				<p>
					<style>Светилен Октоиха. И святых</style>
				</p>
				<p>
					<style>Подобен</style>: Учеником зрящим</p>
				<p>Триплете́нный лик страстотерпец,/ Тара́ха и Прова вси со Андрони́ком, песньми хва́льными увенчаем:/ строга́ния бо претерпеша, и лютыя раны, и болезни/ и со Христом царствуют.</p>
				<p>
					<style>Богородичен</style>:</p>
				<p>Херувим явилася еси сла́внейши и Серафим показалася еси вы́шши,/ яко Бога Рождшая воплощенна,/ земны́м же показавшаго стези правыя ше́ствовати, ко спасению водя́щия.</p>
				<p>
					<style>На Литургии: прокимен глас 4:</style> Святым, иже суть на земли Его, удиви Господь вся хотения Своя в них. <style>Стих</style>: Предзрех Господа предо мною вы́ну: <style>Апостол ко Ефесе́ом, зачало 233</style>. Аллилуия, <style>глас 4</style>: Воззваша праведнии, и Господь услыша их. <style>Евангелие от Луки, зачало 106. Причастен:</style> Радуйтеся</p>
				<p>
					<style>Празднование святому Иоа́нну, Крести́телю Госпо́дню, на память пренесения из Ма́льты во град Га́тчину креста из части Дро́ва Животворящаго Креста́ Госпо́дня, Филе́рмскаго чудотворнаго образа Бо́жия Ма́тере, пи́саннаго святы́м Евангели́стом Луко́ю, и десны́я руки мощей свята́го Иоа́нна Крести́теля</style>
				</p>
				<p>
					<style>На малой вечерни</style>
				</p>
				<p>
					<style>Стихиры на 4, глас 8</style>:</p>
				<p><style>Днесь</style> возсия память твоя, Предтече,/ яко светило ве́лие лучи обильныя чудес излива́ющи,/ благочестивых сердца́ озаряющи,/ и утешение подающи всем с верою приходящим и покланяющимся тебе,/ заступнику и поборнику земли Российския,/ и теплому молитвеннику о душах наших.</p>
				<p>Светлое торжество духовное устроя́ет нам рука твоя, Предтече,/ соводвори́тися бо с нами, почитающими тя усердно, пришел еси ви́димым образом,/ приносящи дары Божественныя благодати,/ сего ра́ди к тебе взываем:/ буди нам помощник, и ходатай, и руководитель,/ на спасения стези́ наставляющий.</p>
				<p><style>Днесь</style> пала́та присносве́тла является/ пришествием тебе, светильника невечерняго Света./ Торжествует град, его же благословляет десница твоя, Крестителю./ Светло празднуют благовернии людие, вхождением ея осеня́емии,/ и покланялся тебе, глаголют:/ избави молитвами твоими от всякаго зла,/ находя́щаго за множество прегрешений на рабы твоя.</p>
				<p>Божественное сокровище и богатство неистощимое/ даровася державному граду десница твоя, Предтече Господень,/ и положися че́стне в Божественней храме,/ и бысть духовнаго веселия вина́ тепле любящим тя, пророков верховнейший,/ иде́же священно собравшеся,/ воспеваем тя благодарным сердцем, яко Авраама,/ пресе́льника к нам преславна и молитвенника о душах наших.</p>
				<p>
					<style>Слава, глас 6</style>:</p>
				<p>Крест Твой, Господи,/ оружие на враги видимыя и невидимыя нам даровася,/ да будет убо неви́димая сила его/ огнь, попаляяй лица сопротивных,/ хотящих бра́ни неправедно.</p>
				<p>
					<style>И ныне, глас тойже</style>
				</p>
				<p>Просте́рши Божественныя руце Твои,/ и́миже Создателя воплотившагося носила еси,/ умоли Его, Всеблагая Владычице,/избавити от искушений и страстей, и бед/ любовию чтущих святую икону Твою, Приснодево.</p>
				<p>
					<style>На стиховне стихиры, глас 2</style>:</p>
				<p>Иде́же осеня́ет рука твоя, Христов Предтече,/ тамо струи благодати, от Бога тебе данныя, изливаются обильно,/ страхом отбега́ют демони,/ различныя человеков исцеляются стра́сти и неду́ги,/ плоды духовных дел процветают, благочестие утверждается,/ и вси приходящии и прикасающиися ея,/ зарею Божественнаго света просвещаются/ и спасаются молитвами твоими.</p>
				<p>
					<style>Стих</style>: Благословен Господь Бог Израилев,/ яко посети и сотвори избавление людем Своим.</p>
				<p>Светильник горя́ и светя́ от Богочеловека нарече́н был еси, Крестителю,/ мы же возрадовахомся в день сре́тения твоего,/ егда десницею твоею Отечество наше озари́ти восхотел еси,/ к ней же с любовию притекающе,/ воспоминаем Божественное учение и Ангельское на земли житие твое,/ емуже подража́ти сподо́би славящих тя.</p>
				<p>
					<style>Стих</style>: И ты, отроча́,/ пророк Вышняго наречешися.</p>
				<p>Зря́ще телесныма очи́ма святую твою руку,/ умными очесы́ зрим тебе, ангела,/ <style>егоже</style> посла́ в мир Великаго Совета Ангел,/ пред лице́м Своим угото́вати пути Его/ крещением покаяния во оставление грехов,/ Провозвестниче, исправи стези заблуждения молитвами твоими.</p>
				<p>
					<style>Слава, и ныне</style>:</p>
				<p>Преклонившися свыше Всецарица Мати и Дева,/ благословеньми венча́ет воспевающих Ю́, и сице моля́щихся:/ Надеждо христиан, сподоби смиренных нас Небеснаго Царствия,/ ничтоже бо не возможно ходатайству Твоему.</p>
				<p>
					<style>На велицей вечерни</style>
				</p>
				<p>
					<style>По обычном псалме поем</style> Блажен муж: <style>1 антифон</style>. На Господи, воззвах: <style>стихиры на 8, глас 5</style>:</p>
				<p>Руку твою, прикоснувшуюся пречистому верху́ Владычню,/ с нею же и перстом Того нам показал еси,/ воздежи́ о нас к Нему, Крестителю, яко дерзновение имея много,/ ибо болий пророков всех от Него свидетельствован еси./ Очи же твои паки Всесвятаго Духа ви́девшия,/ яко в виде голубине соше́дша,/ воздвигни к Нему, Крестителю, и милостива нам соделай,/ и прииди, стани с нами,/ запеча́таяй пение и предначинаяй торжество́.</p>
				<p>Пе́рвее к антиохийскому народу рука твоя благодатная/ яко дар Божественный Лукою Евангелистом перенесе́ся,/ таже восточным царе́м Багрянородным даровася./ Ныне же от запада приходит благословити народ российский,/ изливая струи Божественныя благодати./ Крестителю Христов! всех нас помяни,/ да избавимся от бед и скорбей;/ тебе бо даде́ся благодать молитися за ны.</p>
				<p>Да устро́иши пути Господни и стези пра́вы сотвориши Богу в человецех,/ да уготовиши Господеви люди российския соверше́нны; прежде пришествия твоего посылаеши к ним священныя дары твоя,/ последи же, аки сам с Небесе яве приходя посети́ти избранный тобою христианский народ,/ десницу твою Божественную нетлением прославленную, подаеши нам, Крестителю,/ во<style>еже</style> просветити и озарити мысли верных и укрепити в благочестии./ Темже духовными песньми вси согласно тебе вопием:/ Пророче и проповедниче Истины!/ моли спастися всем людем страны нашея.</p>
				<p><style>Днесь</style> возсия в концех северных,/ яко светоносное солнце, рука твоя честна́я, Крестителю!/ Агнца Божия плотию явившагося, всем показа́вшая,/ и покаяния спасительныя пути;/ юже, яко сокровище Божественных даров, верою приемлюще,/ и со страхом прикасающеся, и покланяющеся любовию духовною,/ приемлем от <style>Тебе</style>, Христов Предтече, источник исцелений,/ просвещение душ, благодать утешения и велию милость.</p>
				<p>Торжествует духовно лику́ющи Христова Церковь/ в принятии мощей твоих, Предтече,/ град освящается и вси православнии людие вопиют:/ Крестителю Христов! ты наша крепость и утверждение,/ ты наша добро́та и тобою хвалимся,/ моли Христа Бога спасти любовию тя славящия.</p>
				<p>Иисус одолева́ше и побеждаше Амали́ка,/ егда руце Моисеевы просте́ртыя в молитве ко Господу поддержа́ста Аарон и Ор;/ тако сотвори Господь российскому воинству побеждати всегда и одолевати враги,/ егда благоговейно твою пречистую руку приемше, держаху, и усердне лобыза́ху,/ просяще с верою помощи во бране́х и победы на сопротивныя. </p>
				<p>Бездна неизчерпаемыя Божия благодати,/ за принятие с верою и благоговением <style>десницы</style> Пророка,/ мзду пророчу вскоре воздает христианом,/ их же да сохранит, сице благоволивый Бог,/ молитвами твоими, Предтече.</p>
				<p>Ефрема и Манассию целомудренный Иосиф приводит к патриарху Иакову,/ да благословением и возложением рук святаго Израиля/ сни́дет вседействующее Божие благословение на сыны его;/ ныне же мы, подклоняя главы под твою, всеблаженне, многомощную десни́цу,/ молим тя со слезами, Крестителю,/ да твоих ради заслуг снидет на нас всесильное благословение Всевышняго.</p>
				<p>
					<style>Слава, глас тойже</style>:</p>
				<p>Ве́лия слава твоя, достохвальне Предтече,/ деснице бо твоей главу Свою преклони Иисус,/ Господь господствующих и Владыка владеющих./ Велие человеколюбие Свое Всеблагий Бог показа́ на нас,/ егда благоизво́ли сию даровати нам, яко Богосветлое украшение и утверждение,/ темже радостно воспоем Промыслителю нашему сию хваления песнь:/ Велий еси, Господи, и чу́дны дела Твоя.</p>
				<p>
					<style>И ныне, Богородичен, глас 8</style>:</p>
				<p>Пе́рвее написавшейся твоей иконе Евангельских тайн благовестником,/ и к Тебе, Царице, принесе́нней:/ да усво́иши ту и сильно соделаеши спасти честву́ющия Тя,/ и порадовалася еси, яко сущи милостива спасения нашего Соделательница,/ и, на ту зрящи, глаголала еси со властию:/ с сим образом благодать Моя и сила,/ и мы истинно веруем, яко се рекла еси, Госпоже./ Сим образом с нами пребу́ди,/ ему же благоговейно предстояще, покланяемся Тебе, раби Твои,/ посети ны матерними Твоими щедротами.</p>
				<p>
					<style>Вход. Прокимен дне и чтения три</style>
				</p>
				<p>Исхода чтение<style> (глава 14)</style>:</p>
				<p>Рече Господь к Моисею:/ возми жезл твой и простри́ руку твою на море, и расторгни е́./ Простре же Моисей руку на море, и разступися вода./ И внидо́ша сы́нове Израилевы посреде́ моря по су́ху; и вода им бысть стена одесну́ю и стена ошу́юю./ Погнаша же еги́птяне, и внидоша в след их всяк конь фараонов и колесницы и всадники посреде́ моря./ И простре́ Моисей руку на море, и устройся вода ко дню на место;/ еги́птяне же бежаша под водою./ И, обратившися, вода покры́ колесницы и всадники и всю силу фараонову, вшедши в след их в море,/ и не оста́ от них ни един./ Сынове же Израилевы проидо́ша по су́ху посреде моря.</p>
				<p>Царств третиих чтение<style> (глава 8):   </style>
				</p>
				<p>Ста Соломон пред лицем жертвенника Господня пред всем собором Израилевым./ И воздев руце свои на небо, рече:/ Господи Боже Израилев! несть бог, якоже Ты на Небеси горе и на земли ни́зу./ <style>Аще</style> небо, и Небо небесе не довлеют Тебе, кольми́ паче храм сей, <style>егоже</style> создах Имени Твоему,/ и да при́зриши на молитву мою, Господи Боже Израилев,/ еюже молится раб Твой пред Тобою к Тебе <style>Днесь</style>./ Да будут очи Твои отверсты на храм сей день и нощь, на место сие, о нем же рекл еси:/ будет Имя Мое тамо, еже услышати молитву, еюже молится раб Твой на месте сем во дни и нощи./ И услышиши мольбу раба Твоего и людей Твоих Израиля, о них же помолятся на месте сем,/ и Ты услышиши на месте обиталища Твоего на Небеси;/ и сотвориши, и милостив им будеши.</p>
				<p>Премудрости Соломоновы чтение <style>(глава 4):  </style>
				</p>
				<p>Праведник <style><style>Аще</style></style> пости́гнет сконча́тися, в покои будет./ Осудит же праведник умираяй живущия нечестивыя;/ узрят бо кончину праведнаго и не уразумеют, что усове́това о нем, и во что утверди́ его Господь:/ приидут бо в помышление согрешений своих ужа́сни, и обличит их противу беззакония их./ Тогда станет в дерзновении мнозе праведник, пред лицем оскорбивших его и отметающих труды его./ Видевше же его смятутся страхом многим, и ужасну́тся о преславном спасении его./ И рекут в себе, кающеся:/ сей бе, <style>егоже</style> име́хом не́когда в посме́х и в притчу поношения./ Безумнии, житие его вменихом неи́стово, и кончину его безчестну./ Како вменися в сынех Божиих, и во святых жребий его есть;/ убо заблуди́хом от пути истиннаго, и правды свет не облиста нам, и солнце не возсия нам./ Беззаконных исполнихомся стезь и погибели, и ходихом стези непроходны,/ пути же Господня не разуме́хом.</p>
				<p>
					<style>На литии стихиры, глас 1</style>:</p>
				<p>Глас сый вопиющаго в пустыни,/ Пророк и учитель обличил еси велехва́льныя фарисеи, глаголя к ним:/ порождения ехи́днина, сотворите плоды достойны покаяния,/ ныне Божественною десницею твоею, православными Россианами любезне почитаемою,/ показу́еши ясно перст Божий,/ наказу́ющий нечестие презрителей веры, отвергших тя,/ отягощающи над ними руку благочестиваго воинства,/и расточающи их яко овцы, неимущия пастыря,/ покайтеся, вопия,/ <style>да не когда</style> во веки прогневается Господь,/и погибнете от пути праведнаго.</p>
				<p>Богоотступный Иулиан, люте́йший зло́бою Ирода,/ тщашися истребити в правоверных всю святыню,/ искаше сожещи руку твою, Предтече;/ но вотще шата́яся, вскоре поги́бе с шумом нечести́вый./ Поборник же благочестия российский народ, благоговейно сию почитая,/ яко светильник на свещнице, во святем храме поставляет ю́, и хранит святолепно;/ тем же утвердити страну нашу в мире, и сохранити вся люди молися, Предтече,/ теплый предстатель наш ко Господу.</p>
				<p>Любовию уготовавших тебе златоко́ванный ковчег благоле́пнейший,/ в нем же святая десница твоя че́стне положися,/ воздая богатно приношения,/ хра́м Духа Божественнаго сотвори ходатайствы твоими, Крестителю,/ зарею Божия премудрости освещая во <style>вся</style> дни,/ во<style>еже</style> стояти им в Православии непоползнове́нно.</p>
				<p>Коль благ Бог Израилев правым сердцем,/ прежде<style>еже</style> родитися прови́дящий издале́че достойных Того благодати,/ чудодействующую бо в дальних странах десницу праведника,/ взима́я от лица неправды и ущедряя, ея же восхоте уще́дрити,/ вручает напосле́док дней многобогатый дар сей стране нашей, тайно веща́я:/ приими́те залог Моея благодати, благодати тезоимени́таго./ Се дах его стража страны вашея,/ видите, яко рука Моя сотвори сия вся.</p>
				<p>
					<style>Слава, глас 8</style>:</p>
				<p>Даждь славу Богу твоему, Россие!/ Яко Просла́вивый тебе досе́ле множеством святых, не оставляет прославляти и ныне./ Се бо многоценное сокровище, в различных странах доселе сокрываемое,/ благоизволи даровати тебе многочудесную руку Предтечеву,/ оружие мирно, утверждение державно, сте́ну необори́му/ и невреди́мое сопротивными ограждение новому Сиону.</p>
				<p>
					<style>И ныне, глас 2</style>:</p>
				<p>Предстоя пред Твоим, Всечистая, образом/ все христоименитое людей множество, достойно блажат Тя, Матерь Божию,/ и прославляют раболепно, и честву́ют и молятся Тебе по Бозе,/ да мир умири́ши в православии, и веру утвердиши,/ и спасеши от всех зол Твоя рабы, едина Благословенная.</p>
				<p>
					<style>На стиховне стихиры, глас 2</style>:</p>
				<p>Действуяй вся во всех, Боже,/ неизреченную милость Твою явил еси нам,/ подая благословение рукою пророков верховнейшаго,/ о всех де́лех Твоих благодарение Тебе приносим.</p>
				<p>
					<style>Стих</style>: Благословен Господь Бог Израилев,/ яко посети и сотвори избавление людем своим.</p>
				<p>Весь Богоносен явился еси, Крестителю,/ егда рукою твоею прикоснулся еси верху́ Владычню,/ слухом же Родителев глас слыша и очима сошествие Святаго Духа узре́л еси,/ тем же и нас, почитающих Богоноснаго тела твоего останки,/ сотвори сосуды че́стны к принятию даров Божественныя благодати.</p>
				<p>
					<style>Стих</style>: И ты, отроча,/пророк Вышняго наречешися.</p>
				<p>Перстом <style>десницы</style> твоея/ древле показал еси людем грядущаго к тебе крестится Агнца Божия,/ взе́млющаго грехи всего мира;/ ныне же предлежащими персты,/ нетлением сияющими, и благочестно от всех почитаемыми,/ загладив неве́дения начерта́ние,/ напиши на скрижалех сердец наших Боговедение покланяемыя Троицы.</p>
				<p>
					<style>Слава, глас 8</style>:</p>
				<p>Неизчетный в милости, Боже наш!/ Праведных ради обещавый не погуби́т грешный на земли,/ повелел еси ты́я в молитву призывати,/ и ныне, молящеся Тебе, Благоутробне,/ приводим в молитву честна́го пророка Твоего угодника,/ да его ради пощади́ши нас, избавляя от всех искушений и бед,/ и спасеши души наша.</p>
				<p>
					<style>И ныне, глас тойже</style>:</p>
				<p>Крепкое заступление и сте́ну неруши́му стяжавше,/ всечестную и чудотворную икону Твою, Богомати,/ молим Тя православным Христианом победы на враги даровати/ и спасти достояние Твое.</p>
				<p>
					<style>На благословении хлебов: Тропарь, глас 2</style>:</p>
				<p>Память праведнаго: <style>или сей, глас 4</style>:</p>
				<p>От запада возсия́вши Предтечева рука,/ лучи испущает нетления верным исцелений,/ свыше собирает множество Ангел,/ до́ле же созывает человеческий род,/ единогласно возсылати славу Христу Богу.</p>
				<p>
					<style>На утрени</style>
				</p>
				<p>На Бог Господь: тропарь Предтечи, дважды. Слава, и ныне, Богородичен воскресен по гласу тропаря.</p>
				<p>
					<style>По 1-й кафизме седален, глас 4</style>:</p>
				<p>Воистинну пророков бо́льший нареклся еси, Иоанне,/ они бо по рождестве своем проро́чествоваша,/ ты же, Крестителю, еще сый во чреве матере, сподобился еси таково́го дара,/ и был еси первейший благовестник воплотившагося Избавителя,/ устна́ми бо матере твоея Богоизбранней Отроковице вещал еси:/ отку́ду мне сие, да прииде Мати Господа моего ко мне?/ Сего ради вопием тебе:/ радуйся, зерца́ло, тайны Божия нам являющее.</p>
				<p>
					<style>Слава, и ныне, Богородичен</style>:</p>
				<p>Тебе вси роди человечестии хва́льныя дары приносят, Владычице,/ и молятся яко Царице и Матери Божией,/ покрый и соблюди, Госпоже, молитвами Твоими,/ и спаси от бед души наша.</p>
				<p>
					<style>По 2-й кафизме седален, глас 8</style>
				</p>
				<p>Похвали́ Бога твоего, граде Петро́в,/ и да возвеселятся сердца́ православных христиан;/ яко благоизволи Вышний даровати нам десницу покаяния проповедника,/ в рожденных жена́ми большаго Иоанна, покрывающаго и защищающаго град и люди,/ <style>егоже</style> почитающе, возвеличим Бога нашего,/ давшаго нам священный залог милости Своея.</p>
				<p>
					<style>Слава, и ныне, Богородичен</style>:</p>
				<p>Покланяющеся образу Твоему, Богомати, вернии раби Твои,/ молим Тя, в день Судный избавити нас, и сподобити Царствия Небеснаго,/ Марие Благословенная, православных похвало.</p>
				<p>
					<style>Таже полиелейныя псалмы, по сем величание</style>
				</p>
				<p>Величаем тя,/ Крестителю Спасов Иоанне,/ и почитаем вси/ честныя твоея руки пренесение.</p>
				<p>
					<style>Стих</style>: Блажен муж, бояйся Господа</p>
				<p>
					<style>Стих</style>: Направити ноги наша на путь ми́рен.</p>
				<p>
					<style>По полиелеи седален, глас 8</style>:</p>
				<p>Закона гла́си нея́сни быша и косноглаголание Моисеево/ словеса благодати в гада́ниих изъяви;/ ты же начало Евангелия сый, светлый глас вопиющаго нареклся еси,/ясно бо возвестил еси пришедшаго в мир Спасителя,/ <style>егоже</style> моли о нас, Предтече.</p>
				<p>
					<style>Слава, и ныне, Богородичен</style>
				</p>
				<p>Приступи́те с веселием, Богоизбраннии и христолюбивии людие,/ и честный образ Богоматере любезно приимите;/ се бо щедрот море неизчерпаемое, источник сладкий изливает благодати,/ от негоже вси спасение почерпа́ем.</p>
				<p>
					<style>Таже степенна, 1-й антифон 4 гласа. Прокимен</style>: Тамо возращу рог Давидови,/ угото́вах светильник пома́занному Моему. <style>Стих</style>: Враги́ Его́ облеку́ студо́м,/ на Не́мже процвете́т святы́ня Моя́. <style>Евангелие от Луки, зачало 31</style>
				</p>
				<p>
					<style>По 50-м псалме стихира самогласна, глас 6</style>:</p>
				<p>Плотскаго пришествия Христова нача́ло,/ пророков конец и глас Слова сый, взывал еси:/ покайтеся, приближися бо Царство Небесное;/ темже угото́вавый пути Господни,/ благодати предшественник явился еси, Крестителю и Апостоле,/ моли Христа Бога, прегрешений оставление даровати/ празднующим любовию святую память твою.</p>
				<p>
					<style>Канон Предтечи со ирмосом на 8, глас 1</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Твоя победительная десни́ца/ Боголепно в крепости прославися;/ та бо, Безсмертне,/ яко всемогущая противныя сотре,/ Израильтяном путь глубины новосоделавшая.</p>
				<p>Устне нечи́сты, и сердце, и глас недостойный/ движу к тебе на моление, Крестителю Христов,/ но ты глас Слова и орга́н Духа Божия сый,/ потщися на помощь,/ сердце просвети, ум мой озари светом Богоразумия и слово ми вдохни,/ да возмогу воспети с любовию вели́чия твоя.</p>
				<p>В молитвах Господеви предстоя,/ якоже звезда Солнцу предтеки́й,/ радости Небеснаго рая́ неизреченныя исполняяся,/ Безсмертному Царю, в безконечныя веки от Ангел безпрестанно хвалимому,/ присносущное с ними возсылая славословие,/ помяни нас на земли призывающих тя, Крестителю.</p>
				<p>Друг искренний Владыки быв, Крестителю всеблаженне,/ укрепи нас любити Его нравом правым/ и страстей тлетворных возгнушатися, влекущих к гибели.</p>
				<p>Виновное спасения нашего всечестно́е Древо Креста,/ предлежащее видяще,/ вернии почти́м и радостно облобыза́ем,/ источающее нам освящение, и жизнь, и лютых избавле́ние.</p>
				<p>
					<style>Богородичен</style>:</p>
				<p>Якоже родством естественным совоку́плени,/ тако и молитвенным согласием, вы едино су́ще,/ Мати всех Царя и Божественный Предтече,/ мольбу сотворите вку́пе к благоуветливому Владыке,/ да вашими ходатайствы преклонься,/ ущедрит и спасет люди Своя.</p>
				<p>
					<style>Песнь 3 </style>
				</p>
				<p>
					<style>Ирмос</style>: Еди́не ве́дый человеческаго существа немощь,/ и милостивно в не вообра́жен,/ препоя́ши мя с высоты силою,/ еже вопити Тебе, Святы́й:/ одушевленный храме нензреченныя славы Твоея, Человеколюбче.</p>
				<p>Подвигом добрым подвизався, течение скончав мечным усекновением,/ во светлости Небеснаго Иерусалима вни́ти и ликовствова́ти с Безплотными сподобился еси;/ и ныне с Небес простирая к нам отеческия объятия,/ рукою твоею привлещи́ всех в ограду Христову потщися, Крестителю,/ наставляя на путь покаяния тебе величающия. </p>
				<p>Свыше нас ныне назирая, всеблаженне,/ твоими молитвами от тли и бед сохрани,/ Божественному пропове́данию твоему верно последующих/ и пребывающих во учении спасительных твоих догма́тов.</p>
				<p>Бо́лий в рожденных жена́ми,/ имену́емый от Премудрости Вечныя,/ бу́ди нам премудрости и смысла хода́тай;/ да сподобимся с мудрыми девами внити в Чертог вечныя Божественныя Славы.</p>
				<p>Жезлом чудесным, Креста зна́мением от камене неплодна воду людем Твоим источивый, Боже,/ от неплодныя Елисаветы покаяния проповедателя миру даровав,/ десницею его нас обогатил еси,/ вся преславна твоя, Всесильный Владыко.</p>
				<p>
					<style>Богородичен</style>
				</p>
				<p>Яко венцем пресветлым благоукрашается град наш,/ Богородительнице, образом Твоим честны́м, паче луч солнечных сияющим/ и просвещающим хва́лящия Тя.</p>
				<p>
					<style>Песнь 4</style>
				</p>
				<p>
					<style>Ирмос</style>: Го́ру Тя, благодатию Божиею приосене́нную,/ прозорливыма Аввакум усмотри́в очи́ма,/ из Тебе изы́ти Израилеву,/ провозглашаше, Святому,/ во спасение наше и обновление.</p>
				<p>С воинствы Небесными водворяяся, Богому́дре,/ Христа умоли с ними спасти нас на земли сущих,/ почитающих тя в честне́м храме сем, Господень Предтече.</p>
				<p>Светильниче Света невечерняго,/ угасший благих дел светильник возжги в душах наших, огнем твоих молитв,/ да ясно узревше свет повелений Создавшаго,/ стопы наша направим по словеси Его.</p>
				<p>Бездну милосердия в струях Иорданских погрузивый рукою твоею, Крестителю,/ источники слез подаждь,/ разжения сласте́й погашающий и грехи очищающия.</p>
				<p>Неповинно закла́н был еси,/ яко агнец незлобив, Божественный Предтече,/ непорочная и священная жертва Творцу принеслся еси,/ темже верою тя молим,/ и нас возносити жертвы духовныя Богу настави.</p>
				<p>
					<style>Богородичен</style>
				</p>
				<p>Не отри́ни молений наших, Владычице Чистая,/ но посети милостию рабы Твоя, покланяющиися образу Твоему,/ упование христиан,/ в мире житие наше соблюди и подаждь спасение необори́мое.</p>
				<p>
					<style>Песнь 5</style>
				</p>
				<p>
					<style>Ирмос</style>: Просвети́вый сиянием/ пришествия Твоего, Христе,/ и осветивый Крестом Твоим мира концы,/ сердца просвети светом твоего Богоразумия,/ православно поющих Тя.</p>
				<p>Дивен Бог, во святых своих творяй чудеса,/ кости бо мертвыя Елисеевы мертваго воскреси́ша,/ руками Павловыми многи от неду́г и духов злых исцелева́хуся,/ рука же Крестителева бо́льшая источает чудеса,/ и подает исцеления верою почитающим ю́/ и благоговейно лобызающим.</p>
				<p>Приближився Свету крайнему,/ свет вторы́й по Божественному причащению был еси воистину,/ темже радующеся светлую и благонаро́читую память твою совершаем,/ и молим тя, Крестителю:/ просвети души наша дарованиями Вседетельнаго Духа.</p>
				<p>Не хода́тай, ни Ангел, но Сам Господь, пришедый в мир, спасе нас,/ Емуже правыя пути по́слан был еси угото́вати, блаженне./ Того ныне умоли, Крестителю,/ показати и нам стезю, к Царствию Небесному наставляющую.</p>
				<p>Го́ресть вод древле услаждая Моисей,/ древом сохрани еврейския люди, образ Креста проначерта́я,/ сему вернии покланяющася, горести и скорби всякия избавляемся.</p>
				<p>
					<style>Богородичен</style>:</p>
				<p>Се приходит Дева, всех пророков превышши, честны́м образом Своим, Зиждителя миру рождшая,/ град Свой сохранити и спасти достояние Свое.</p>
				<p>
					<style>Песнь 6</style></p>
				<p>
					<style>Ирмос</style>: Из утробы Иону младенца изблева́ морски́й зверь,/ якова́ прия́т;/ в Деву же всельшееся Слово,/и плоть приемшее пройде, сохраншее нетленну./ <style>егоже</style> бо не пострада нетления,/ Рождшую сохрани неврежде́нну.</p>
				<p>Глас вопиющаго Бога наречен был еси, Предтече Господень;/ темже яко уста Божия, кто не восхва́лит тя?</p>
				<p>Веру благочестивую в Сына Божия/ запустевшим сердцам проповедал еси, Пророче благодати,/ неплодие душ наших, от тли греховный изсыхаемых на всяк день,/ отреби рукою Твоею пречистою,/ да будем древеса приносящая плод живыя веры Вседержителю.</p>
				<p>Волна́ми житейскими обуреваеми и в страсте́х различных погружаеми,/ под кров твой прибегаем, великий Иоанне,/ потщися помощи́ рабом твоим/ и к спасения благооти́шному приста́нищу настави.</p>
				<p>Приими от души молящихся Тебе, Христе,/ и даждь нам помощь Твою свыше, якоже иногда учеником Твоим на мо́ри,/ и от бед избави нас, молением Твоего Предтечи.</p>
				<p>
					<style>Богородичен</style>:</p>
				<p>Пред образом Твоим, Богомати,/ проливаем сердечная моления наша недостойнии,/ помози, Владычице, усердно молящимся Тебе, и избави от всех бед и зол славящих Тя;/ кто бо, Всемилостивая, с верою призываяй Тя,/ посрамле́н и неуслышан от <style>Тебе</style> изы́де?</p>
				<p>
					<style>Кондак, глас 6</style>:</p>
				<p>Умнаго Солнца светильник Божественный Предтеча,/ показавый в концех светоносную свою десницу,/ ныне на севере озаряет ею блаженное Отечество наше,/ просвещая и освящая верно покланяющихся, и Христу вопиющих:/ спаси нас молитвами пророка Твоего, Царю Вышний.</p>
				<p>
					<style>Икос</style>:</p>
				<p>Новый рай является Божественный храм,/ во́ньже с верою и благоговением входит беседовати с Создателем своим первый человек./ Река бо даров Божественныя благодати, разделяющаяся в четыре начала,/ исходит из Едема Небеснаго напая́ти его./ Источник жизни, нетления и спасения/ изливает всем нерукотворе́нное начертание Спасителя нашего./ Поток милостей и щедрот, и сроднаго о христианех промышления/ исходит от святыя Богоматере иконы./ Древо Креста, на немже спасение совершися,/ источает воду, услаждающую го́ресть вкушения запове́даннаго./ Струи́ же теплых молитв текут обильно от Предтечевы <style>десницы</style>,/ во струя́х Иорданских сподобившияся крестити Просветителя нашего./ Вся земля Российская да покло́нится Тебе и да поет Тебе, Царю Вышний.</p>
				<p>
					<style>Песнь 7</style>
				</p>
				<p>
					<style>Ирмос</style>: Тебе у́мную, Богородице, пещь,/ разсмотря́ем вернии;/ якоже бо о́троки спасе́ три Превозноси́мый,/ мир обнови, во чреве Твоем всеце́л,/ хвальный отцев Бог, и препрославлен.</p>
				<p>Прославляяй Господь Того сла́вящыя,/ нетлением прославленную десницу твою, подаде верным прибежище благонаде́жно,/ юже просте́рши, подаждь нам помощь от Святаго,/ и даждь безбедно во благочестии жизнь совершити славящим тя.</p>
				<p>Твоими молитвами немощнии врачуются,/ демони отгоняются, и вся скорби ре́шатся,/ сего ради тя почитаем, Предтече Господень,/ России похвало, крепость и ограждение, и утверждение.</p>
				<p>Пригвожде́н ум к земным вещем имея,/ что сотворим, и к кому прибе́гнем ищущим помощи?/ разве к тебе, святый Иоанне, благодати тезоимени́те,/ не отри́ни нас от твоего заступления, но возстави и обнови покаянием,/ и пону́ди со избранными вни́ти, а́може ничтоже скверно входит,/ в Царство Небесное.</p>
				<p>Умири́ мир, Христе, мольбами Предтечи Твоего,/ низлагая врагов силу и тишину неизглаголанную устрояя стране нашей,/ во веки сохрани́.</p>
				<p>
					<style>Богородичен</style>:</p>
				<p>Образу Твоему покланяющимся/ и призывающим Тя во обстоя́ниих лютых, помози, Владычице,/ упование и спасение всех человеков,/ иныя бо Предстательницы, разве Тебе, по Бозе не и́мамы.</p>
				<p>
					<style>Песнь 8</style>
				</p>
				<p>
					<style>Ирмос</style>: Чу́да преестественнаго/ росодательная изобрази пещь образ;/ не бо яже прия́т пали́т юныя,/ яко ниже́ Огнь Божества Девы, в Ниже вни́де утробу,/ тем воспевающе воспоем:/ да благословит тварь вся Господа,/ и превозносит во вся веки.</p>
				<p>Присносущныя и неизреченныя Славы и Света невечерняго наслаждаяся,/ идеже неизглаголанное есть веселие и радость непрестанная,/ простирающих к тебе молений гла́сы услыши, Крестителю,/ и сподоби молитвами твоими причастниками быти вечныя Божественныя Славы.</p>
				<p>Духом и силою Илиино́ю предходя́ Христу,/ был еси, премудре, не трость противными ветры колеблема,/ но столп и наше Божественное веры утверждение, и непоколебимое Церкве укрепление,/ юже твоим ходатайством во единомыслии соблюди непреклонну и недви́жиму,/ утоляя всякия собла́зны.</p>
				<p>Авраам яко друг Божий/ сподо́бився духом провидети день Зиждителя Своего,/ радости неизреченныя исполняшеся;/ ты же, Предтече, не в гаданиих и сенех,/ но лицем к лицу зря воплотившагося Господа, и от руки твоея крещение прие́мша,/ достойно взывал еси:/ сия убо радость моя исполнися./ Сего ра́ди, яко друга Христова и теплаго о нас предстателя/ правостию ума чтуще, ублажаем,</p>
				<p>
					<style>Троичен</style>:</p>
				<p>Троицу Нераздельную,/ Тре́ми Ли́цы разделяемую, соединяемую же Существом,/ всеми державно владычествующую и вся соблюдающую,/ вернии благоче́стие исповедающе, возвеличим.</p>
				<p>
					<style>Богородичен</style>:</p>
				<p>Приими моления рабов Твоих, Пресвятая Владычице,/ яже Тебе приносим;/ помози и от бед избави покланяющихся образу Твоему;/ Ты бо, Спаса Рождшая, имаши дерзновение, яко Того Мати сущи,/ не престай моля́щи о чтущих Тя, еже спастися нам.</p>
				<p>
					<style>Песнь 9</style>
				</p>
				<p>
					<style>Ирмос</style>: Образ чистаго Рождества Твоего/ огнепали́мая купина́ показа́ неопальная,/ и ныне на нас напа́стей свирепе́ющую угасити молимся пещь,/ да Тя, Богородице,/ непрестанно величаем.</p>
				<p>Стал еси посреде закона и благодати, премудре,/ темже взываем к тебе:/ побеждаемых нас законом греховным, воюющим противу ума во у́дех наших, ущедри, Крестителю,/ и благодати дар испроси, творити Божественная хоте́ния.</p>
				<p>Утробы неплодныя израще́ние плодовитое сый,/ неплодие сердец в благоплодие претвори молитвами твоими,/ и капли покаяния спасительнаго одожди́ в сердцах поющих тя.</p>
				<p>Источая всегда исцеления притекающим к мощем твоим, чудный Предтече,/ исцели стра́сти сердечныя, востающия от невнимания,/ де́тельною твоих Божественных молитв цельбо́ю.</p>
				<p>Вити́йствующих язык не может по достоянию восхвалити тя, Предтече пришествия Христова;/ но якоже Христос вдовицы прия́ два ле́пта,/ не возгнушайся, Крестителю, малаго сего приноше́ния;/ благости же подражанием, приими песнь, яко достойную/ и дерзнувшаго от усердия пове́дати величия твоя.</p>
				<p>
					<style>Богородичен</style>:</p>
				<p>Взирающе на твою всечестную, Пречистая Богомати, икону,/ яко на Тебе Самую́, на Небесех Сыну соцарствующую,/ с верою к ней припа́даем, благочестно почитаем, и со страхом лобызаем,/ и славим рождшагося от <style>Тебе</style> Христа Бога нашего,/ <style>егоже</style> моли спасти рабы Твоя.</p>
				<p>
					<style>Светилен</style>:</p>
				<p>Предстоя присно стра́шному Престолу,/ и светлыми зарями Трисолнечнаго Божества осияваем, светильниче мира,/ просвети души верою приступающих к Тебе,/ греховный мрак отгоняя и приводя ты́я к Свету незаходимому.</p>
				<p>
					<style>Слава, и ныне, Богородичен</style>
				</p>
				<p>Скорая в беда́х Помощнице,/ готовое обуреваемых приста́нище,/ Неискусобрачная Невесто, рождшая плотию Спасителя миру,/ сохрани нас, покланяющихся образу Твоему честно́му и сице Тебе взывающих:/ радуйся, Предстательнице Твоих рабов.</p>
				<p>
					<style>На хвалитех стихиры на 4, глас 1</style>:</p>
				<p>Память праведнаго с похвала́ми,/ хвала бо его сладость верным,/ блажен воистинну, <style>егоже</style> избра и прия́т Господь;/ темже и мы <style>Днесь</style>, веселящеся, почитаем память твою, Предтече,/ просяще тя, имущаго дерзновение ко Господу,/молитися о благополучии страны нашея,/ о победе на языки противныя, еже низложи́ти непра́ведно хотящия бра́ни,/ даровати же мир мирови, Церквам единомыслие,/ и душам нашим велию милость.</p>
				<p>От запада принесшая благодать исцелений рука твоя, Крестителю,/ созывает верных к тоя́ пришествию./ Входу ея православный народ радуется,/ священных сословие благоговеет и торжествует све́тло;/ собравшееся же верных множество усердно покланяется,/веселия духовнаго исполняяся./ Ты же, ходатай Новаго и Ветхаго быв священнейший,/ обнови обветшание, обновление совершающих/новаго явления <style>десницы</style> твоея,/ моля́ Человеколюбца даровати всем спасение и велию милость.</p>
				<p>Давиду кроткому и благочестивому уподобляется священных собрание,/ радостно преносящее в храм, якоже древле в Сион,/новый кивот древняго пречестне́йший./ Тамо бе ста́мна, манну носящая,/зде же образ во чреве Носи́вшия Христа;/ тамо жезл, зде же Крест Христов, вселенныя хранитель;/ тамо скрижали каменни Ветхаго Завета,/ зде же рука, предначертающая Новый Завет,/ возвещающий миру спасение и велию милость.</p>
				<p>Боговидец предивный Илия,/ пове́рже ми́лоть свою на Елиссея,/ и абие сей остави волы́, имиже делаше землю,/ идяше в след его и служаше Богу;/ ты же, Крестителю, не ризу,/но руку твою святую ниспослал еси нам, рабом твоим,/ еюже да излие́тся на нас благодать Духа Божественнаго,/ во<style>еже</style> не земным и суетным работати,/ но Богу Жи́ву служити преподобием и правдою/ <style>вся</style> дни живота нашего,/ подающему миру велию милость.</p>
				<p>
					<style>Слава, глас 8</style>:</p>
				<p>Вси совокупльшеся единодушно во святем храме Спаса нашего,/ и зряще в нем светлый Богоматере образ, Живоносное Древо Креста и твою, Предтече, пречестну́ю руку,/ руце и сердца горе́ воздвигнем к Триипостасному Божеству,/ радующеся о великих Его дарованиих, и молящеся прилежно,/ да предстательством Всенепорочныя, силою Честнаго и Животворящаго Креста,/ и твоими, всеблаженне, молитвами,/ посетит нас милостию и щедротами Всеблагий Бог,/ подающий миру велию милость.</p>
				<p>
					<style>И ныне, глас 8</style>:</p>
				<p>Со всеми пророки, со апостолы, и мученики,/ преподобными, и праведными, и всех христиан надеждою - Богородицею,/ моли Преблагаго Бога, Предтече,/ даровати совершающим светоносную и Божественную память твою,/ разрешение грехов, очищение прегрешений и велию милость.</p>
				<p>
					<style>Славословие великое и отпуст</style>
				</p>
				<p><style>На Литургии:</style> Блаженны. Прокимен, глас 7: Возвеселится праведник о Господе: Апостол к Коринфяном, зачало 106. А ллилуиа, глас 4: Праведник, яко финикс, процветет</p>
				<p>Евангелие от Матфея, зачало 40. Причастен: В память вечную: На молебне Евангелие от Марка, зачало 1.</p>
				<p>
					<style>Преподобных отец Диони́сия и Амфило́хия </style>
				</p>
				<p>
					<style>Глуши́цких, чудотворцев</style>
				</p>
				<p>
					<style>На вечерни</style>
				</p>
				<p>Блажен муж: на Господи, воззвах<style>: стихиры, глас 8</style>
				</p>
				<p>
					<style>Подобен</style>: О, преславнаго чудесе:</p>
				<p>Преподобнии отцы Богомудрии,/ слепым дае́те свет,/ болящим исцеление и хромым здравие,/ милостивно преклоняющеся к приходящим верою к вам/ и прося́щим помощи ва́шея,/ заступники бо и предстатели вернии вси обрето́хом, восхваляюще вас.</p>
				<p>Преподобнии отцы всечестнии,/ добродетельми возшедше на колесницу,/ к Богу востеко́сте, победныя почести приемлюще,/ и, яко ми́лоть, нам телеса́ ваша положена во гробех отцы оставили есте́,/ источати исцеления и прогони́ти духи лукавые,/ тем же блажим вас, прехвальнии.</p>
				<p>Ликом постническим сочетастеся и украшшеся, блаженнии,/ постническим житием и ныне в Небесных обителех живете, веселящеся,/ идеже ликуют Ангели,/ и Светом Божественным воистину обожаеми,/ поминайте любовию блажащих вас на земли́/ и святое ваше творящих празднество.</p>
				<p>
					<style>Слава, глас 6</style>:</p>
				<p>Преподобнии отцы,/ во всю землю изыде вещание исправлений ваших,/ темже на Небесех обрето́сте мзду трудов своих,/ бесовския разрушили есте полки́/ и Ангельския достигли есте чины,/ <style>ихже</style> житию непорочно поревнова́сте,/ дерзновение иму́ще ко Господу,/ мир испроси́те душам нашим.</p>
				<p>
					<style>И ныне, Богородичен</style>:</p>
				<p>Богородице Дево Чистая,/ молися Го́сподеви,/ яко да Твоими молитвами/ подаст душам нашим грехов оставление,/ мир и велию милость.</p>
				<p>
					<style>Крестобогородичен</style>:</p>
				<p>На Древе Живот наш зря́щи,/ Пренепорочная Богородица, ви́сящ,/ ма́терски рыдающе, вопия́ше:/ Сыне Мой и Боже Мой,/ спаси любовию поющия Тя.</p>
				<p>
					<style><style>Аще</style> празднуеши с полиелеом, глаголи Богородичен воскресный</style>: Кто Тебе не ублажит: <style>Вход, прокимен дне.</style></p>
				<p>
					<style>Чтения преподобническая (зри страницы 791-792)</style>
				</p>
				<p>
					<style>На стиховне стихиры, глас 4</style>
				</p>
				<p>
					<style>Подобен</style>: Яко добля</p>
				<p>Во Христа обле́кшеся,/ тле́емаго человека Богомудренно совлекшеся,/ тем духовною благодатию присно просвеща́еми,/ яко звезды светлыя, ми́рове просияли есте́,/ молящеся от тли и бед изба́витися,/ иже верою совершающим присно честну́ю память вашу.</p>
				<p>
					<style>Стих</style>: Честна́ пред Господем/ смерть преподобных Его.</p>
				<p>Ныне пищу Небесную восприемлюще,/ и Светом ограждаеми, и Жизнь вечную насле́дствующе,/ к вам прибегающия от бед изба́вите,/ и искушений различных, и всякаго озлобления,/ Богомудренно к Богу дерзновение стяжавше/ и любовь показу́юще воистину христоподобную.</p>
				<p>
					<style>Стих</style>: Блаже́н муж, боя́йся Господа,/ в заповедех Его восхо́щет зело́.</p>
				<p>Богоносцы вседи́внии, Троицы поборницы,/ к миродержителеву борению му́жескою мудростию ополчи́вшеся,/ и того низложисте твердыми сплете́нии,/ победными увязо́стеся венцы́./ Сего ради Божественную и светоносную совершаем вашу память,/ освящаеми благодатию.</p>
				<p>
					<style>Слава, глас 8</style>:</p>
				<p>Преподобнии отцы,/ мира красоты и пищи временныя отнюд возненавидевше,/ иноческое житие паче возлюбивше/ и Ангелом собеседницы бысте,/ и светильницы многосветлии вселенней,/ чудесами, якоже второе солнце, сияюще,/ всех нас поминайте,/ совершающих священную память вашу./ Мы бо, чада ваша/ и овцы словесных ваших учений,/ и вас на помощь призываем,/ прося́ще вами прияти мир и велию милость.</p>
				<p>
					<style>И ныне,</style>
				</p>
				<p>
					<style>Богородичен воскресен</style>: Безневестная Дево</p>
				<p>
					<style><style>Аще</style> ли не празднуеши, глаголи сей Богородичен</style>:</p>
				<p>Аз, Дево Святая Богородице,/под кров Твой прибегаю,/ вем яко обрящу Тобою спасение,/ можеши бо, Чистая, помощи́ мне.</p>
				<p>
					<style>Крестобогородичен</style>:</p>
				<p>Тя пригвожда́ема ви́дящи на Кресте, Иисусе,/ и страсти приемлюща волею, Владыко,/ Дева Мати Твоя, увы Мне, вопияше, Чадо Сладкое,/ раны без правды како терпи́ши, Врачу́,/ исцели́вый человеком немощь/и от тли всех изба́вивый милосердием Своим.</p>
				<p>
					<style>Тропарь, глас 8</style>:</p>
				<p>Светильницы светлии, явльшеся/ добро́ту земну́ю мудренно оста́вльше/ и идо́ша во внутреннюю пусты́ню, ку́пно с Диони́сием Амфило́хие,/ смирение и всю добродетель извыко́ша и обрето́ша безсмертие,/ постом, и бдением, и прочим воздержанием себе принося́ Христу,/ и ныне на Небесех Престолу Христову предстоя́,/ моли́теся, отцы Богомудрии, Диони́сие и Амфило́хие,/ умири́ти мир и спастися душа́м поющих вас,/ согрешением оставление дарова́ти,/ чтущим всечестну́ю память вашу.</p>
				<p>
					<style>Слава, и ныне, Богородичен или Крестобогородичен</style>
				</p>
				<p>
					<style>На утрени</style>
				</p>
				<p>
					<style>По 1-м стихословии седален, глас 4</style>
				</p>
				<p>
					<style>Подобен</style>: Скоро предвари</p>
				<p>Светильницы пресветлии и́стины Христовы,/ мир просвети́сте учением вашим, отцы Богоноснии Диони́сие и Амфило́хие,/ погуби́вше е́реси зловерных ху́льник, погаси́сте пламенная ху́лящих смущения,/ тем яко Христовы угодницы всех просвещаете.</p>
				<p>
					<style>Слава, и ныне, Богородичен</style>
				</p>
				<p>Дево Всенепорочная, Пребогатаго Бога рождшая,/ со Безплотными Того непрестанно моли, оставление прегрешений и исправление жития дати прежде конца,/ верою и любовию поющим Тя.</p>
				<p>
					<style>По 2-м стихословии седален, глас 8</style>:</p>
				<p>Отреко́стеся плоти Христа ради и духовнии явистеся людем води́телие,/ услышали есте́ словеса́ тайных учений,/ и́ноком же яви́стеся правило пра́вости,/ страсти вся крепостию попрали есте́./ Тем и коварства бесо́в до конца попалили есте́,/ к Нему изрядно всегда, Богоноснии отцы, моли́теся,/ грехов оставление подати, чтущим любовию святую память вашу.</p>
				<p>
					<style>Слава, и ныне, Богородичен</style>:</p>
				<p>Се Тебе ро́ди родо́в славят, якоже прорекла́ еси, Отроковице,/ Создателя бо всех бысть палата и Божественный храм,/ в немже вселися Вышний и плотию обложи́ся, да спасет нас.</p>
				<p>По Хвалите Имя Господне: <style>величание</style>
				</p>
				<p>Ублажаем вас,/ преподобнии отцы,/ и чтим святую память вашу,/ наставницы монахов и собеседницы Ангелов.</p>
				<p>
					<style>Псалом избра́нный: </style>Терпя́, потерпе́х Господа</p>
				<p>
					<style>По полиелеи седален, глас 8</style>
				</p>
				<p>
					<style>Подобен</style>: Премудрости</p>
				<p>Егда, блаженнии, к Божественному желанию ум свой впери́сте,/ тогда остависте вся до́лу влеку́щия мудрова́ния и в пустыню всельшеся,/ яко крин, процветосте добродетельми прекраснии, страстей искорени́вше терние,/ в ней насадивше плоды трудов своих,/ темже и пожасте рукояти, богатство неотъе́млемо на Небесех,/ отцы преподобнии, моли́те Христа Бога/ согрешений оставление даровати, чтущим верою святую память вашу.</p>
				<p>
					<style>Слава, и ныне, Богородичен</style>: О Тебе радуется</p>
				<p>
					<style>Таже степенна, 1-й антифон 4-го гласа. Прокимен</style>: Честна́ пред Господем/ смерть преподобных Его. <style>Стих</style>: Что воздам Го́сподеви о всех,/ яже воздаде ми. Всякое дыхание: <style>Стих</style>: Хвалите Бога во святых Его: <style>Евангелие от Иоанна, зачало 36</style>
				</p>
				<p>
					<style>По 50-м псалме стихира, глас 6</style>:</p>
				<p>Иже на земли Ангели/ и на Небеси́ челове́цы Божии,/ мира благое украшение/ и благих питателей,/ удобрение иноков и преподобных похвалу́/ великих отцев почтим,/ насажде́ни бо в дому Господни/ и процвето́ша праведно, яко ке́дри в пусты́ни,/ умножили есте́ стадо Христово словесных овец,/ в преподобии и правде.</p>
				<p>
					<style>Канон, глас 6</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Яко по суху пешеше́ствовав Изра́иль,/ по бездне стопами,/ гонителя фараона,/ видя потопляема,/ Богу победную песнь поим, вопияше.</p>
				<p>Сшедшаго с Небес и на Кресте ру́це Простершаго подражатели, блаже́ннии,/ тем распя́сте себе мирови, и мир вами распина́шеся,/ и сего ради всели́стеся во Царствие Небесное,/ чудотворцы яви́стеся воистину преди́внии.</p>
				<p>Творца всех Бога возлюби́сте, преподобнии,/ мирску́ю мудрость всю отве́ргше, о земных неради́вше,/ Небесных благ наслади́вшеся со Ангельскими ли́ки,/ с нимиже молящеся, не забу́дите нас, чад своих.</p>
				<p>Ревность духовную в сердца́х своих приемше,/ вслед Бога усердно потеко́сте и сего ради прославистеся в Божественней Того славе,/ у Него же обрести́ нам испроси́те велию милость.</p>
				<p>
					<style>Богородичен</style>:</p>
				<p>Един от Святыя Троицы во двою естеству́/от чистых крове́й Твоих воплоти́ся, Боголепно про́йде,/ <style>ихже</style> от Ада́ма спасая, Пречистая, благостию Своею.</p>
				<p>
					<style>Песнь 3</style>
				</p>
				<p>
					<style>Ирмос</style>: Несть свят,/ якоже Ты, Господи Боже мой,/ вознесы́й рог верных Твоих, Блаже,/ и утверди́вый нас на камени/ испове́дания Твоего.</p>
				<p>Бысть в пустынях гнездя́щася Ангели, добродетельным житием своим мир озаряюща,/ Диони́сия блаженнаго обре́те, преподобне Амфило́хие,/ ему же после́дствовав, Спасу всех угодил еси.</p>
				<p>Молением своим непрестанным и всенощны́м предстоянием,/ Пречистую Богородицу Помощницу иму́ще, бесовския полки́ от обители вашея прогони́ли есте́./ Тем и приходящим к вам подаваете скорое исцеление.</p>
				<p>Се, мы оста́вихом вся,/ по Господню словеси́ сотвори́сте и вслед Того изыдо́сте,/ тем мзду сторичную прия́сте и Живот вечный насле́довасте со всеми святыми,/ с ними же молящеся о нас не престайте, отцы блаженнии.</p>
				<p>
					<style>Богородичен: </style>
				</p>
				<p>Просвещение мне испроси, Пречистая Владычице,/ рождшая Свет всему миру, омраче́нному грехи,/страстную мглу далече отжени, Едина Богоблаженная.</p>
				<p>
					<style>Седален, глас 4</style>:</p>
				<p>Удивил еси, Владыко, преподобных отец наших,/ подав им чуде́с благодать и неду́ги различныя от человек отгоня́ти,/ им же молебно возопие́м:/ о, отцы досточу́днии, Диони́сие и Амфило́хие,/ непрестанно моли́те о нас Пречистую Богородицу,/ да, просте́рши длани, умоли́т Сына Своего и Бога,/ сохрани́ти град наш и люди от злых обстояний,/ подаст верным людем победу на враги/ и душам нашим грехов оставление.</p>
				<p>
					<style>Слава, и ныне, Богородичен</style>:</p>
				<p>Пречи́стеи руце Твои, Богородице Дево, просте́рши,/ покры́й уповающих на Тя, Сыну Твоему зовущия,/ всем подай, иже милости Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Христос моя сила,/ Бог и Господь,/ Честна́я Церковь/ Боголепно поет, взывающи,/ от смысла чиста о Господе празднующи.</p>
				<p>Руце просте́рше, о нас мольбу ко Владыце приношайте,/ стаду вашему от долг разрешение прося́ще, и́мате бо послушающаго Владыку всей твари,/ творит бо волю боящихся Его и молитву их послушает.</p>
				<p>Сконча́сте течение, житие свое добре совершивше, блаженнии,/ приятелище бысте Пресвятыя Троицы,/ тем молитеся в мире сохраненным быти верным людем,/ правоверно вас почитающим.</p>
				<p>Любовию Божиего распаля́стеся, святии,/ мир весь оставльше, пустыню достиго́сте,/ в ней же Ангельски пожили есте́ и ныне, в Чертозех Небесных со всеми святыми веселящеся,/ непрестанно о нас молитеся.</p>
				<p>
					<style>Богородичен</style>:</p>
				<p>К Тебе упование мое возложих, Мати Божия Приснодево, спасения моего/ и Тя Предстательницу животу моему положих, тверду же и непоколебиму.</p>
				<p>
					<style>Песнь 5</style>
				</p>
				<p>
					<style>Ирмос</style>: Божиим светом Твоим, Блаже,/ у́тренюющих ти ду́ши любовию озари́, молюся,/ Тя ведети, Слове Божий,/ Истиннаго Бога,/ от мрака греховнаго взывающа.</p>
				<p>Смире́н помысл и ду́шу свою сокруше́нную иму́ще,/ вы́ну прилепляшеся Бо́гови и на Того упование о души́ своей возло́жше,/ толпы бесо́вския, яко прах, разгнасте,/ исцеляете неду́ги душевныя вку́пе и телесныя.</p>
				<p>Юность телесную отвергше,/ посто́м и бдением удручи́ли есте́ плоти своя́,/ тем и святым житием своим весь мир просветили есте, Богоблаженнии.</p>
				<p><style>егоже</style> ищущи, присно желаемаго вами блаженства Небеснаго Царствия,/ о нем бо подвизастеся в поще́ниих и бде́ниих,/ души свои изда́сте в руце Божии;/ сему и нам получи́ти молитеся присно, блаженнии.</p>
				<p>
					<style>Богородичен</style>:</p>
				<p>Тебе, рождши Христа, всему Содетеля, взываем:/ радуйся, Иже Свет возсия́вше нам,/ радуйся, вместившая Бога невместимаго.</p>
				<p>
					<style>Песнь 6</style>
				</p>
				<p>
					<style>Ирмос</style>: Житейское море,/ воздвиза́емое зря напастей бурею,/ к тихому пристанищу Твоему притек, вопию Ти:/ возведи от тли живот мой,/ Многомилостиве.</p>
				<p>Возгремели быша до Небес молитвы ваша, святии,/ яко гром, Святым Духом гремя́ше,/ возду́шный же дух, яко дым, разгоняше,/ от недуг разрешение верным подавающи./ Тем яко заступники наша и к Богу хода́таи,/ непрестанно вас почитаем.</p>
				<p>Вышняго прибежище положи́сте себе и упова́ние, в пустынях, да яко в черто́зех светлых, пребывающе,/ во а́лчбе и жа́жде жизнь свою провожда́юще,/ тем и обители себе во имя Пресвятыя Богородицы сотвори́сте, Еяже молитвами от зол нас изба́вите.</p>
				<p>И́гу Господню вы́я прекло́нше, житейских молв избего́сте,/ тесным и прискорбным путем ше́ствовавше,/ пространства онаго Небеснаго достигли есте́,/ <style>егоже</style> и нам сподобленным бы́ти, святии, молитеся.</p>
				<p>
					<style>Богородичен</style>:</p>
				<p>Пречистая Богородице Владычице, рождшая человеком Христа Спаса нашего,/ подаждь ми грехов оставление, да сподоблен буду избыти вечных мук нескончаемых,/ заступление Твое стяжавше, Богоневестная.</p>
				<p>
					<style>Кондак, глас 8</style>
				</p>
				<p>Яко светила незаходи́мая мысленнаго Солнца, просвети́сте вселенную,/ верным ду́ши и телеса́ лучами чудес ваших озаря́юще,/ незави́стно подава́ете от неду́г исцеление,/ темже, сошедшеся верою, вас в песнех восхва́лим,/ яко наши премудрыя наставники и к Богу хода́таи,/ и непрестанно вопием:/ радуйтеся, отцы Богомудрии Диони́сие и Амфило́хие.</p>
				<p>
					<style>Икос:    </style>
				</p>
				<p>Кто изрещи́ может ваша на ме́стех сих труды́ и страдания, отцы Богоноснии,/ или кто испове́сть прежде смерти и по смерти, яже ваше к Богу дерзновение,/ ибо во плоти Безплотный подо́бящеся, Ангельски пожи́сте,/ добродетельми своими весь мир просвети́ли есте́./ Но, а́ще и худосло́вен есмь,/ но убо воспою́ и, поя, не престаю Божию силу и премудрость/ и преподобных терпение и по́двизи, си́це реку́ще:/ радуйся, Диони́сие, великий отче наш,/ яко измла́да Богу послужил еси и к Нему достигл еси в Небесное Царствие;/ радуйся, целомудренный сто́лпе, Амфило́хие преподобне,/ имже попрася всякая кознь сопроти́вная;/ радуйся, чу́дный Диони́сие,/ ибо терпением своим, яко безплотен, Ангелы удиви́л еси, лукавых бесо́в победи́вый;/ радуйся, Амфило́хие блаженне,/ мысленнаго рая́ грозд пресладкий, услади́вший весь мир пресладким житием своим;/ радуйся, Диони́сие Богомудре,/ прекрасное жилище Пресвятаго Духа;/ радуйся, Амфило́хие всече́стне,/ яко на Небесе́х предстои́ши Пресвятей Троице с преподобным Диони́сием, о нас мо́лишися непрестанно;/ радуйтеся, отцы наши вселюбе́знии,/ наставницы иноком премудрии, и ко Христу сих приведосте преподобно и праведно;/ радуйтеся, отцы досточу́днии,/ свети́льницы пресве́тлии, весь мир в чудесех просветили есте́ и, просвещая, не престае́те./ Темже, вопиюще, вси рцем непрестанно:/ радуйтеся, отцы Богомудрии, Диони́сие и Амфило́хие.</p>
				<p>
					<style>Песнь 7</style>
				</p>
				<p>
					<style>Ирмос</style>: Росодательну убо пещь/ соде́ла Ангел/преподобным отроко́м,/ халдеи же опаля́ющее/веление Божие мучителя увеща́ вопи́ти:/ благословен еси Боже отец наших. </p>
				<p>Вмени́вше уме́ты вся, яже на земли́ сущая,/ всяко желание и тщание показа́сте, взыска́юще,/ да Христа приобря́щете,/ <style>егоже</style> обре́тше, посещайте шествующих путем вашим,/ <style>ихже</style> сниска́сте трудами своими, отцы блаженнии.</p>
				<p>На Небеси́ пребывающе,/ неотступно с нами пребу́дите, назира́юще нас, чад своих,/ непрестанно молитву к Богу, отцы, о нас сотвори́те,/ яко да молением вашим от всех зол нас избавите.</p>
				<p>Ни о́ны пустынная страши́лища устраши́ша вас,/ ни человек злых нахождения, ни лукавых бесо́в преще́ния,/ ни лет долгота́, ни скудость ме́стная,/ но вся преодоле́вше терпением,/ и сего ради со Христом царствуете в нескончаемыя веки.</p>
				<p>
					<style>Богородичен</style>:</p>
				<p>Тя, Богомати, спасение позна́хом, земни́и,/ яко Творца плотию рождшая,/ темже спаси мене заблу́ждшаго,/ в пути правыя наста́ви мя,/ повелением Божественным грехов прощение подавая ми,/ яко Человеколюбива, Преблагая Помощнице.</p>
				<p>
					<style>Песнь 8</style>
				</p>
				<p>
					<style>Ирмос</style>: Из пламене преподобным ро́су источи́л еси/ и праведнаго жертву водою попали́л еси:/ вся бо твори́ши, Христе, то́кмо<style>еже</style> хоте́ти,/ Тя превозно́сим во вся веки.</p>
				<p>Светила великая, чудотворцы предивнии, Диони́сие со Амфило́хием,/ посетите нас в боле́знех наших,/ здравие всем притекающим к вам вскоре подавающе,/ разреши́те нас от греховных уз,/ ту́не прия́сте, ту́не и дади́те нам.</p>
				<p>Якоже обеща́стеся спожи́ти неразлучно в жизни сей,/ сице и по смерти вашей изво́листе погребе́нным быти единым телесем вашим,/ от них же чудес изливаете требующим исцеление, и Христа непрестанно сла́вящим.</p>
				<p>Нощь, яко день, вменя́шеся вами, преподобнии,/ не давше покоя телесе́м вашим, ни ве́ждома дрема́ния,/ но безпреста́ни течение творя́ще к Богу посто́м и молитвами,/ до́ндеже сподо́бистеся прияти праведных селение.</p>
				<p>
					<style>Богородичен: </style>
				</p>
				<p>В рождестве болезни избежала еси, Чистая,/ и, рождши, паки Девою пребыла еси,/ вся бо творит Иисус Бог и Человек,/ <style>егоже</style> превозносим во веки.</p>
				<p>
					<style>Песнь 9  </style>
				</p>
				<p>
					<style>Ирмос</style>: Бога/ челове́ком невозможно видети,/ на Негоже не смеют чини Ангельстии взирати:/ Тобою бо, Всечи́стая, явися человеком/ Слово Воплоще́нно,/ <style>егоже</style> величающе,/ с Небесными вои Тя ублажаем.</p>
				<p>Равно́ Ангелом житие стяжал еси, Диони́сие,/ тем равноа́нгельна в пусты́нях кры́ющася, обре́т тя блаженный Амфило́хий,/ и сего ради соревнова́ше ти в житии́ твоем,/ твоему внимающе нраву Боголюбезному.</p>
				<p>Подобящеся Христу своему,/ кротко житие и смиренно в жизни сей стяжа́ли есте́./ Тем и покой обрето́сте душа́м вашим,/ <style>егоже</style> ради жизнь сию во слеза́х и в воздыха́ниих изнури́ли есте́.</p>
				<p>Моление сие́ не пре́зрите, отцы досточу́днии,/ иже от недостойных уст моих вам приноси́мое,/ и, прия́в, сего донесите Творцу и Богу,/ прося́ще у Него обрести́ милость во вся веки.</p>
				<p>
					<style>Богородичен</style>:</p>
				<p>Сына Безлетна от Отца Ты, во утробе несказа́нно заче́нши, родила́ еси, Богомати Пречистая Дево,/ моли непрестанно о рабе́х Твоих Того яко Человеколюбца Бога спасти род наш.</p>
				<p>
					<style>На хвалитех стихиры, глас 4</style>
				</p>
				<p>
					<style>Подобен</style>: Дал еси знамение</p>
				<p>Светлейше просия́вше, якоже солнце, преподобнии,/ всепра́зднственная память ваша луча́ми облиста́ема/ ваших добродетельных деяний, блаженнии,/ и озаряюще верных чу́вства светом чуде́с ваших./ Сию убо празднующе,/ радостно вас восхваляем и верно ублажаем.</p>
				<p>Якоже друзи́и Ангели земни́и пожи́ли есте́,/ воздержанием тело свое удручи́вше, всеславнии;/ бдением и памятию смертною прилежно помышля́юще,/ Божественнии отцы, возраща́ху/ и великими восхожде́нии к желанию верховному./ Тем воистину прибли́жилися есте/ к Самому́ Христу, каменю краеугольному.</p>
				<p>Страсти телесныя воздержанием утоли́ли есте́,/ и прилежным моле́нием/ змия льстиваго слезными потоки удавили есте́,/ отцы преподобнии,/ и угодили есте́ Богу паче и́нех, досточу́днии./ Тем вас укра́си Небесными дарованьми Иисус Человеколюбец/ и Спас душ наших.</p>
				<p>
					<style>Слава, глас 8</style>:</p>
				<p>Преподобнии отцы,/ поучи́стеся день и нощь в законе Господни,/ достойни бысте древа Животнаго,/ са́дове бысте/ и плод ваш страданьми и венцы процвете́./ Дерзновение имуще к Подвигоположнику Христу Богу,/ и нам проси́те очищение и велию милость.</p>
				<p>
					<style>И ныне, Богородичен</style>:</p>
				<p>Владычице, приими́ молитву раб Твоих/ и изба́ви нас/от всякия ну́жды и печали.</p>
				<p>
					<style>Крестобогородичен</style>:</p>
				<p>Пречистая, яко узре Тя плотию висяща на Кресте/ и, сердцем растерзающеся, вопия́ше, слезя́щи:/ Слове, камо зайде, прелюбимый Иисусе,/ Сыне Мой, Господи,/ не остави Мене едину, Христе, Рождшую Тебе.</p>
				<p>
					<style><style>Аще</style> имать на стиховне Слава, и ты глаголи вечернюю. И ныне, Богородичен или Крестобогородичен</style>
				</p>
				<p>В той же день</p>
				<p>
					<style>Празднование Пресвяте́й Богоро́дице ради иконы Ея Иерусали́мския</style>
				</p>
				<p>
					<style>Тропарь, глас 4</style>:</p>
				<p>Богорадованная Владычице,/ препрославленная Мати щедрот и человеколюбия,/ всемилостивая о всем мире Ходатаице!/ Прилежно раби Твои ко Твоему предстательству прибегаем,/ и ко пречудному образу Твоему со умилением, припадающе, молимся:/ молитву теплую Сыну Твоему и Богу нашему сотвори,/ о Всепетая Царице Богородице,/ да от всяких болезней и печалей нас Тебе ради избавит,/ и от грехов всяких свободив,/ Царствия Своего Небеснаго наследники ны покажет:/ велие бо и неизреченное яко Мати к Нему дерзновение имаши/ и вся от Него испросити можеши,/ Едина во веки преблагословенная.</p>
				<p>
					<style>Ин тропарь, глас 3</style>:</p>
				<p>Твоего предстательства уверение/ и милосердия Твоего явление/ икона Иерусалимская нам, Владычице, показася/ пред нею же души наша в молитве изливаем/ и верою Тебе вопием:/ воззри, Милосердая, на люди Твоя,/ вся скорби наша и печали утоли,/ утешение благое в сердца наша низпосли/ и спасение вечное душам нашим, Пречистая, испроси.</p>
				<p>
					<style>Кондак, глас 5</style>:</p>
				<p>Не отрини, о Милосердая Мати,/ слез и воздыханий наших,/ но прошения наша милостивно приимши,/ пред Иерусалимскою иконою Твоею/ молящихся людей веру укрепи,/ умилением сердца́ их исполни,/ и крест земнаго жития нести им помози,/ елика бо хощеши можеши.</p>
				<p>
					<style> Сии припевы поются на Святой Афонской Горе в праздник Иерусалимския иконы Божия Матере</style>
				</p>
				<p>Величай, душе моя,/ Чистую Деву и Едину Богородицу.</p>
				<p>Ангели, благодать к нам Пречистыя зряще, удивишася,/ како Дева вниде иконою Своею во храм сей святый.</p>
				<p>Ангели дивятся величию Твоему, Всецарице,/ и мы, бреннии, чудесем, <style>ихже</style> иконою Твоею совершила еси.</p>
				<p>Ангели радуются славе Твоей, Дево,/ веселимся и мы, довольнии, припа́дающе ко иконе Твоей.</p>
				<p>Ангели на Небеси Тя, Богородице, воспевают,/ и мы славим зде, в дому́ Твоем, лобызающе дивную икону Твою.</p>
				<p>Ангели ублажают милосердие Твое к людем,/ благодарим Тя и мы, Мати Божия, празднующе иконе Твоей.</p>
				<p>Ангели славят промышление Твое о верных,/и мы поем Тя, явльшуюся нам на помощь Своим образом.</p>
				<p>Величай, душе моя,/ благодать Оставившую верным во святых иконах Своих.</p>
				<p>Величай, душе моя,/ Всемилостивую Владычицу, иконою Своею обитати зде изволившую.</p>
				<p>Величай, душе моя,/ Преблагословенную Марию, освящающую ко иконе Ея притекающих.</p>
				<p>Величай, душе моя,/ Святою Троицею Избранную спасения ради нашего.</p>
				<p>Величай, душе моя,/ Благословенную в женах, иконою Своею благословившую нас.</p>
				<p>
					<style>Молитва</style>
				</p>
				<p>Пресвятая Госпоже, Владычице Богородице, упование всех уповающих на Тя, Заступнице печальных, прибежище отчаянных, вдов и сирот Питательнице! Услыши и помилуй ны, грешныя и недостойныя рабы Своя, со умилением ко пречистому Твоему образу припадающия: умоли, Милосердая Владычице, Сына Твоего и Господа нашего Иисуса Христа, да отвратит от нас праведный гнев Свой, да простит грехи и беззакония наша, яко да сподобимся благостию Его скончати житие наше в покаянии и получити милость Его со всеми избранными Его, яко благословена и препрославлена еси во веки веков. Аминь.</p>
			</section>
		</section>
		<section>
			<title>
				<p>В 13-й день</p>
			</title>
			<section>
				<title>
					<p>Празднование Пресвяте́й Богоро́дице  в память пренесения чудотворныя Ея иконы, И́верския в Москву</p>
				</title><p>
					<style>На ма́лой вече́рни </style>
				</p>
				<p>
					<style>На Го́споди, воззва́х: стихи́ры, глас 1</style>
				</p>
				<p>
					<style>Подо́бен</style>: Дал еси знамение:</p>
				<p>Прииди́те, вси людие,/ верою соше́дшеся,/ просла́вим Владычицу Богородицу, Заступницу рода нашего,/ и, обстоя́ще честну́ю икону, любезно облобыза́им ю, глаголюще:/ радуйся, Пречистая Дево,/ радуйся, Мати Господа Вышняго,/ радуйся, покро́ве и спасение душ наших.</p>
				<p>Радуйся, Афонская Горо́,/ слава бо Господня на тебе возсия́./ Яко бо многосветлая звезда, прии́де от востока к западу,/ в столпе́ о́гненне явися икона Богоматере,/ озаряющи Афон своим пришествием.</p>
				<p>Якоже Моисею в Сина́и купина́ явися иногда,/ огнем убо опаляема, и невредима пребывши,/ тако и Всенепорочныя священный образ огнем одевается и неопалим пребыва́ет,/ освящая взирающия с верою на него.</p>
				<p>Гряди́те радостно, иноков афонских ли́цы,/ почерпи́те благодать неоску́дную от иконы Богоматере, огнем блистающияся,/ и приими́те с верою и любовию:/ яко во сте́ну и ограждение обителем вашим преславно даруется,/ да покрыет вас от всех враг видимых и невидимых.</p>
				<p>
					<style>Слава, и ныне, глас 5</style>:</p>
				<p>Приидите, людие,/ чудотворному и всечестно́му поклони́мся Божия Матере образу,/ <style>егоже</style> дарова́ обители Иверстей яко стража неусыпна и необори́ма:/ ограждает бо святую обитель и вся живущия на Афоне своим Покровом/ и дарует обильныя да́ры исцелений/ от неистощимаго источника святыя иконы всем, ту́ю почитающим./ Темже воспевающе, воззовем Первообра́зней:/ радуйся, ми́рови по́мощи и утешение душ наших.</p>
				<p>
					<style>Прокимен дне</style>
				</p>
				<p>
					<style>На стиховне стихиры, глас 2</style>:</p>
				<p>Вместилище чистое Света Пречистаго, Богородице,/ славим Тя и поем, раби Твои,/ яко явлением пречестны́я Твоея иконы нас освяща́еши.</p>
				<p>
					<style>Стих</style>: Воскресни́, Господи, в покой Твой,/ Ты и киво́т святыни Твоея.</p>
				<p>Слава Тебе, Христе Царю,/ слава многому о нас милосердию,/ ибо даровал еси икону Твоея Пречистыя Матере,/ благодати то́ки нам неоскудно излива́ющую.</p>
				<p>
					<style>Стих</style>: Кля́тся Господь Давиду истиною/ и не отвержется ея.</p>
				<p><style>Днесь</style>, благовернии людие, све́тло празднуем,/ осеня́еми иконы Богоматере пришествием,/ с верою прие́млюще в ней стра́жа нам неотступна, и возопии́м Богородице:/ покрый нас от всякаго зла и спаси души наша.</p>
				<p>
					<style>Слава, и ныне, глас 6</style>:</p>
				<p>Притеце́м к тихому пристанищу/ и Заступнице рода нашего, Деве Марии,/ поклони́мся честно́му Ея Ангелы почитаемому образу, умильно зову́ще:/ при́зри, Благосердая Мати,/ на лютыя ско́рби, нас обдержащия,/ и исцели́ болезни душ наших.</p>
				<p>
					<style>Тропарь Богородице, глас 1</style>:</p>
				<p>Де́рзость ненавидящих образ Господень/ и держава нечестивых безбожно в Никею прии́де,/ и по́сланнии безчеловечно вдовицу,/ благочестно чтущую икону Богоматере, истязу́ют,/ но та́я нощию с сыном икону в море пусти́, вопию́щи:/ слава Тебе, Чистая,/ яко непроходимое море плещи́ своя подаде́,/ слава правоше́ствию Твоему, Едина Нетленная.</p>
				<p>
					<style>Слава, и ныне, ин тропарь, глас тойже</style>:</p>
				<p>От святыя иконы Твоея,/ о Владычице Богородице,/ исцеления и цельбы́ подаются обильно,/ с верою и любовию приходя́щим к ней./ Тако и мою немощь посети́/ и душу мою помилуй, Благая,/ и тело исцели́ благодатию Твоею, Пречистая.</p>
				<p>
					<style>Ектения и отпу́ст</style>
				</p>
				<p>
					<style>На велицей вечерни</style>
				</p>
				<p>На Господи, воззвах: <style>стихиры на 8, глас 5</style>:</p>
				<p>Красуйся, Афоне,/ радуйся и веселися, обитель Иверская:/ се бо грядет чу́дная икона Богоматере,/ Ангелы по морю дориноси́ма,/ светом неизреченным сия́ющи,/ мрак скорбе́й и печалей прогоняющи/ и всех лучами своея милости озаря́ющи.</p>
				<p>Тебе припа́дают, Госпоже,/ и́ноков ли́цы и по́стников сословия/ и, любезно взирающе на святую икону Твою, вопию́т Ти:/ прииди́ к нам, Благая Мати,/ ущедри чтущия Тя/ и даруй нам святый образ Твой/ в залог милости и спасения.</p>
				<p>О, преславнаго чудесе́!/ Якоже бо Моисе́ю в Сина́и купина явися иногда,/ огнем убо опаляема и невреди́ма пребывши,/ сице и Всенепорочныя Богородительницы образ огнем одевается, но неопали́м пребывает,/ просвещая и нас, су́щих во мра́це,/ и невредимы в пещи́ искушений и бед сохраня́я.</p>
				<p>Гряди́, Гаврии́ле,/ сни́ди немо́кренными ногами в море/ и приими́ во объя́тия икону Богоматере/ на радость Афону,/ на ограждение обители Иверския/ и всем христианом во утешение.</p>
				<p>Богородице Дево, державная Помощнице,/ ныне обитель Иверская о Тебе хвалится и веселится,/ иму́щи Тя Заступницу непостыдную и сте́ну неруши́му,/ основание непоколеби́мо, стра́жа неусыпна./ Не преста́й, Госпоже, Твоими молитвами и всегда избавляти обитель Твою/ и вся люди от всех напа́стей.</p>
				<p>Подаждь утешение рабом Твоим, Чистая,/ напастьми одержимым,/ и рог верных вознеси, Богородительнице,/ спаси молитвами Твоими обитель сию и грады православныя,/ укрепи на враги сла́вящие Тя,/ вся верныя рабы, хвалящия Тя, защити.</p>
				<p>Пречистая Твоя икона, Богородице Дево,/ врачевство́ духовное всего мира явися:/ к <style>нейже</style> прибегаем, Тебе покланяющеся,/ почитаем и лобыза́ем <style>ю</style> и исцелений благодать получаем,/ неду́гов душевных и телесных страсте́й/ Твоими молитвами свобождающеся.</p>
				<p>Яко порфи́рою царскою и ви́ссом,/ иконою Твоею и Твоего Сына, Богородице,/ обитель Иверская украси́вшися, <style>Днесь</style> сияет чудесы́,/ благодатию Святаго Духа паче света солнечнаго блистающися:/ в той бо на болящих и неду́жных исцеления изливаются/ и всем даруется богатая милость.</p>
				<p>
					<style>Слава, и ныне, глас 8</style>:</p>
				<p>О Мати Благая, Госпоже Богородице Дево!/ Не отри́ни нас, смиренных раб Твоих,/ пред пречистою Твоею иконою недостойныя молитвы принося́щих,/ бу́ди теплая хода́таица о нас, грешных, к Сыну Твоему,/ избави нас от всех бед и искушений,/ да спасаеми Тобою, вы́ну вопием Ти:/ радуйся, Благая Врата́рнице,/ двери райския нам отверза́ющая.</p>
				<p>
					<style>Вход. Прокимен дне и чтения</style>
				</p>
				<p>Бытия чтение<style> (глава 28)</style>:</p>
				<p>Изы́де Иаков от студенца́ кля́твеннаго/ и и́де в Харрань./ И обре́те место, и спа та́мо:/ за́йде бо солнце./ И взят от ка́мения места того и положи́ возгла́вие себе,/ и спа на месте о́ном./ И сон ви́де:/ и се ле́ствица утвержде́на на земли, ея́же глава́ досяза́ше до Небес,/ и Ангели Божии восхожда́ху и низхожда́ху по ней./ Господь же утвержда́шеся на ней и рече́:/ Аз Бог Авраа́мов, отца твоего, и Бог Исаа́ков, не бойся:/ земля, иде́же ты спи́ши на ней, тебе дам <style>ю</style> и се́мени твоему./ И будет семя твое, яко песок земны́й,/ и распространится на море, и ли́ву, и север, и на восто́ки,/ и возблагословя́тся о тебе вся коле́на земна́я, и о се́мени твоем./ И се Аз с тобою, сохраня́яй тя на всяком пути, а́може <style><style>Аще</style></style> по́йдеши,/ и возвращу́ тя в землю сию:/ яко не и́мам тебе оставити, до́ндеже сотвори́ти Ми вся, ели́ка глаго́лах тебе./ И воста́ Иаков от сна своего, и рече:/ яко есть Господь на месте сем, аз же не ве́дех./ И убоя́ся, и рече:/ яко страшно место сие;/ несть сие, но дом Божий, и сия врата́ Небесная.</p>
				<p>Исхода чтение <style>(глава 3):</style></p>
				<p>Моисей бя́ше пасы́й овцы Иофо́ра, тестя своего, священника Мадиа́мска,/ и гна́ше овцы в пустыню; и прии́де в гору Божию Хори́в./ Явися же ему Ангел Господень в пламени о́гненне из купины́;/ и видит, яко купина́ горит огнем, купина́ же не сгара́ше./ Рече́ же Моисей:/ мимоше́д, уви́жду виде́ние великое сие, яко не сгарает купина́./ Егда́ же ви́де Господь, яко приступа́ет ви́дети,/ воззва́ его Господь из купины́, глаголя:/ Моисе́е, Моисе́е./ Он же рече́:     что́ есть, Господи?/ Он же рече́: не приближайся се́мо;/ изу́й сапоги от ног твоих:/ место бо, на немже ты стои́ши, земля свята́ есть.</p>
				<p>Исхода чтение <style>(глава 13)</style>:</p>
				<p>Обведе́ Бог люди путем, иже в пусты́ни, к Чермно́му морю:/ пятаго же рода изыдо́ша сы́нове Изра́илевы от земли́ Египетския./ И взя Моисей кости Ио́сифовы с собою,/ клятвою бо закля́ Иосиф сы́ны Изра́илевы, глаго́ля:/ присеще́нием црисети́т вас Господь, и изнесе́те отсюду кости моя с собою. Воздвигшеся же сы́нове Израилевы от Сокхо́фа,/ ополчи́шася во Офо́ме при пусты́ни./ Бог же вожда́ше их:/ в день убо столпо́м о́блачным показати им путь,/ но́щию же столпо́м о́гненным свети́ти им./ И не оскуде́ столп о́блачный во дни́,/ и столп о́гненный но́щию пред всеми людьми.</p>
				<p>
					<style>На литии стихиры, глас 8: </style>
				</p>
				<p>Прииди́те, празднолюбцы и    по́стников сословие,/ верою сошедшеся, хвалебныя песни принесем Марии Приснодеве,/ <style>Днесь</style> бо наста́ светлое торжество,/ явление честны́я Ея иконы Иверския,/ юже обстоя́ще со страхом и любовию, воспои́м Богородице:/ радуйся, неисповедимая радосте всем;/ радуйся, образом Твоим святым нас просвеща́ющая;/ радуйся, всем похвала́ и утверждение;/ радуйся, спасение душ наших.</p>
				<p>Что Тя нарече́м, Богородице Дево:/ столп ли огненный, к вечному наследию нас ведущий;/ стену ли крепкую, яко православный род защищаеши;/ стража ли неусыпна, яко обитель Твою охраняеши и спасаеши./ Темже от належа́щих бед избавляеми, возопии́м Владычице:/ радуйся, благи́х виновная,/ известное христиан упование.</p>
				<p>
					<style>Слава, и ныне, глас 5</style>:</p>
				<p>Радуется Афон, ликовству́ет обитель Иверская,/ торжествует и вся страна Российская:/ Божия бо Матерь чудотворным Своим образом ми́лостивно нас посети́ла есть,/ дарует же нам в ну́ждах помощь, в ско́рбех утешение,/ в болезнех исцеление, в беда́х избавле́ние/ и всем верным велию милость.</p>
				<p>
					<style>На стиховне стихиры, глас 4</style>:</p>
				<p>Славное иконы Твоея явление,/ Богородице Пренепорочная, славословим <style>Днесь</style>/ и Твое заступление нам пра́зднуем,/ яко бо Мати сущи Живота,/ мо́лиши о нас Христа Бога нашего,/ на Тя крепкую надежду возложивших,/ Путеводи́тельнице нело́жная нашего спасения.</p>
				<p>
					<style>Стих</style>: Помяну имя Твое/ во всяком роде и роде.</p>
				<p>Отложи́м, вернии, печаль:/ се бо вторая неопали́мая купина́, икона Богоматере,/ и́ноки афонскими зримая,/ на очищение грешных является.</p>
				<p>
					<style>Стих</style>: Слыши, Дщи, и виждь,/ и приклони ухо Твое.</p>
				<p>Назна́менующи во странствии житейстем Твое нам води́тельство, являешися, Богомати, в столпе огненне,/ да нас, блуждающих,/ путево́диши к вечным обителем.</p>
				<p>
					<style>Слава, и ныне, глас 5</style>:</p>
				<p>Прииди́те, вси мона́си и мирсти́и,/ прославим Пречистую Деву Богородицу:/ <style>Днесь</style> бо, ради священныя иконы,/ в мори путие́ Ея и стези́ Ея в вода́х многих:/ от Нике́и бо в столпе́ огненне понт морски́й ко Афону преходит/ и дар пришествием Своим верным подае́т./ Мы же, просвещаеми лучами благодати,/ Хода́таицу спасения нашего ублажаем.</p>
				<p>
					<style>На утрени</style>
				</p>
				<p>
					<style>По 1-й кафизме седален, глас 1</style>:</p>
				<p>Пресветлаго зра́ка Твоего явление/ радость приносит всем верующим/ и обители Иверстей да́рует стра́жа неусыпна/ и от бед избавление./ Темже поем Ти, Пречистая:/ покрыва́й нас присно Покро́вом Твоим.</p>
				<p>
					<style>Слава, и ныне, глас 8</style>:</p>
				<p>Сей день Господень, радуйтеся, людие,/ се бо светоносный облак на возду́се чу́дно простира́ется,/ и столпо́м о́гненным пред Афоном явлется/ Едина и Единаго на руках Ма́терних держащи Христа,/ Зижди́теля вселенныя,/ во спасение душ наших.</p>
				<p>
					<style>По 2-й кафизме седален, глас 3</style>:</p>
				<p>Веселятся <style>Днесь</style> све́тло Афона па́ствы,/ пе́сней множество слагают,/ любовию Непорочную почитающе,/ величеством благодати крася́щеся,/ юже прияша пришествием иконы Всенопорочныя Отроковицы,/ зарями Богове́дения благочестно поющих озаряющия.</p>
				<p>
					<style>Слава, и ныне, глас 5</style>:</p>
				<p>Чудо преславное зри́тся <style>Днесь</style>:/ в вода́х бо огнено́сная Богоотрокови́цы икона показу́ется,/ и зна́мения лучи испуща́ет,/ и пребывание по́стников чудом спасает./ Сего ради благодарственно вопием:/ радуйся, Благодатная.</p>
				<p>
					<style>Величание</style>:</p>
				<p>Величаем Тя,/ Пресвятая Дево,/ Богоизбранная Отроковице,/ и чтим образ Твой святый,/ имже то́чиши исцеления/ всем, с верою притекающим.</p>
				<p>
					<style>Псалом избра́нный</style>: Помяни, Господи, Давида и всю кротость его</p>
				<p>
					<style>По полиелеи седален, глас 8</style>:</p>
				<p>Величие Твое кто испове́сть, Богородице,/ явлением бо Твоея иконы удивила еси вся православныя,/ многия неду́ги врачу́ющи и болезни исцеля́ющи./ О Всемилостивая Владычице,/ не лиши нас и ныне Твоего заступления,/ но молитвами Твоими защити́ и спаси православныя люди/ и силою Твоею огради́,/ да Тобою хва́лящеся/ и все упование на Тя возлага́юще,/ не постыдимся во веки.</p>
				<p>
					<style>Слава, и ныне, тойже</style>
				</p>
				<p>
					<style>Прокимен, глас 4</style>: Помяну имя Твое во всяком роде и роде. <style>Стих</style>: Отры́гну сердце мое слово благо. Всякое дыхание да хвалит Господа. <style>Стих</style>: Хвалите Бога во святых Его. <style>Евангелие от Луки, зачало 4. По 50-м псалме: </style>Слава: Молитвами Богородицы,/ Милостиве, очисти/ множества согрешений наших. И ныне: тойже. Помилуй мя, Боже</p>
				<p>
					<style>Стихира, глас 6</style>:</p>
				<p>Егда явление чу́днаго Твоего образа приспе́,/ тогда афонстии отцы,/ столп огненный на мо́ри зряще,/ страхом одержи́ми, недоумева́ху./ Гаврии́л же, яко вторы́й Петр, по мо́рю ходя,/ со слезами вопия́ше Тебе:/ о Пресвятая,/ прииди́ и сохрани достояние Твое от враг ненаве́тно.</p>
				<p>
					<style>Канон Пресвятей Богородице на 8, ирмосы по дважды, глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Колесницегони́теля фарао́ня погрузи́,/ чудотворяй иногда,/ Моисе́йский жезл, крестообра́зно поразив/ и раздели́в море,/ Изра́иля же беглеца́, пешехо́дца, спасе́,/ песнь Бо́гови воспева́юща.</p>
				<p>От скверных устен хваление приими́, Всенепорочная,/ якоже прежде Сын Твой, Бог же мой и Господь, прият две ле́пты вдовицы,/ и разрешение прегрешений моих подаждь,/ яко да по долгу величаю Тя.</p>
				<p>Ангельское пение подоба́ше Тебе, Матери Божией,/ Творца бо сих родила́ еси странно./ Но и от нас приими́, Владычице, смиренныя сия молитвы,/ да поем Го́сподеви:/ славно просла́вися в нашей немощи.</p>
				<p>Огусте́ша во́ды, огусте́ша и волны посреде́ моря,/ нося́щя Твою, Богомати, икону./ Утверди и мое подви́гшееся сердце на камени заповедей Христовых.</p>
				<p>Помощница и Покровительница была еси, Дево, обители Иверския,/ во́ев Амиры с корабли их в мори погрузивши,/ но потопи́ в пучи́не милосердия Сына Твоего/ вся моя душевныя страсти и безчисленная моя прегрешения.</p>
				<p>
					<style>Песнь 3</style>
				</p>
				<p>
					<style>Ирмос</style>: Утвержде́й в начале Небеса разумом/ и зе́млю на вода́х основавый,/ на камени мя, Христе, заповедей Твоих утверди,/ яко несть свят паче Тебе, Едине Человеколюбче.</p>
				<p>Утверди сердце мое во уповании на Тя, Богомати,/ изми́ всякую гордыню и превозношение из помраченнаго ума моего, да вопию́:/ несть свят, яко Господь, и несть праведен, яко Бог наш.</p>
				<p>Ты, о Богомати, немощствующия препоясу́еши силою,/ алчущия насыщаеши;/ посети и мою немощь/ и алчущаго и жаждущаго мене насы́ти Животнаго Хле́ба,/ чрез Твою девственную утробу сшедшаго с Небесе на землю.</p>
				<p>Возста́ви, Владычице, от земли́ мене, убогаго,/ и от гно́ища греховнаго воздви́гни, нищаго,/ даждь молитву мне, молящемуся,/ да, велича́я, пою Твое заступление.</p>
				<p>Непло́дствующий мой ум плодоно́сен покажи, Блага́я Дево,/ от непло́дове рождшаяся:/ Ты бо плодоно́сие всех благ явлением иконы Твоея подае́ши.</p>
				<p>
					<style>Седален</style>:</p>
				<p>Светлое <style>Днесь</style> Заступницы нашея наста́ торжество./ Да взыгра́ется тварь,/ да ликовству́ют человечестии собори,/ созывает бо нас Святая Богородица видети огнено́сную икону Свою,/ лучами милости верныя просвещающую. Темже, радующеся, вопие́м:/ спаси, Госпоже, от глада, огня, меча и бед вся почитающия явление иконы Твоея.</p>
				<p>
					<style>Слава, и ныне, тойже</style>
				</p>
				<p>
					<style>Песнь 4</style>
				</p>
				<p>
					<style>Ирмос</style>: Ты моя крепость, Господи,/ Ты моя и сила,/ Ты мой Бог, Ты мое ра́дование,/ не оставль недра Отча/ и нашу нищету посетив./ Тем с пророком Авваку́мом зову Ти:/ силе Твоей слава, Человеколюбче.</p>
				<p>Покры́ Небеса доброде́тель Твоя, Богомати,/ и хвалы Твоея испо́лнися земля,/ но положи́ любовь держа́вную крепости Твоея и на мне, отча́янном.</p>
				<p>Уготовля́ющи шествие чу́дней иконе Твоей, даде́ бездна глас свой,/ воздвижеся солнце, и сияние ея яко свет бысть,/ но Ты изшла́ еси на спасение людей,/ спасти́ Твое насле́дие пришла еси.</p>
				<p>Услы́шавше слух пришествия Твоего, иноцы убои́шася;/ уразуме́вше же дела Твоя, ужасо́шася,/ но внегда́ смути́тися души́ моей, милость Твою помяни, Владычице, да взываю:/ слава заступлению Твоему, Богомати.</p>
				<p>Ты еси моя крепость и сила, Богородице,/ Тобою почи́ю в день скорби моея,/ и из страны́ прише́льствия взы́ду Тобою в Небесное наследие,/ и возрадуюся о Господе и Бозе, Спасе моем.</p>
				<p>
					<style>Песнь 5</style>
				</p>
				<p>
					<style>Ирмос</style>: Вску́ю мя отри́нул еси/ от лица Твоего, Све́те незаходимый,/ и покрыла мя есть чужда́я тьма, окаяннаго,/ но обрати́ мя и к свету заповедей Твоих/ пути моя направи, молюся.</p>
				<p>Виждь, Чистая, от но́щи у́тренюющия люди паствы Твоея,/ икону Твою Богохва́льную обстоящии,/ разрешения же грехов просящия, и жития исправления, и Божественныя славы причастия:/ не отри́ни убо нас от лица Твоего, Света незаходимаго Мати.</p>
				<p>Всею душею и мыслию в па́стве Твоей вси слику́юще,/ псалмы, и пе́сньми духовными, и пением Божественным икону Твою почитают,/ прощения грехов просяще и душ спасения./ Ты же, исцеление наше сущи, сия вся подаждь, Владычице Богоневесто.</p>
				<p>Храм Твой, Дево, яко рай други́й показа́ся ныне,/ яко древо жизни имея икону красоты́ Твоея,/ ю́же вси усердно со благоговением и любовию целующе, взываем:/ Владычице, мир даждь нам,/ Владычице, стяжи́ нас,/ иного бо разве Тебе утешения не ве́мы.</p>
				<p>Ре́ку Тя сладкую и пото́к насыще́ния,/ манну Небесную, изобилие и благодать приснотекущую во обители Твоей живущии стяжавше,/ поют Рождество Твое, Отроковице.</p>
				<p>
					<style>Песнь 6</style>
				</p>
				<p>
					<style>Ирмос</style>: Очисти мя, Спа́се,/ мно́га бо беззакония моя,/и из глубины́ зол возведи, молюся:/ к Тебе бо возопи́х, и услы́ши мя,/ Боже спасения моего.</p>
				<p>В скорби се́рдца вопию́ ти, Владычице,/ житейскаго мо́ря потопля́ем бу́рею,/ к Тебе, яко тихому пристанищу, прибегаю:/ возведи от тли живот мой.</p>
				<p>Бездна последняя грехов обы́де мя, и исчезает дух мой,/ но простри, Владычице, высокую Твою мышцу/ и, яко Гаврии́ла, и мене, ко Твоей иконе прибега́юща, невредима сотвори.</p>
				<p>Не отри́ни мене до конца от лица Твоего, Мати незаходимаго Света,/ не попусти́ мне погря́знути в пучи́не беззаконий,/ но возведи мене от бла́та страсте́й, да взыдет из нетления живот мой/ и пожру́ Тебе со гла́сом хваления и испове́дания.</p>
				<p>Храм нося́й телесный весь оскверне́н,/ Тебе, Пречистому храму Вечнаго Сло́ва,/ дерзаю в честно́м храме Твоем, пред Твоею святою иконою приносити смиренныя моя молитвы./ Ты же, яко Милостивая, очисти мя Твоим благоутробием.</p>
				<p>
					<style>Кондак, глас 8</style>:</p>
				<p><style>Аще</style> и в море вве́ржена бысть святая икона Твоя, Богородице,/ от вдовицы, не могу́щия спасти сию от врагов,/ но явилася есть хранительница Афона/ и врата́рница обители Иверския, враги устрашающая/ и в православней Российстей стране/ чтущия Тя от всех бед и напа́стей избавля́ющая.</p>
				<p>
					<style>Икос</style>:</p>
				<p>В столпе́ о́гненне явльшуюся Богоматере икону видевше,/ возопи́ша по́стников иверских лицы:/ о Владыко, сподоби нас прияти икону Матере Твоея во утешение странствия нашего;/ ты же, Гаврии́ле, дерзай и вни́ди в море,/ и приими́ во объятия твоя сокровище, нам являемое,/ да будет нам страж неусыпный, покров же, и радость всем христианом,/ и хранительница, от бед и напастей избавляющая.</p>
				<p>
					<style>Песнь 7</style>
				</p>
				<p>
					<style>Ирмос</style>: Божия снизхождения/ огнь устыде́ся в Вавило́не иногда,/ сего ради о́троцы в пещи радованною ногою,/ яко во цве́тнице ликующе, поя́ху:/ благословен еси, Боже отец наших.</p>
				<p>Согреши́хом, беззако́нновахом, непра́вдовахом пред Господем,/ но, Владычице моя Богородице,/ яко Благая угаси огнь Его праведнаго гнева Твоим теплым хода́тайством, да поем Ему:/ отец наших Боже, благословен еси.</p>
				<p>В пещи́ искушений и бед опаляемыя ороси́, Богомати, струя́ми Твоих щедрот,/ да посрамя́тся врази́ наши и да разумеют вси,/ яко Ты едина еси Владычица Богородица, по всей вселенней славимая.</p>
				<p>Престоле Царя Славы, Честнейшая Херувим, одушевленный хра́ме, в немже всели́ся Господь,/ твердь Небесная, на <style>нейже</style> возсия́ Солнце правды, Христос,/ Тя поем, Богомати, и превозносим во вся веки.</p>
				<p>Ты еси веселие и в пусты́нях живущим,/ Ты еси и стольнаго града утешение и похвала, Дево Марие,/ препетая и превозносимая во веки.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халде́йский мучитель/ Богочестивым неи́стовно разжже́,/ силою же лучшею спасены сия видев,/ Творцу и Избавителю вопия́ше:/ отроцы, благослови́те,/ священницы, воспо́йте,/ людие, превозносите во вся веки.</p>
				<p>Поют Тя Ангельския силы, превозносит человеческий род,/ благословя́т Тя вся тварь, Пречистая Дево Богородице./ Приими́ и от <style>Мене</style>, недостойнаго, приносимое Тебе хваление.</p>
				<p>Пойте, иноцы Афона,/ благословляй, земле Иверская,/ превозноси, вся стране́ Российская, Благу́ю Владычицу,/ реки чудес от Своея чудотворныя иконы источающую./ Хва́лим, благослови́м, покланяемся Ти, Богородице, пою́ще и превознося́ще во вся веки.</p>
				<p>Подобием иконы Иверския не то́чию святый Афон просвещается,/ но и стольный град Москва украшается,/ от того чудесную помощь прие́мля и источник утешения в нем обретая.</p>
				<p>Еще и страна Новгородская и ини́и гра́ды и ве́си/ подобием Иверския иконы Твоея, Владычице, освяти́шася и чудесы просветишася, вопиюще:/ Господа пойте и превозносите во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Ужасеся о сем Небо/ и земли удивишася концы,/ яко Бог явися человеком пло́тски/ и чрево Твое бысть пространнейшее Небес./ Тем Тя, Богородицу,/ Ангелов и человек чиноначалия величают.</p>
				<p>Тайна глубины́ Рождества Твоего ум Ангельский ужасает, Дево,/ и пречистая икона Твоя демоны прогоняет,/ не терпя́ще бо взирати на силу ея, бегают и исчезают./ Мы же той любезно покланя́емся и облобыза́ем и Тя, Богородицу, величаем.</p>
				<p>Прииди́те вси, поклони́мся, припаде́м и возвеличим Божию Матерь,/ призре́вшую на нас, смиренных, алчущия исполняющую благ/ и положившую с нами завет милости во явлении Своея дивныя иконы.</p>
				<p>Богородице Дево, упование христианом,/ проба́ви и нашему роду милости Твоя, бывшая отцем нашим,/ покрый и соблюди нас от всякаго зла.</p>
				<p>О Всемилостивая христианом Помощнице,/ не может Тя воспети достойно язык человеческий и Ангельский,/ яко всея твари честне́йшую и земных сла́внейшую,/ но приими́ милостивно сие приносимое Тебе от нас моление/ и спасай нас всегда, на Тя бо упование возложи́хом.</p>
				<p>
					<style>Ексапостиларий</style>:</p>
				<p>Икону Твою всечестну́ю прии́м Гаврии́л во объятия, вопия́ше Тебе, Владычице:/ о сладкая Мати Царя Христа,/ бу́ди покров Твоей обители,/ радость же всем Христианом и Споручница жизни вечныя.</p>
				<p>
					<style>На хвалитех стихиры на 4, глас 4</style>:</p>
				<p>О, несказанныя благости!/ О, славнаго явления иконы Богоматере,/ яже сияет чудесы и просвещает благодатию верно приходящия!/ Юже с веселием приемлюще,/ Чистую Богоотрокови́цу/ достодо́лжно пе́сньми почитаем и ублажаем.</p>
				<p>О, преславнаго Твоего о нас, Владычице, промышле́ния!/ Чу́дную бо Твою икону Афону посылаеши/ и яко стража нам неусы́пна ту́ю подае́ши милостивно/ и утешение странствию нашему./ Темже, познавше Твоя честна́я чудеса, песньми Тя величаем.</p>
				<p>О, преславнаго чудесе́!/ Како огнено́сная икона на волна́х морских, яко на колеснице но́сится,/ светлыми лучами благодати умы просвещающи;/ ея́же торжество песньми почитающе радостно,/ славу возсылаем Богороди́тельнице.</p>
				<p>
					<style>Слава, и ныне</style>:</p>
				<p>Твой глагол исполняя, Богомати,/ праведный Гаврии́л немо́кренно по воде морсте́й пешеше́ствова/ и, восприим священную икону Твою,/ лик пе́сненный состави/ и торжество с по́стники афонскими совокупи́./ Темже и мы, удивляющеся, вопием Первовино́вному:/ слава Тебе, сотворшему дивная,/ Единому Царю и Богу, молитв ради Богородицы!/ Сохрани люди христианския/ и победы на враги даруй, яко Всесилен. </p>
				<p>
					<style>Славословие великое и отпуст</style>
				</p>
				<p>
					<style>На Литургии: Блаженны от канона, песнь 3-я и 6-я. Прокимен, песнь Богородицы, глас 3</style>: Величит душа Моя Господа, и возрадовася дух Мой о Бозе, Спасе Моем. <style>Стих</style>: Яко призре́ на смирение рабы Своея, се бо отныне ублажат Мя вси роди<style>. Апостол к Филипписйом, зачало 240.</style> Аллилуиа, <style>глас 8</style>: Слыши, Дщи, и виждь, и приклони ухо Твое. <style>Стих</style>: Лицу Твоему помолятся богатии лю́дстии. <style>Евангелие от Луки, зачало 54. Причастен</style>: Чашу спасения прииму и Имя Господне призову.</p>
				<p>Зри:  Ве́домо буди, яко празднование Пресвятей Богородице святыя ради Ея иконы Иверския творится октября в 13-й день, февраля в 12-й день и во вторник Светлыя седмицы по уставу святаго Благовещения.</p>
				<p>В той же день</p>
				<p>
					<style>Святых мученик Ка́рпа, Папи́лы, Агафодо́ра </style>
				</p>
				<p>
					<style>и святыя мученицы Агафони́ки</style>
				</p>
				<p>
					<style>На Господи, воззвах: стихиры, глас 4</style>
				</p>
				<p>
					<style>Подобен</style>: Яко до́бля</p>
				<p>Вери́гами связуеми и в темнице заключа́еми,/ и звере́м во снедь издава́еми,/ пове́шени и стру́жеми, во огнь же вмета́еми,/ и Божественную помощь с Небесе прие́млюще,/ непоколеби́ми пребы́сте любовию Владыки, Спаса всех,/ Ка́рпе и Папи́ле премудрии.</p>
				<p>На ка́мени веры утвердив твое помышле́ние,/ неуклонный мудрова́нием, мучениче Папи́ле,/ каменобие́мь, радовался еси,/ Божественному подо́бяся мучеников начальнику архидиакону Стефа́ну,/ яко служитель и яко Божиих тайн слуга,/ яко сочи́слен мучеником и Ангелом собеседник.</p>
				<p>На пути шествующе свидетельства неукло́нно,/ железным обу́щам<a type="note" xlink:href="#note17">17</a> пригвождаеми,/ врага и губителя жа́ла, всехвальнии, сокруши́сте тверде/ и победами венча́стеся;/ тем вся Христова Церковь празднует святую вашу память,/ светоно́сную и благознамени́тую.</p>
				<p>
					<style>Слава, глас 6</style>:</p>
				<p>Яко досто́ин в Богови́дцех/ Небеса ты видел еси, преподобне, отве́рзена/ и Господа, на Престоле седяща,/ и Херуви́ми и Серафи́ми о́крест Его,/ и от <style>Тебе</style> паки мы просве́щшеся,/ священное твое стадо, Ка́рпе, вопие́т тебе:/ проси мира миру и душа́м нашим велия милости.</p>
				<p>
					<style>И ныне, Богородичен или Крестобогородичен</style>:</p>
				<p>
					<style>Подобен</style>: Тридне́вен</p>
				<p>На Древе Живот наш зрящи,/ Всенепорочная Богородице, ви́сящь,/ ма́терски рыдающи, вопияла еси:/ Сыне Мой и Боже Мой,/ спаси любовию поющия Тя.</p>
				<p>
					<style>На стиховне Октоиха</style>
				</p>
				<p>
					<style>Тропарь, глас 4</style>:</p>
				<p>Мученицы Твои, Господи,/ во страданиих своих венцы прияша нетленныя от <style>Тебе</style>, Бога нашего,/ имуще бо крепость Твою,/ мучителей низложиша,/ сокрушиша и де́монов немощныя де́рзости./ Тех молитвами/ спаси души наша.</p>
				<p>
					<style>Слава, и ныне, Богородичен</style>
				</p>
				<p>
					<style>На утрени</style>
				</p>
				<p>
					<style>Оба канона Октоиха и мучеников канон на 4, <style>егоже</style> краегранесие: </style>Карпа и Папилу песньми венчава́ю<style>. Иосифово. Глас 1.</style></p>
				<p>
					<style>Песнь 1</style>
				</p>
				<p>
					<style>Ирмос</style>: Твоя победительная десница/ Боголе́нно в крепости прославися:/ та бо, Безсме́ртне,/ яко всемогу́щая противныя сотре́,/ Израильтя́ном путь глубины новосоде́лавшая.</p>
				<p>Карпа и Папилы, крепких истины свидетелей, похваляюще память всесвященную,/ победители тыя соделавшаго Господа славы Боголепно воспои́м.</p>
				<p>По́стническим прежде огнем искуси́вшеся,/ страданием же второ́е, мученицы,/ яви́сте истинно душевное искушение/ и паче злата Божественными нравы возсия́сте.</p>
				<p>Силою Божественною к ранам, к пове́шению,/ ко огню и к смерти, славнии, устреми́вшеся,/ гонителей крепость победисте/ и нетленными венцы увязо́стеся.</p>
				<p>
					<style>Богородичен</style>:</p>
				<p>Двере Света, от Твоея нерастле́нныя утробы возсиявшаго,/ возсия́й ми покаяния просветительныя лучи́/ и отжени грехов моих мрак, Богорадованная.</p>
				<p>
					<style>Песнь 3</style>
				</p>
				<p>
					<style>Ирмос</style>: Еди́не Ве́дый человеческаго существа не́мощь/ и милостивно в не воображся,/ препоя́ши мя с высоты силою,/ еже вопити Тебе, Святый,/ одушевленный храме, неизреченныя славы Твоея, Человеколюбче.</p>
				<p>Плод принесл еси Христу приятен и священнейший/ священнаго с тобою Агафодо́ра, раны и язвы претерпевшаго/ и одолевша с плотию врагу безплотному знания крепостию.</p>
				<p>Неправедно сокрушаемь, мудре, повелением судящаго,/ и по ре́бром стру́жемь терпел еси;/ огнем же паки подпаляемь,/ струя́ми кро́вными пре́лести у́гли погасил еси, Ка́рпе многострадальне.</p>
				<p>Видети желая Христа, ви́ся высоко́, и огне́м пе́рси поджигаем,/ до́блественно терпи́ши, Богомудре Папи́ле,/ росо́ю Духа яве орошаемь и Божественными надеждами укрепляем.</p>
				<p>
					<style>Богородичен</style>
				</p>
				<p>Чертог нескверный Божий, и  го́ру несеко́мую,/ и кивот святый, и трапезу вернии Тя вси, Чистая, проповедаем,/ и кадильницу невещественнаго У́гля, Пресвятая Дево Всенепорочная.</p>
				<p>
					<style>Седален, глас 1</style>
				</p>
				<p>
					<style>Подобен</style>: Камени запечатану</p>
				<p>Плоды Богозна́ния возделав труды́ твоими, из корене безбожия исторгл еси остны́<a type="note" xlink:href="#note18">18</a>;/ и ма́стию пома́зався Богоде́тельною, упасл еси люди, священниче;/ и, законно пострадав, сугубых почестей, Карпе, сподобился еси./ Слава Давшему ти крепость;/ слава Венчавшему тя;/ слава Де́йствующему тобою всем исцеления.</p>
				<p>
					<style>Слава, и ныне, Богородичен</style>:</p>
				<p>Руце Твои Божественнии,/ имиже Создателя понесла еси, Дево Пресвятая, воплощшагося благостию,/ простерши, умоли Его избавити нас от искуше́ний, и страсте́й, и бед,/ хва́лящих Тя любовию и вопиющих:/ слава Всельшемуся в Тя,/ слава Прошедшему из Тебе,/ слава Избавльшему нас Рождеством Твоим.</p>
				<p>
					<style>Крестобогородичен</style>:</p>
				<p>А́гнца на Кресте А́гница зрящи,/ с разбойником распинаема Тя, долготерпели́ве Слове,/ и копие́м в ре́бра пробода́ема,/ восклицаше, вопиющи ма́терски:/ что странное и ужасное, Иисусе Мой, таинство, несказанно совершаемое?/ како покрываешися гробом, Неописанный Боже?/ да Мя, рождшую Тя, не оставиши, Сыне Мой Сладча́йший.</p>
				<p>
					<style>Песнь 4</style>
				</p>
				<p>
					<style>Ирмос</style>: Го́ру Тя, благодатию Божиею приосене́нную,/ прозорливыма Авваку́м усмотри́в очи́ма,/ из Тебе изыти Изра́илеву/ провозглаша́ше Свято́му/ во спасение наше и обновле́ние</p>
				<p>Нереши́мою связан любовию Создавшаго, каменобие́м яве, Папи́ле, мучениче Христов,/ победил еси метающия терпением Богодарова́нным ти, всехвальне,/ мужеу́мно с завистию боря́ся.</p>
				<p>Ко всякому виду боле́зней, до́блественнейшии, ополчистеся,/ к звере́м вве́ржени бывше, ку́пно ты́я победи́сте,/ якоже Дании́л, Божественными образы веры,/ Ка́рпе и Папи́ле, мученицы славнии.</p>
				<p>Сый злобы обрета́тель вселукавый Христовы угодники неми́лостивно пожже́нию негасимому предает,/ осла́бити их силу мнев,/ но испепелишася того коварствия.</p>
				<p>
					<style>Богородичен</style>:</p>
				<p>Пристанище спасения, Дево, Тя и́мамы,/ иже в пучи́не лютых обуреваемии всегда:/ к Тебе прибегаем и на Тя уповаем,/ да не убоимся невидимых врагов наве́та.</p>
				<p>
					<style>Песнь 5</style>
				</p>
				<p>
					<style>Ирмос</style>: Просвети́вый сия́нием/ пришествия Твоего, Христе́,/ и осветивый Кресто́м Твоим мира концы/ сердца́ просвети светом Твоего Богоразу́мия/ православно поющих Тя.</p>
				<p>Ни бед гонения, ни глад, ниже́ смерть/ разлучи́ от любве́ Христовы Богомудрых,/ но усе́рднейше возда́ния предзряще, неудобных нерадиша.</p>
				<p>Вжиля́еми Божественною силою,/ претерпе́сте люте́йшая проверте́ния стоп, всехвальнии,/ путь шествующе свиде́тельства/ и жа́ла безбожия сокрушающе.</p>
				<p>Неугасимый свете́льник страдания нося́ще,/ претеко́сте неве́жества нощь, мученицы,/ и Свету прибли́жишася невечернему,/ яко дне и́стинно сы́нове верою.</p>
				<p>
					<style>Богородичен</style>
				</p>
				<p>Зачала́ еси неискусому́жно Бога Невместимаго,/ родила еси Преесте́ственнаго Создателя естества./ Ве́лие таинство, недомысленное чудо, Дево Едина Пренепорочная.</p>
				<p>
					<style>Песнь 6</style>
				</p>
				<p>
					<style>Ирмос</style>: Обы́де нас после́дняя бе́здна,/ несть избавля́яй,/ вмене́хомся, яко о́вцы заколе́ния,/ спаси люди Твоя, Боже наш:/ Ты бо крепость немощству́ющих и исправление.</p>
				<p>Благоуха́ют ваша доброде́тельства человеческим со́нмом,/ злосмра́дие отгоня́ще яве многобожия, достославнии:/ ибо Божие ныне благовоние явистеся, мученицы.</p>
				<p>Возгара́емый пла́мень росо́ю веры погаси́сте, блаженнии,/ и возжго́сте желание те́пле, Агафони́ке сущей с вами благосла́вными,/ с неюже мужественне страсти совершисте.</p>
				<p>Обощря́емы болезней приложеньми, Ка́рпе и Папи́ле, доблии страдальцы,/ мечи истинно небокова́ннии явистеся, вражия ополче́ния секу́ще.</p>
				<p>
					<style>Богородичен</style>:</p>
				<p>От тины страсте́й и от рова падений воздвигни мя/ и упра́ви раба Твоего, Чистая, испове́дающаго Тя, Богородицу:/ Ты бо еси присно па́дающих исправление.</p>
				<p>
					<style>Кондак, глас 4</style>
				</p>
				<p>
					<style>Подобен</style>: Вознесы́йся:</p>
				<p>Яко сокровище многоце́нное, Владыка,/ и источник, источа́ющ то́ки исцеле́ний,/ сущим на земли́ подаде́ мо́щи ваша,/ неду́ги убо отъе́млющия страсте́й разли́чныя,/ благодать же даю́щия душа́м непреста́нно./ Темже согласно любовию/ ваше, мученицы Божественнии, совершаем торжество.</p>
				<p>
					<style>Ин кондак, глас 4</style>:</p>
				<p>Венчено́сцы явльшеся <style>Днесь</style> в мире,/ прему́дрии, с Ка́рпом Папи́ле,/ просвеща́ете всех,/ иже верою и весе́лием чтущих память вашу.</p>
				<p>
					<style>Песнь 7</style>
				</p>
				<p>
					<style>Ирмос</style>: Тебе умную, Богородице, пещь/ разсмотря́ем, вернии,/ якоже бо о́троки спасе́ три Превозносимый,/ мир обнови во чреве Твоем всецел,/ хва́льный отцев Бог и препросла́влен.</p>
				<p>Юношески страсте́й пещь воздержания росо́ю погаси́вше,/ огнь же кровми́ страдания,/ второе, мученицы, идольское огни́ще испепели́сте,/ хвальнаго воспевающе Бога и препрославленнаго.</p>
				<p>Станем, се отве́рзеся три́знище, не ослабе́ем,/ свыше Христо́с венцы́ терпения мучений ради я́ве подае́т живонача́льною рукою,/ взываху страдальцы усердною душею, Карп и Папи́ла.</p>
				<p>Иже к Богу всеобра́зным, святии, манове́нием обожа́еми я́ве,/ безбожных раны удобь претерпе́сте,/ якоже ино́му стра́ждущу истинно сами пребыва́юще,/ хва́льнаго воспевающе Бога и препросла́вленнаго.</p>
				<p>
					<style>Богородичен</style>
				</p>
				<p>Девы, Чистая, нашея прама́тере, прокля́тство разрешила еси я́ве,/ благословения Начаток рождши, Всенепорочная Отрокови́це Браконеиску́сная,/ <style>егоже</style> благосло́вят чи́ни Небеснии,/ хва́льнаго отцев Бога и препросла́вленнаго. </p>
				<p>
					<style>Песнь 8</style>
				</p>
				<p>
					<style>Ирмос</style>: В пещи́ о́троцы Изра́илевы,/ якоже в горни́ле,/ добро́тою благочестия чисте́е зла́та блеща́хуся, глаголюще:/ благослови́те вся дела Господня Господа,/ пойте и превозноси́те во вся веки.</p>
				<p>Светоно́сная <style>Днесь</style> нам память мученик,/ светом целе́ний озаря́ющи нас, вопию́щих, возсия́:/ благословите вся дела Господня Господа,/ пойте и превозносите во вся веки.</p>
				<p>Украси́лся еси, яко архиере́й, яко Божественный проро́к,/ яко свидетель страсте́й, всеблаженне, Христовых,/ яко Божественное зна́мение, воспевая, Карпе всеблаженне:/ Господа пойте дела и превозносите Его во веки.</p>
				<p>То́ки твоих страда́льческих крове́й, пото́ки конечно безбожия пото́пльше,/ источник целе́ний яви́шася вопиющим, Папи́ле мучениче:/ Господа пойте дела и превозносите Его во веки.</p>
				<p>
					<style>Богородичен</style>
				</p>
				<p>Священный Тя Божественных пророк лик/ проповедает Матерь бывшую, Всенепорочная, Божию,/ Емуже вси зовем:/ благословите вся дела Господня Господа/ и превозносите Его во веки.</p>
				<p>
					<style>Песнь 9 </style>
				</p>
				<p>
					<style>Ирмос</style>: Образ чистаго Рождества Твоего/ огнепали́мая купина́ показа неопа́льная,/ и ныне на нас напа́стей/ свире́пеющую угаси́ти молимся пещь,/ да Тя, Богородице,/ непрестанно величаем.</p>
				<p>Якоже приношения всеце́лая, яко жертвы совершенныя и непорочныя,/ принесо́стеся Творцу, всеблаженнии, мече́м кончину прие́мше,/ и ныне, венцено́сцы, на Небесе́х жи́тельствуете.</p>
				<p>Столпи́ необоримии яви́стеся Церкве, мученицы, и забрала,/ исто́чницы, во́ды исцеле́ний пролива́ющиии,/ и светила светозарная и всесветлая,/ но́щи из греха благочестивыя избавля́ющая.</p>
				<p>Уже́ к саме́м всели́вшеся светоза́рным селе́нием и Небесным,/ и светлостьми́ Божественными просвеща́еми,/ и радости присносущныя исполня́еми,/ о Папи́ле и Ка́рпе, за ны моли́теся.</p>
				<p>
					<style>Богородичен</style>
				</p>
				<p>Но́сиши на объя́тиих, Пречистая, Херувимски яко Престол вся Носящаго,/ плотию нас ради по нам обложи́вшагося и сугу́ба про́ста ви́димаго,/ <style>егоже</style> всегда моли о нас, воспевающих Тя.</p>
				<p>
					<style>В той же день</style>
				</p>
				<p>
					<style>Преподобнаго Вениами́на, в Дальних пещерах почивающаго</style>
				</p>
				<p>
					<style>Тропарь, глас 2</style>:</p>
				<p>Добр купец бысть, Богомудре Вениами́не,/ богатство бо свое тленно раздав,/ купил еси оным нетленное в Царствии Небеснем,/ в немже ныне тамошних благ наслаждайся богатне,/ проси нам мира и велия милости.</p>
				<p>
					<style>Кондак, глас 8</style>:</p>
				<p>Куплю житейскую яко тщетную оставль/ и шед, купил еси себе многоценен бисер Христа,/ Емуже во иночестем образе/ труды и подвиги, безменством же и послушанием, преподобне Вениамине, благоугождая,/ приял от Него велию и богатую милость.</p>
			</section>
		</section>
		<section>
			<title>
				<p>В 14-й день</p>
			</title>
			<section>
				<title>
					<p>Святых мученик Наза́рия, Герва́сия, Прота́сия и Келси́я</p>
				</title><p>
					<style>На Го́споди, воззва́х: стихи́ры святых, глас 4</style>
				</p>
				<p>
					<style>Подо́бен</style>: Яко добля</p>
				<p>Иже веры свиде́теле, подвиг совершивше,/ победы венец прия́ша/ доблему́дренный Наза́рий и великий Прота́сий/ с Келси́ем мудрым, Богомудрый Герва́сий./ <style>ихже</style> воспои́м, яко до́блия ору́жники,/ яко Вышняго Царствия наследники/ и яко самово́льная заколе́ния.</p>
				<p>Просвети́вся смыслом светозаре́ния Духа,/ священный Наза́рие,/ паче солнца, во тьме сущим, возсиял еси душа́м,/ Божественною благодатию поучая,/ просвещая, наставляя светле́йше/ Единаго Господа и ве́ровати и чти́ти,/ воплощенна от Девы преславно/ и земныя осия́вшаго.</p>
				<p>С Наза́рием возсия приснопамятный Келси́й,/ и славный Прота́сий, и Герва́сий,/ доблему́дренно пострада́вше/ и вся полки́ де́монския му́жески на земли победи́вше./ Тем то́чат исцелений струи́/ и сердца́ напаяют богатно благочестивых/ Боже́ственною благодатию.</p>
				<p>Да восхва́лится Наза́рий, и да почти́тся Прота́сий,/ и Божественный Келси́й, и Герва́сий,/ иже благославно пострада́вше и лесть ума́ливше,/ и Ангельским лико́м священно причита́еми,/ и обожа́еми по причастию Божественному,/ и победы венцы́ от дла́ни Живоначальныя прие́мше.</p>
				<p>Яко течение соверши́вше и веру соблюдше,/ страдания венцы́ увязо́стеся/ и Ангелом сочета́стеся,/ све́тло хра́брствовавше и льстиваго врага о Христе поправше,/ Божественнии мученицы./ Сего ради, согласно соше́дшеся,/ светоно́сную вашу память совершаем, веселя́щеея.</p>
				<p>Богомудрый Наза́рий/ Божественным пропове́данием гра́ды проходя́, просвети́,/ <style>егоже</style> подражав, Келси́й/ славу стяжа́ Божественных страдалец, поправ льстиваго./ Сия вси похвала́ми почти́м,/ яко зве́зды и светила сущим во тьме/ и врачи душ наших.</p>
				<p>
					<style>Слава, глас 8</style>:</p>
				<p>Жертвы слове́сныя,/ Наза́рия, Герва́сия, Прота́сия и Келси́я похва́лим,/ яко все мучителей неи́стовство со идолы упраздни́ша./ Тем молитвами их, Христе Боже,/ мир миру даруй/ и душа́м нашим ве́лию милость.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Мученицы Господни</p>
				<p>Не терплю, Чадо, ви́дящи Тя на Древе усну́вша,/ бодрость всем подающаго,/ яко да древле преступления плодо́м сном погибельным уснувшим/ Божественную и спасительную бодрость пода́си,/Дева глаголаше, плачущи,/ Юже величаем.</p>
				<p>
					<style>На стиховне Октоиха</style>
				</p>
				<p>
					<style>Тропарь, глас 4</style>:</p>
				<p>Му́ченицы Твои, Господи,/ во страданиих своих венцы́ прия́ша нетленныя от <style>Тебе</style>, Бога нашего:/ иму́ще бо крепость Твою,/ мучителей низложи́ша,/ сокруши́ша и де́монов немощны́й дерзости./ Тех молитвами/ спаси ду́ши наша.</p>
				<p>
					<style>Слава, и ныне Богородичен, </style>
				</p>
				<p>
					<style><style>Аще</style> среда или пяток Крестобогородичен</style>
				</p>
				<p>
					<style>На утрени</style></p>
				<p>
					<style>Оба канона Октоиха и святых канон на 4, <style>егоже</style> краегранесие</style>: Верно воспою мученики венценосный. <style>Иосифово. Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста́ моя,/ и напо́лнятся Духа,/ и сло́во отры́гну Цари́це Ма́тери,/ и явлюся, све́тло торжествуя,/ и воспою, радуяся, Тоя чудеса.</p>
				<p>Верно пострадавше и подвиг скончавше,/ победы венце́м увязо́стеся, Божественнии мученицы./ Божественную вашу память тем празднуем, веселящеся.</p>
				<p>Ве́трилом вперя́еми Духа Божественнаго,/ пучи́ну немо́кренно преидо́сте, мученицы славнии, мучений/ и ныне к Божественному приста́нищу Вышния светлости всели́стеся.</p>
				<p>Кресто́м, якоже броня́ми, оде́яни, блаженнии,/ врага безплотнаго пора́товасте в теле,/ томле́ния многоплете́нная и смерть неправедную претерпевше.</p>
				<p>
					<style>Богородичен: </style>
				</p>
				<p>Едину, вместившую Превечнаго Господа во утробе,/ Всенепорочную Отроковицу воспои́м,/ яко бысть Небес простра́ннейши, Бога воплотивши благости ра́ди.</p>
				<p>
					<style>Песнь 3</style>
				</p>
				<p>
					<style>Ирмос</style>: Твоя песносло́вцы, Богородице,/ живый и незави́стный Источниче,/ лик себе совоку́пльшая, духовно утверди,/ в Божественней Твоей славе/ венцев славы сподо́би.</p>
				<p>Яко гро́здие Божественнии бы́сте Винограда Божественнаго истинно,/ страдания изливающе вино нам, мученицы,/ духовно веселящее всех сердца́ благодатию.</p>
				<p>Кре́пко проти́вился еси гонителю, Наза́рие, мучениче Христов,/ повелева́ющу мерзским тебе бого́м жре́ти, пребогате,/ яко а́гня заколению готов был еси, славне.</p>
				<p>Хвале́ния вси согла́сне воспои́м <style>Днесь</style> верно/ Наза́рию, Герва́сию, Прота́сию и Келси́ю,/ Истины свидетелем, бывшим в Ду́се.</p>
				<p>
					<style>Богородичен</style>:</p>
				<p>Закона прообразова́вше скиния Тя быти хотящую, Чистая,/ Божие священное жили́ще:/ из негоже Очищение наше, святыню даруяй всем нам, приидет.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Назариевы страсти и гонения,/ Прота́сиевы болезни и раны чту́ще,/ Герва́сия хва́лим и Келси́я, Святыя Троицы сосуды честныя,/ светлыя зве́зды, верных предсто́лпия,/ нечестия истиннии потреби́теле,/ и столпи́ веры, и утверждение непоколеби́мо./ Имже верою возопии́м:/ молите Христа Бога грехо́в оставление дарова́ти/ чту́щим любовию святую память вашу.</p>
				<p>
					<style>Слава, и ныне, Богородичен</style>:</p>
				<p>Яко Деву и Едину в жена́х,/ Тя, без Се́мене рождшую Бога плотию,/ вси ублажаем ро́ди человечестии:/ Огнь бо вселися в Тя Божества́,/ и, яко Младенца, пита́вши Зижди́теля и Господа./ Тем Ангельский и человеческий род достойно славим пресвятое Рождество Твое/ и согласно вопие́м Ти:/ моли Христа Бога согрешений оставление даровати/ покланяющимся верою пресвятому Рождеству Твоему.</p>
				<p>
					<style>Крестобогородичен</style>:</p>
				<p>Агнца, и Пастыря, и Изба́вителя/ Агница зря́щи на Кресте, восклицаше, плачущи,/ и, горько рыдающи, вопия́ше:/ мир убо радуется, приемля Тобою избавле́ние,/ утроба же Моя горит, зрящи Твое распятие,/ еже терпи́ши за милосердие милости./ Долготерпели́ве Господи, милости бездно и источниче неисчерпаемый,/ умилосердися и даруй согрешений оставле́ние/ верою пою́щим Божественныя стра́сти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Седяй в славе на Престоле Божества,/ во облаце легце/ прии́де Иисус Пребожественный/ нетленною дла́нию и спасе́ зову́щия:/ слава, Христе, силе Твоей.</p>
				<p>Паче смысла святых мученик Твоих любовь превосходит вся помышления, Слове,/ боре́ния, и мужественныя по́двиги, и натрижне́ния,/ яже пода́л еси законно им, пострадавшим.</p>
				<p>Един разум в разных ураня́еми телесе́х Христовы ору́жницы преизли́шно показаша,/ Единаго Бога в три́знищи испове́даша/ и многобожия лесть я́ве погуби́ша.</p>
				<p>Наза́рия, Прота́сия, Герва́сия и Келси́я, честны́х мучеников,/ Ангели боре́нию подиви́шася,/ како в пло́ти безплотному сплета́ющеся,/ низложиша сего на землю му́жественнейше.</p>
				<p>Яко до́блии во́ини, яко непобедимии мученицы,/ яко Христовы ору́жницы и яко благочестия побо́рницы/ Небесная селения насле́довасте и лико́м Ангельским всегда свеселя́щеся.</p>
				<p>
					<style>Богородичен</style>:</p>
				<p>Не истощи́в Отеческих, Пребожественный, Пречистая Богородице, недр,/ в не́дрех Твоих пречистых седи́т,/ Божественное седа́лище всем благостынею готовля́я/ и славу, присно пребыва́ющую.</p>
				<p>
					<style>Песнь 5</style>
				</p>
				<p>
					<style>Ирмос</style>: Ужасо́шася всяческая/ о Божественней сла́ве Твоей:/ Ты бо, Неискусобра́чная Де́во,/ име́ла еси во утро́бе над всеми Бога/ и родила́ еси Безле́тнаго Сына,/ всем воспева́ющим Тя/ мир подавающая.</p>
				<p>Ранам тело твое, Наза́рие, приобщи́ся, у́зам многообра́зных мук,/ миро благовонное тем источа́ет нам, облагово́нствующее ду́ши/ верою несомненною тя почитающих, всехвальне.</p>
				<p>Кропле́ньми крове́й твоих погасил еси у́глие многобожия, страстотерпче,/ Божественных чудес огнем же, всемудре, ти́ну страсте́й лю́тых пожигаеши,/ Божиею благодатию Спа́совою, Наза́рие.</p>
				<p>Цве́ты, дыха́ющии воню́ Божия знания,/ Богознания зла́чники,/ райская древеса́ благопло́дная, предобрыя и светоза́рныя, почти́м мученики/ и верно ублажи́м.</p>
				<p>Да поется Наза́рий, да величается Келси́й,/ ку́пно с Прота́сием до́блий да похвалится верою Герва́сий,/ Церкве непреклоннии столпи́ и основания нерушимая бывшии.</p>
				<p>
					<style>Богородичен</style>
				</p>
				<p>Оружие, древле Едем стрегу́щее, плещи́ верным подае́т, Чистая,/ зна́менанным честно́ю Кровию, прежде источи́вшеюся от ребр копия́ прободением,/ из Тебе Возсиявшаго.</p>
				<p>
					<style>Песнь 6</style>
				</p>
				<p>
					<style>Ирмос</style>: Божественное сие и всечестно́е/ совершающе пра́зднество,/ Богомудрии, Богоматере,/ прииди́те, рука́ми воспле́щим,/ от Нея рождшагося Бога сла́вим.</p>
				<p>Твоя шествия на вода́х быша, всеблаженне Наза́рие,/ и не позна́шася сим следы́ твоя в Дусе,/ <style>егоже</style> силою вся враги посрами́л еси.</p>
				<p>Телес стра́сти неисце́льныя Божиею благодатию исцелил еси, мучениче Наза́рие,/ миро благовонное источа́еши же/ твоим честны́м моще́м приближа́ющимся.</p>
				<p>Яве Божественный Прота́сий, великий же с ним Герва́сий,/ богатство привременное и могу́тство попра́вше,/ вечныя славы сподо́бишася.</p>
				<p>
					<style>Богородичен</style>:</p>
				<p>Законы Едина обнови́ла еси естества, Дево,/ рождши Бога Безсмертнаго, в плоть ме́ртвенную оде́явшася,/ да мертвыя оживи́т благостию.</p>
				<p>
					<style>Кондак, глас 2</style>
				</p>
				<p>
					<style>Подобен</style>: Вышних ища</p>
				<p>Свети́льницы светлии явльшеся,/ Божественнии мученицы,/ тварь светом чудес озаряете,/ неду́гов разрешающе глубокую нощь всегда/ и Христу Единому Богу моля́щеся/ непрестанно о всех нас.</p>
				<p>
					<style>Икос</style>:</p>
				<p>Яко светоза́рнии и Божественнии свети́льницы,/ Свету Великому предстоя́ще присно, Богоблаженнии мученицы,/ и отту́ду испуща́емыми невечерняго Божества́ сиянии всегда просвещаеми и обожа́еми,/ верою память вашу совершающия Божественную просвети́те,/ и омраче́ния, и страсте́й, и бед, и зло́бы избавите,/ молящеся непрестанно о всех нас.</p>
				<p>
					<style>Песнь 7</style>
				</p>
				<p>
					<style>Ирмос</style>: Не послужи́ша твари Богомудрии/ паче Созда́вшаго,/ но огненное преще́ние му́жески попра́вше,/ ра́довахуся, поюще:/ препетый отцев Господь и Бог, благословен еси.</p>
				<p>На ка́мени Божественнаго знания утверди́вше стопы́, славнии,/ сердец ваших вражиими ухищре́ньми не преврати́сте, воспевающе:/ препетый отцев Господь и Бог, благословен еси.</p>
				<p>Свет невечерний страдавшим кровию вам возсия́,/ и веселие я́ве вас прият, великомученицы, воспевающих:/ препетый отцев Господь и Бог, благословен еси.</p>
				<p>Освяти́сте преусердно проходя́ще гра́ды, блаженнии,/ исповедающе Христа пред мучители и всем исцеления подающе требующим/ благодатию Духа Всесвятаго.</p>
				<p>
					<style>Богородичен</style>:</p>
				<p>Светле́йшую палату обре́т Бог утробу Твою, в сию всели́ся,/ сы́ны соде́ловая света, Всенепорочная, зову́щия:/ отец наших Боже, благословен еси.</p>
				<p>
					<style>Песнь 8</style>
				</p>
				<p>
					<style>Ирмос</style>: О́троки благочестивыя в пещи́,/ Рождество Богородичо спасло́ есть,/ тогда убо образу́емое,/ ныне же действуемое,/ вселенную всю воздвиза́ет пети Тебе:/ Господа пойте дела/ и превозносите Его во вся веки.</p>
				<p>У́тренююще к возсия́вшему из Девы преславно великому Солнцу,/ мученицы непобедимии свет бы́сте и пре́лести тьму благодатию разори́сте:/ Господа пойте, вопиюще, дела и превозноси́те Его во вся веки.</p>
				<p>Рим древле по́двиги твоя проповедает, Наза́рие многострадальне,/ Константиногра́д поет чудеса, священныя твоя мо́щи верою содержа́я,/ Господа пойте, вопию́щий, дела/ и превозноси́те Его во вся веки.</p>
				<p>Божественный Наза́рий, источа́я мира благодати,/ повелевает всем притекающим верою почерпа́ти/ на просвещение и очищение, взывающим:/ Господа пойте дела и превозносите Его во вся веки.</p>
				<p>Вас, до́блия страстоте́рпцы,/ Наза́рия, Келси́я, Прота́сия, паки же Герва́сия,/ моле́бники ко Господу крепчайшия имуще, любовию зовем:/ Господа пойте дела и превозноси́те Его во вся веки.</p>
				<p>
					<style>Богородичен</style>
				</p>
				<p>Плотию соедини́вся Тебе по существу,/ всем, еже быти, Подаяй,/ всего мя обнови́, всего назда́, обветша́вшаго, Пречистая, преступле́ньми./ Тем Тя, Деву, пое́м и превозно́сим во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Ева убо неду́гом преслушания/ клятву всели́ла есть,/ Ты же, Дево Богородице,/ прозябе́нием чревоноше́ния ми́рови благословение процвела́ еси:/ тем Тя вси величаем.</p>
				<p>Крепостию вжиля́еми Христа, разо́ршаго зло́бу губи́теля,/ преклонивше сему вы́ю, конец мече́м прия́сте,/ разре́шшеся от пло́ти, великоимени́тии:/ тем достойно блажи́ми есте́.</p>
				<p>Красни́ я́звами плотски́ми бы́сте и Ангелом уподо́бистеся;/ ныне же предстоите́ всех, радующеся, присно красоте́,/ причастием я́ве удобря́еми, красне́йше, всечестни́и.</p>
				<p>Зна́меньми и чудесы вас украси́/ и прежде конца, всеприснопа́мятнии, и по конце Владыка,/ Наза́рие, Прота́сие, Келси́е, Герва́сие, непобедимии мученицы,/ тем достойно ублажа́етеся.</p>
				<p>Освяти́шася любовию вашею всяческая, совершающи память <style>Днесь</style>:/ радуются мученицы и вси пророцы с нами пра́зднуют,/ с нимиже о нас моли́теся Благодетелю, всеблаженнии.</p>
				<p>
					<style>Богородичен</style>:</p>
				<p>Глас Ти Божественнаго Гаврии́ла приносим, веселя́щеся, Отроковице Пречистая:/ радуйся, Обрадованная,/ мучеников, апостолов похвало и всех верных спасение,/ Дево Мати Неискусобрачная.</p>
				<p>
					<style>Светилен</style>
				</p>
				<p>
					<style>Подобен</style>: Духом во святилищи</p>
				<p>Претерпе́л еси, яко безплотен, нестерпимыя му́ки, Наза́рие блаженне,/ мучеников слава, с Герва́сием мудрым,/ Прота́сием же ку́пно и Божественным Келси́ем./ Тем верою чтим всепразднственную вашу и честну́ю память.</p>
				<p>
					<style>Богородичен</style>:</p>
				<p>Паче ума Рождества Твоего преславное чудо/ удивляет всяк смысл, и земных, и Ангел:/ Дева бо су́щи родила́ еси, и Дева пребыла́ еси, яко прежде рождества, Дево./ О страшнаго та́инства! О рождества ди́внаго!/ О чревоноше́ния преславнаго!</p>
				<p>В той же день</p>
				<p>
					<style>Преподобнаго отца нашего Нико́лы Свято́ши, </style>
				</p>
				<p>
					<style>князя Черниговскаго</style>
				</p>
				<p>
					<style>На вечерни</style>
				</p>
				<p>Блажен муж: <style>1-й антифон</style>. На Господи, воззвах: <style>стихиры на 6, глас 8. Подобен</style>: О преславнаго чудесе</p>
				<p>Богому́дре блаженне Нико́ло,/ ты, видя, яко прехо́дит мира сего образ/ и тле́нию вся прича́стна суть,/ образ славы своея скоро измени́л еси,/ диади́му и ски́петр оставил еси/ и, к Небесному Царствию взира́я,/ тесный путь изволил еси ше́ствовати;/ и ныне в Небесных селениих живы́й,/ Христу Богу моли́ся/ прияти нам Вечнаго Царства блаженство.</p>
				<p>Преподо́бне Нико́ло,/ ты по имени твоему и житие хотя́ стяжати беззлобно,/ мир сей победи́л еси,/ престол кня́жества оставил еси,/ богатство, славу и влады́чество, аки уме́ты, вменяя,/ во убо́гий образ иноческий облекся,/ обнищавшему нас ради Христу последовал еси,/ Емуже ныне предстоя,/ о нас прилежно моли́ся/ дарова́ти душа́м нашим мир и ве́лию милость.</p>
				<p>Святе Нико́ло, отче блаже́ннейший,/ провидя умным твоим оком,/ яко ца́рие и князи славы своея лиша́ются и на́зи во гроб отходят,/ отверглся еси подобосе́нныя власти века сего,/ Христовым стопам последуя,/ Тому во смирении работал еси,/ темже улучил еси нестаре́ющееся блаженство,/ идеже помяни и нас, чтущих память твою.</p>
				<p>
					<style>Слава, глас 2</style>:</p>
				<p>Царство Твое, Христе Боже,/ и владычество Твое пребывающее во веки провидя,/ угодник Твой Никола ски́петр и диади́му отве́рже,/ и многопечалия удалися,/ к безмяте́жному житию и́ночествующих притек,/ бысть раб и́стинен и верен,/ Тебе Спасу своему послужив в преподо́бии и правде.</p>
				<p>
					<style>И ныне, Богородичен: </style>Прейде сень законная:</p>
				<p>
					<style>Таже вход, прокимен дне. И чтения три преподобническая. </style>
				</p>
				<p>
					<style>(зри страницы 791 - 792)</style>
				</p>
				<p>
					<style>На стиховнах стихиры, глас 1</style>:</p>
				<p>
					<style>Подобен:</style> Небесных чино́в</p>
				<p>Божественным желанием разжизаем,/ преподобне отче Николо,/ мирскую славу преобидел еси/ и, иноческое житие́ возлюбив,/ был еси преподобным отцем единоревни́тель,/ с нимиже ныне водворя́яся,/ моли о чтущих твое преставление.</p>
				<p>
					<style>Стих</style>: Блажен муж, бояйся Господа,/ в заповедех Его восхощет зело.</p>
				<p>Христови весь порабо́тился еси,/ впери́в все свое желание к Нему,/ <style>егоже</style> ради любве мира сего отреклся еси,/ возлюбив Возлюбившаго род человеческий;/ сего ради тя песньми ублажа́ем/ и любовию кланяемся раце мощей твоих.</p>
				<p>
					<style>Стих</style>: Блажени вси, боящиеся Господа,/ ходящии́ в путех Его.</p>
				<p>Всех любовию чтущих тя/ заступления твоего не лиши, отче,/ но еликомощно предстательствуй всем/ и посо́бствуй в беда́х и напа́стех,/ полезная подая молитвами твоими.</p>
				<p>
					<style>Слава, глас 5</style>:</p>
				<p>Преподобне отче,/ не дал еси телу твоему упокое́ния,/ до́ндеже страсти сердца твоего очистил еси,/ Христова повеле́ния исполняя,/ дом, сродники и други оставил еси,/ к тихому пристанищу Бо́жия Ма́тере притек,/ вели́чество и славу свою всем под ноги покорил еси,/ в посте просияв, тело умертвил еси/ и, Духом Божиим водяся присно,/ сын и наследник Присносу́щнаго Света показался еси,/ идеже ныне живый,/ моли улучи́ти и нам милость в день Судный.</p>
				<p>
					<style>И ныне, Богородичен</style>:</p>
				<p>Обра́дованная, хода́тайствуй Твоими молитвами,/ и испроси́ душа́м нашим множество щедро́т/ и очищение многим согреше́нием нашим, молимся.</p>
				<p>
					<style>Тропарь, глас 2</style>:</p>
				<p>Отечество и славу княжения твоего оставил,/ Князю смирения, Христови, усердно последовал еси,/ преподобне отче наш Николо;/ тем приял еси от Него вечное царство и славу на Небеси,/ идеже ликуя, поминай нас чтущих память твою верно.</p>
				<p>
					<style>Слава, и ныне, Богородичен: Вся паче смысла</style>:</p>
				<p>
					<style>На утрени</style>
				</p>
				<p>
					<style>По 1-м стихословии седален, глас 1</style>
				</p>
				<p>
					<style>Подобен</style>: Гроб Твой</p>
				<p>Веселия исполня́ются Росси́йстии людие/ и радостне поют твою память, блаженне,/ имуще тя скораго в беда́х помощника/ и во всех болезнех избавле́ние:/ сего ради, яко приемый от Бога благодать словом недуги прогоня́ти,/ не отступи и ныне, всем посо́бствуя,/ честно́е твое успение почита́ющим.</p>
				<p>
					<style>Слава, и ныне, Богородичен</style>
				</p>
				<p>Источник исцеле́ний ве́дуще Тя, Дево,/ в теплоте сердца прибегаем, грешнии раби Твои;/ Ты же сро́дное имущи о нас промышле́ние,/ не забуди волнуемых напа́стьми:/ но, простерши длани, молися Сыну Своему,/ яко да приимем тех скорое пременение.</p>
				<p>
					<style>По 2-м стихословии седален, глас 4</style>
				</p>
				<p>
					<style>Подобен</style>: Явился еси</p>
				<p>Яже на земли в суете́ преходящая возненави́дев, блаженне,/ и яже на Небеси присносущная от сердца возлюби́в,/ сия по многих твоих труде́х и наследовал еси,/ идеже живый, о всех нас молися Христу, преподобне,/ в песнех твою память почита́ющих.</p>
				<p>
					<style>Слава, и ныне, Богородичен</style>:</p>
				<p>Обнови́ла еси, Дево, святым Рождеством Твоим/ истлевшее страстьми́ земнородных естество/ и возста́вила еси всех от смерти к жизни нетле́нней./ Тем Тя по долгу, Мати Чистая, присно ублажаем/ яко блажимую во вся верных роди.</p>
				<p>
					<style>По полиелеи седален, глас 8</style>
				</p>
				<p>
					<style>Подобен</style>: Поведенное тайно:</p>
				<p>Да радуется <style>Днесь</style> святый твой прароди́тель,/ на высоте престола седы́й равноапостольный Владимир,/ яко от ко́рене его, благая ветвь, прозябл еси ты, преблаженне Николо,/ носящи на себе плод духовный,/ во образ всем хотящим спасти́ся/ и Христу во смирении после́довати,/ якоже ты, преподобне отче, сотворил еси;/ и ныне во славе радующуся ти,/ плод и́ноческих трудов твоих пребывает во веки.</p>
				<p>
					<style>Слава, и ныне, Богородичен</style>:</p>
				<p>Да радуется <style>Днесь</style> Давид песнописец,/ яко от ко́рене его возрасте́ нам мысленное древо, Дева Мария,/ носящая плод Христа Бога нашего,/ Имже пита́ются всего мира концы́ и причастницы бывают вечныя жизни,/ тем, вси вернии, яко Богородицу благочестно ублажа́ем.</p>
				<p>
					<style>По 50-м псалме стихира, глас 6</style>:</p>
				<p>Ве́лие смирение жития твоего, о́тче наш,/ ибо вся земная: род и престол княжения своего, оставив,/ Единаго Христа возлюбил еси,/ и Тому чистою совестию служа́,/ на земли Ангельски пожил еси,/ бесо́вския полки́ прогна́л еси, возшед на высоту добродетелей,/ блажен еси тако Христу работав;/ и мы убо труды твоя познавше,/ любовию тя ублажаем.</p>
				<p>
					<style>Канон преподобному, глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста моя,/ и напо́лнятся Духа,/ и слово отры́гну Царице Матери,/ и явлю́ся светло торжествуя,/ и воспою, ра́дуяся, Тоя́ чудеса.</p>
				<p>Отверзи мне устне́, Христе мой, посли Паракли́та,/ да Твоего угодника пети возмогу стихосло́вии высоту́ добродетелей,/ на нюже в чистоте сердца смирением взыде.</p>
				<p>В пра́вду нареклся еси Святоша:/ исполнь бо сый святыни, всякаго непреподобнаго действа удалился еси/ и, к Богови́дению ум свой впери́в,/ оттуду познал еси вся, яже в мире су́етная быти.</p>
				<p>Прежде тебе бывших помяну́л еси,/ от коли́кия славы напрасно отпадо́ша, и с безче́стием пожат серп смерти;/ сего ты да изба́вишися, престол на земли княжий оставил еси,/ и приял еси на Небеси престол, иже пребывает выну со святыми.</p>
				<p>Блаженному Иоаса́фу Инди́йскому поревновал еси:/ якоже бо той остави царство земное и взыска́ Небесное,/ тако и ты, блаженне, временное княже́ние оставль, приял еси вечное.</p>
				<p>
					<style>Богородичен</style>
				</p>
				<p>Вышняго Царствия не лиши мя,/ Небесными и земными Владычествующая Госпоже,/ сего бо ища́, удаля́юся, обладаем вою́ющими всегда на мя страстьми́,/ обаче к Тебе несумне́нною наде́ждою прибега́ю.</p>
				<p>
					<style>Песнь 3</style>
				</p>
				<p>
					<style>Ирмос</style>: Твоя песносло́вцы, Богородице,/ живы́й и незави́стный источниче,/ лик себе совокупльшия, духовно утверди́,/ в Боже́ственней Твоей славе/ венцев славы сподо́би.</p>
				<p>Раб Единому Богу да будеши, не восхотел еси работати миру,/ от негоже изшед, аки вторы́й Авраа́м, дом и землю свою оставил еси/ и пришед, аки в Харра́нь, в пречестну́ю Божия Матере Печерскую обитель,/ видел еси ле́ствицею деяния и ве́дения блаженных отец к Небеси восходящих.</p>
				<p>Господин сый иногда́ княже́нию своему,/ за любовь Господа своего сотворился еси раб,/ служа рабом Христовым в пова́рни,/ да бывшему нас ради Послушли́ву до смерти последуеши.</p>
				<p>Порфи́рою одея́н и в руце́ имеяй ски́петр,/ не устыде́лся еси на ра́менах дрова носити и сещи́ рукама своима;/ да вся уды в порабощение предаси Вышнему Владыце,/ от Негоже возмездие приял еси живот вечный.</p>
				<p>Мирсти́и мирска́я му́дрствующе, братия твоя, блаженне,/ мняху дея́ние твое в пова́рне безче́стно быти,/ тем и развращаху тя, да оставиши сие./ Но ты, любя послуша́ние сие,/ еще едино лето испросил еси себе в том пребывати.</p>
				<p>
					<style>Богородичен</style>:</p>
				<p>За́поведем Господа моего не повину́ющася, ни хранящаго послуша́ния уставы,/ убеди́ мя, Владычице моя, к де́ланию тех/ и укрепи в прочее время в обои́х совершенно испра́витися,/ да не в лености скончався, с непотребными рабы казнь прииму по дело́м.</p>
				<p>
					<style>Седален, глас 8</style>:</p>
				<p>Яко истиннаго послу́шателя Евангельскаго слова,/ и иноков любителя, и ревнителя преподобным,/ приидите, братие, песненными хвалами воспоем блаженнаго Николу:/ той бо тело свое порабо́ти Богу, да душу свободит от страсте́й/ и, аки солнце, возсияв лучами добродетелей своих,/ всех нас озаряет, поющих:/ слава Богу, призывающему рабы Своя в вечное спасение.</p>
				<p>
					<style>Слава, и ныне, Богородичен</style>:</p>
				<p>Вышняго мя гражданина покажи, Чистая Дево,/ прибегающаго к Твоему покрову и просящаго от <style>Тебе</style> теплаго заступления,/ яко, да Тобою обрет благодать, воспою:/ слава Богу, спасающему род человеческий.</p>
				<p>
					<style>Песнь 4</style>
				</p>
				<p>
					<style>Ирмос</style>: Седя́й в славе на Престоле Божества/ во облаце легце,/ прии́де Иисус Пребожественный/ нетленною дланию и спасе́ зовущия:/ слава, Христе, силе Твоей.</p>
				<p>Седя́й во славе прежде на престоле и вельможам предстоящим ти,/ не устыде́лся еси, блаженне, седе́ти при врате́х монасты́рских три лета,/ яко верно храня́й сих вход от бездельно влазя́щих.</p>
				<p>Председящу ти пе́рвее на трапе́зе любопи́щней/ и многим рабом служа́щим яко владыце,/ не возгнушался еси последи́, святе, раб быти рабом Христовым,/ тем служа и представляя брашна от Божияго дарования. </p>
				<p>Якоже степе́ньми на высоту́ мирския славы возшедши, имут упокоение по трудех,/ тако и ты, преподобне, советом игумена и братии вся послушания чины прошед,/ принужде́н с миром в келлии безмолвствовати и внимати спасению своему.</p>
				<p>Яко трудолюби́вый раб, умножа́я Владыце своему талант,/ не дал еси упокое́ния многотрудному твоему телу,/ но рукама своима насадил еси вертоград;/ и видеша братия трудов твоих плоды.</p>
				<p>
					<style>Богородичен</style>:</p>
				<p>Леня́щася мя, на добродетели пону́ди, Богородице,/ и даждь ми вертогра́д душевный мысленными древесы насади́ти,/ слезами умиления напая́ти, и принести Владыце моему стори́чный плод,/ да и аз с верными рабы Его прииму от руку́ Его мзду трудов моих.</p>
				<p>
					<style>Песнь 5</style>
				</p>
				<p>
					<style>Ирмос</style>: Ужасощася всяческая/ о Божественней славе Твоей,/ Ты бо, Неискусобрачная Дево,/ имела еси во утробе над всеми Бога/ и родила́ еси Безлетнаго Сына,/ всем воспевающим Тя,/ мир подавающая.</p>
				<p>Дивля́хуся вси трудолюбию твоему, блаженне,/ яко никогдаже ви́ден был еси пра́зден,/ но в руках дело, в устех же имел еси выну молитву Иису́сову/ и сею́ отразил еси беса, празднолюбием напа́дающаго.</p>
				<p>Да пищи Небесныя причастник будеши, сластолюбия отверглся еси:/ ничтоже бо ядяше, кроме от о́вощия монастырскаго мало/ и тако соблюл еси чистоту души и тела.</p>
				<p>По многих твоих постнических трудех/ приял еси от Бога дар единем словом недуги исцеля́ти и посо́бствовати в ско́рбех./ Молюся ти, и мене от одержащаго недуга в здравие премени́ скоро.</p>
				<p>Многоплете́нными се́тьми тщася враг/ отврати́ти Боголюбивую душу твою от добраго трудолю́бия пути,/ наусти́ не́когда служа́щаго тебе врача;/ ты же, святе, увеща́нием увещал еси того,/ яко да не тебе, но своему спасению внимает.</p>
				<p>
					<style>Богородичен</style>:</p>
				<p>Сердцем и душою развратихся/ и, отвергшися данныя ми благодати, в неподобныя хожду пути,/ но, прежде даже не впаду в руце врагом,/ Ты, Мати Божия, управи мя на первое блаженство:/ овча́ бо есмь спасенныя Твоея́ огра́ды.</p>
				<p>
					<style>Песнь 6 </style>
				</p>
				<p>
					<style>Ирмос</style>: Божественное сие и всечестно́е/ соверша́юще празднество,/ Богомудрии, Богоматере,/ приидите, руками восплещем,/ от Нея рождшагося Бога славим.</p>
				<p>Божественным желанием к Божией любви устреми́вся,/ вся находя́щия ти скорби, блаженне, сладце терпел еси,/ разсуждая реченное, яко недостойны суть страсти века сего к хотя́щей яви́тися в нас славе.</p>
				<p>Увещава́ющему тя Петру врачу от трудов и́ноческих преста́ти/ целомудренно отвещал еси мно́гажды, святе:/ престани, отвращая мя от сицева́го начинания,/ ни скорбь бо, ни глад, ни теснота отлучит мя от любве Христовы,/ ея́же ради терплю вся находящая на мя.</p>
				<p>Да во Христе Живот Вечный обрящеши,/ умертвил еси тело твое многим воздержанием и трудом/ и не лишился еси, <style>егоже</style> желал:/ се бо ныне живеши со святыми во дворех Небесных.</p>
				<p>Единаго имея врача Христа,/ никогдаже попустил еси себе в болезни врачевати,/ но глаголал еси со Апостолом:/ мне<style>еже</style> жити Христос, а<style>еже</style> умре́ти приобре́тение,/ и сим словом сам свой недуг исцелял еси.</p>
				<p>
					<style>Богородичен: </style>
				</p>
				<p>Изнемогшую мою душу от грехов многих,/ посещением Твоим исцели, Госпоже́,/ и водою благодати Твоея напои́ мя,/ да сво́бод сый душевных и телесных недугов,/ порабо́таю Тебе, Владычице моей, со усердием всегда.</p>
				<p>
					<style>Кондак, глас 8</style>:</p>
				<p>Вся кра́сная мира сего/ и тленное богатство нивочтоже вменив,/ обогати́лся еси многими чудесы и зна́мении от Христа Бога,/ Емуже в веселии предстоя́,/ поминай нас, чтущих любовию память твою, да зовем ти:/ радуйся, Нико́ло пречудне.</p>
				<p>
					<style>Икос:  </style>
				</p>
				<p>Ангельски на земле поживша/ и со Ангельскими чи́нми ныне светло на Небеса́х ликующа,/ тя, блаженне, сими ублажаем песньми:/ радуйся, ро́да светлость и княже́ние презревый;/ радуйся, богатство и славу тщетную попра́вый;/ радуйся, нищ и убо́г, вся оставль, Господеви последовавый;/ радуйся, гордость низложи́вый и смирению прилежа́вый;/ радуйся, вся послушания монастырская проше́дый;/ радуйся, в тех со всяким смирением пребы́вый;/ радуйся, пова́рства и вра́тарства невозгнуша́выйся;/ радуйся, братий твоих, князей, отвергийся сожительства;/ радуйся, сам от немощи возмоги́й и врача исцели́вый;/ радуйся, спасение враче́ви молитвами твоими исхода́тайствовавый/ и свою, и онаго смерть прозревый;/ радуйся, брату твоему по уме́ртвии твоем исцеление пода́вый,/ радуйся, всем те́пле тя призывающим чудный и скорый помощниче,/ радуйся, Нико́ло пречу́дне.</p>
				<p>
					<style>Песнь 7</style>
				</p>
				<p>
					<style>Ирмос</style>: Не послужиша твари Богомудрии/ паче Создавшаго,/ но огненное прещение мужески попра́вше,/ ра́довахуся, пою́ще:/ препе́тый отцев Господь и Бог благословен еси.</p>
				<p>От коли́кия славы прешел еси, княже, глаголаше ти Петр,/ и укоря́ше тя, блаженне, яко всем работаеши и сме́тищу<a type="note" xlink:href="#note19">19</a> приседи́ши,/ но ты отвещал еси ему:/ не погубих чести моея, паче же сим прославля́юся,/ последуя всем пришедшему послужити Христу, Емуже и зову,/ благословен Бог отец наших.</p>
				<p>Тебе хотя́й в болезни Петр уврачева́ти, сам разболеся,/ <style>егоже</style> не зе́лием, но молитвою исцелил еси/ и наказал того не надеятися на врачебную хитрость,/ но токмо на Бога уповати, зовущи:/ препетый отцев Боже, благословен еси.</p>
				<p>Послушание твое у врат скончава́я,/ провидел еси, святе, по триех месяцех и живота твоего кончину,/ тем призвал еси Петра и увещавал еси,/ да восприимет зде иноческий образ и вместо тебе послужит Богу,/ Иже есть благословенный во веки.</p>
				<p>Измене́ние жизни твоея слышав Петр,/ припаде со слезами к ногам твоим, преподобне,/ рыдающи, яко лишается господина своего;/ ты же воздви́г его, утешал и увещавал еси не скорбети о сем, но звати:/ благословен Бог отец наших.</p>
				<p>
					<style>Богородичен: </style>
				</p>
				<p>Измене́ния жизни моея скверных ради дел не иму́ща,/ кто мя не воспла́чет, отхожду бо в путь неве́дом./ От пути за́поведей Сына Твоего уклони́хся, темже, слезя́, призываю Тя, Владычице,/ скажи мне путь, и пойду́ во истине, поя́:/ Препе́тая еси, Богородице, и Благослове́нная от рода в род.</p>
				<p>
					<style>Песнь 8</style>
				</p>
				<p>
					<style>Ирмос</style>: Отроки благочестивыя в пещи,/ Рождество Богоро́дичо спасло есть,/ тогда убо образу́емое,/ ныне же действуемое,/ вселенную всю воздвиза́ет пети Тебе:/ Господа пойте дела/ и превозносите Его во вся веки.</p>
				<p>Благочестномудренне пожив и присно провидя исход свой, преподобне Нико́ло,/ сам себе угото́вал еси место во святей пещере,/ еже Петру на моление его даровал еси, глаголя:/ буди тебе, <style>Аще</style> хощеши и якоже Господь восхощет, превозносимый во веки.</p>
				<p>Дерзнове́ние име́яй к Богу и упование по вере непоколебимо,/ приял еси прозрения дар, имже уве́дав по триех днех отшествие Петрово к Богу,/ повелел еси тому угото́витися к сицево́му исходу,/ он же по словеси твоему Святая Святых прием, отыде радуяся и поя:/ превозносимый Бог во веки.</p>
				<p>Три́десят лет по смерти врача свято пожив и верно Господеви поработав,/ стори́чныя израсти́л еси плоды, с нимиже отшел еси, блаженне,/ ко святых Святе́йшему Господу Иисусу, поя́ и превознося́ Его во веки.</p>
				<p>Твое сла́вное и честно́е успе́ние лю́дие слышаще,/ стекошася от всего града, дати тебе последнее целование/ и погребоша тя со слеза́ми, несе́ннаго с радостию Ангелов на лоно Авраа́мле,/ да тамо со всеми святыми предстоиши Господеви во веки.</p>
				<p>
					<style>Богородичен</style>:</p>
				<p>Жизнь вре́менная скончава́ется, увы мне!/ камо несе́н буду, всех человек окая́ннейший:/ Судия ждет, Книги разгну́шася и по делом моим злых часть насле́дити ми есть известно;/ но прежде даже не отыду́ отсю́ду со угодником Твоим Нико́лою,/ молися, Госпоже, Сыну Твоему благих части мне насле́дити.</p>
				<p>
					<style>Песнь 9</style>
				</p>
				<p>
					<style>Ирмос</style>: Всяк земноро́дный/ да взыгра́ется, Духом просвеща́ем,/ да торжествует же Безплотных умов естество́,/ почита́ющее священное торжество Богоматере,/ и да вопиет:/ радуйся, Всеблаженная/ Богородице, Чистая Приснодево.</p>
				<p>Всяк от земнородных да подражает житию Богохвальнаго отца,/ той бо славу временную на земли презрел и, во славу вечную прешед,/ ныне радуется, име́яй престол недвижим в Небесных селениих,/ идеже и о нас молит, да будем наследницы блаженныя жизни.</p>
				<p>Всяк, любя́й Мя, Мне последует, да будет со Мною./ Сия Ева́нгельская внуши́в словеса,/ преблаженный Свято́ша, возлюбив Бога, Тому после́дова/ и ничтоже паче Того любве стяжа́ в мире;/ темже ныне живет со Христом в Свете неприступнем.</p>
				<p>Рекий: прославляющаго Мя прославлю,-/ исполни обеща́ние на тебе, святе;/ не токмо бо тя просла́ви сама́го дароноше́ньми,/ но и крест твой, возгла́вница и власяни́ца славлятся от брата твоего/ и воспомина́ются даже досе́ле, яко сла́вная от них сотвори́шася.</p>
				<p>От ро́да в ро́ды память твоя сла́вится, преподобне отче:/ труды же и подвиги твоя хвалит Церковь с нами,/ но и мощи твоя, содержащияся во свято́й пещере,/ являет рака и созывает всех молити тя ныне/ яко теплаго предстателя и заступника в неможе́нии нашем.</p>
				<p>
					<style>Богородичен</style>:</p>
				<p>От всех племе́н сла́вимая и почте́нная от Троицы Пресвятыя,/ нам, в песнех хва́лящим Тя, Чистая Дево, Предстательница буди/ и Заступница скорая от вражиих навет, да выну поем ти:/ радуйся, Богородице Приснодево.</p>
				<p>
					<style>Светилен</style>:</p>
				<p>Храм Духа Пресвятаго был еси,/ и, пришед Отец с Сыном, обитель в тебе сотвори́,/ и тем Божественных причастием райскаго тя гражданина показа;/ в немже ныне от Разумнаго древа питаяся и нетленныя славы наслажда́яся,/ помяни и нас, верою кланяющихся раце мощей твоих, отче преподобне.</p>
				<p>
					<style>Слава, и ныне</style>:</p>
				<p>Храм пречистый воплощшемуся из Тебе Слову была еси, Дево;/ храм мя всякаго беззако́ния суща,/ сотвори храм узаконе́нных повелений Сына Твоего предстательством Твоим,/ да селение Божия благодати быв, достойно воспою Тя,/ яко вся о Бозе могу́щую, Богоотрокови́це.</p>
				<p>
					<style>На хвалитех стихиры на 4, глас 1</style>
				</p>
				<p>
					<style>Подобен</style>: Небесных чинов</p>
				<p>Вели́кая исправления постнических трудов/ великих отец Печерских привлекоша тя, Николо блаженне,/ к постническому сословию,/ <style>ихже</style> житию поревновал еси усердно,/ и ныне с ними на Небеси живый, моли о поющих тя.</p>
				<p>На горе святей, идеже Божия Мати положи свое селение,/ процвел еси, яко финикс сенноли́ственный,/ ве́твями убо твоих трудов/ покрый от напасти всех, призывающих тя в помощь,/ и подава́й от плодов твоих исцеление/ благочестно чтущим всечестную твою память, Николо всеблаженне.</p>
				<p><style>Днесь</style> в памяти твоей, преподобее,/ Лавра Печерская весели́тся,/ и и́ночествующих собрание честно́е,ко гробу твоему пришедшее,/ духовне во псалмех ликовству́ет,/ похваляющи живущаго в Свете неприступнем/ и хвалимаго во святых Бога,/ с нимиже и ты ныне живе́ши,/ приемля от Него почесть.</p>
				<p>
					<style>Слава, глас 2</style>:</p>
				<p>Древо сый доброветвенно,/ яко кедр в Лива́не в дому Божия Матере насажден был еси,/ блаже́ннейший отче Нико́ло,/ и при вода́х животных напая́ем от учений отец Печерских:/ се́нию убо твоею осени́ прибегающия к тебе люди,/ заступи от языческих нашествий, низлагая их востания,/ постави бо тя Господь князя Российстей земли,/ тем, припа́дающе, мо́лимся,/ страну нашу в мире соблюди/ и обитель сию до́бре сохрани молитвами твоими.</p>
				<p>
					<style>И ныне</style>:</p>
				<p>Спаси от бед рабы Твоя,/ Пресвятая Богородице Дево,/ яко вси усе́рдно по Бозе к Тебе прибегаем,/ яко к нерушимой стене и предстательству.</p>
				<p>
					<style>Славословие великое и отпу́ст</style>
				</p>
				<p>
					<style>В той же день</style>
				</p>
				<p>
					<style>Преподобныя Параске́вы Се́рбской</style>
				</p>
				<p>
					<style><style>Аще</style> ли настоятель изволит или где прилучи́тся храм преподобныя, поем бдение</style>
				</p>
				<p>
					<style>На малой вечерни</style>
				</p>
				<p>
					<style>На Господи, воззвах: стихиры на 4, глас 2</style>:</p>
				<p>Пощения путь восприе́мши,/ житейския бури избегши, Параске́во славная,/ о́во убо с мудрыми девами/ светоносна вошла еси во дворы Господа твоего,/ о́во же, уневе́стившися Ему,/ источаеши исцеления притекающим к тебе,/ и от душевных недуг избавляеши,/ иже к Богу твоими молитвами.</p>
				<p>Надеждею Христовою и верою возмо́гши,/ стяжания родителей отбе́гши, и со Безплотными ликуеши,/ преподобная мати Параскево славная./ Темже исцеление то́чиши по смерти:/ твоя бо мощи показа́шася, всяким благоуха́нием испо́лнены,/ еже Христос тебе дарова́,/ <style>егоже</style> возлюбила еси,/ <style>егоже</style> возжела́ла еси,/ и Той тя прослави, преподобная;/ темже молимся и мы:/ стаду своему испроси у Христа Бога велию милость.</p>
				<p>Восплещайте убо, новопразднолюбцы,/ веселием ликования,/ Параскева преславная, и Богоневестная,/ и преподобная <style>Днесь</style> явися, прежде сокровенная,/ якоже древле от земли Крест Живоносный, в земли потаи́м, обличися./ Темже по долгу чтуще тя, возопиим:/ покрый нас от всякия беды и спасай стадо свое всегда.</p>
				<p>
					<style>Слава, глас 4</style>:</p>
				<p>Приидите, верных соборы,/ духовно возрадуемся,/ пением трубным глас восприе́мше,/ и благодарственными  песньми прорцем, глаголюще:/ Параске́во преподобная,/ сущия в напа́стех различных спасай мольбами своими/ и всяко убо обстояние отрева́й,/ благодать же и милость нам проси,/ яко да молитвами твоими спа́сшеся,/ радующеся, воспоем вси честныя подвиги твоя, преподобная.</p>
				<p>
					<style>И ныне, Богородичен</style>:</p>
				<p>Радуйся, стено́ необоримая,/ радуйся, покро́ве миру,/ радуйся, церковь Господня,/ радуйся, свеще, радуйся, престоле Божий,/ радуйся, всех радость/ и помощь на враги невидимыя сущи, Чистая,/ спасение и оружие непобедимое.</p>
				<p>
					<style>На стиховнах, стихиры, глас 2</style>
				</p>
				<p>
					<style>Подобен</style>: Доме Евфрафов</p>
				<p>Сияет умно светозаре́нии/ светоносный день/ светле́йшими блистаньми,/ воньже ныне моли/ озари́тися поющим тя. </p>
				<p>
					<style>Стих</style>: Честна́ пред Господем/ смерть преподобных Его.</p>
				<p>От согласия песнь/ воспеваем, честна́я,/ и почитаем немолчно память твою,/ Параске́во преподобная,/ Божественную воистинну и светлую.</p>
				<p>
					<style>Стих</style>: Дивен Бог во святых Своих,/ Бог Израилев.</p>
				<p>Твоя ра́ка,/ якоже сокро́вище честно́,/ ю́же обстояще/ исцеление грехом нашим моли,/ усердно просим.</p>
				<p>
					<style>Слава, глас 2</style>:</p>
				<p>Се рака спасения,/ се источник целе́бный,/ святыя показашася мощи,/ темже, приидите, усердно почерпем ныне,/ болящим исцеления/ и радости, иже во скорбех,/ молитвами ея, Господеви,/ и Церковь сию нерушиму сохрани.</p>
				<p>
					<style>И ныне, Богородичен</style>: Спаси от бед</p>
				<p>
					<style>Тропарь, глас 4 (писан на велицей вечерни)</style>
				</p>
				<p>
					<style>Слава и ныне, Богородичен</style>.</p>
				<p>
					<style>На велицей вечерни</style>
				</p>
				<p>
					<style>На Господи, воззвах: стихиры, на 8, глас 6</style>
				</p>
				<p>
					<style>Подобен</style>: Все отло́жше</p>
				<p>Возсияла еси, Параске́во,/ добродетельми и виде́нием/ на тве́рди яко постница ве́рна,/ всесветлыми и славными заря́ми,/ вся отгоняеши омрачения ерети́ческия/ и просвещаеши верою и любовию/ прилежа́щия твоим учением./ Темже светоносный твой праздник совершаем любовию,/ Христу со дерзновением молися о душах наших.</p>
				<p>Труды по́стническими/ твою душу вооружила еси,/ и плотска́я увяди́ла еси взыграния,/ и ум, славная, соделала еси/ Божественныя Тро́ицы жилище;/ и возвысилася еси, о Параске́во,/ идеже нетление и покой праведных,/ с нимиже ныне радуешися/ и во славе предстоиши Христу,/ со дерзновением моляся о душах наших.</p>
				<p>Божественных слез твоих тече́нии, Параске́во,/ все потопила еси демонское ополчение,/ яко не́мощно су́що,/ твоими всегда к Богу мановении и сильными восхождении;/ и гордое возношение на землю низвергла еси,/ и возвысилася еси в Небесныя и благолепныя обители,/ в <style>нихже</style> со Ангелы водворяешися, предстоящи Христу,/ со дерзновением молися о душах наших.</p>
				<p>
					<style>Ины стихиры, глас и подобен тойже</style>:</p>
				<p>Живущи по смерти, Параске́во блаженная,/ посещаеши вся, с верою притека́ющия к раце твоей:/ от лютых страстей покрыва́еши всегда/ и от бед избавляеши,/ подаваеши же исцеления молитвами твоими/ и спасаеши от де́монскаго нахождения/ чтущия святую память твою,/ просящи от Бога даровати прощение прегрешений.</p>
				<p>Ангел земный на земли явилася еси,/ житие безплотное в земне́м теле показала еси,/ отца бо и матере далече отбе́гши,/ причталася еси ко Христу, Жениху твоему,/ в черто́зе Небеснем, Богоневесто, живущи,/ в Калликра́тии и́маши селение крепко,/ идеже исцеления подае́ши с верою притекающим ти,/ и чудес благодать всем источаеши.</p>
				<p>Древле убо одождя́ше Бог/ изра́ильтяном манну с Небесе/ <style>Днесь</style> же имущим имя твое честно́е/ сугу́ба бываше пшеница в раздаяние требующим,/ и нас ныне в твоей памяти, преподобная Параске́во,/ хлеба Небеснаго сподоби прияти благодать/ в благодарение чудес твоих,/ да радость душам и спасение получим во святей памяти твоей.</p>
				<p>Память твоя во веки пребывает,/ преподобная мати Параске́во,/ и труды потов твоих всюду процветоша,/ <style>Аще</style> бо и преставися от земных,/ но со Ангелы предстоящи всегда,/ молиши Христа Бога/ о воспевающих достойно славную память твою.</p>
				<p>
					<style>Слава, глас 1: </style>
				</p>
				<p>Ты сле́зными излия́нии плотских страстей ражжения угасивши/ и Божественнаго раче́ния огнь возгне́щши,/ озарилася еси Царя Христа безсмертием/ и Тому сочта́лася еси, добрая дево,/ и с Ним в Чертог разумный ныне возшла еси, Параске́во,/ молися о душах наших.</p>
				<p>
					<style>И ныне, Богородичен</style>: Всемирную славу</p>
				<p>
					<style><style>Аще</style> не поеши бдение или полиелей</style>:</p>
				<p>
					<style>И ныне, Богородичен по гласу или Крестобогородичен</style>:</p>
				<p>
					<style>Подобен</style>: Прехвальнии мученицы</p>
				<p>Заколение Твое неправедное, Христе, Дева зрящи,/ и, пла́чущи, вопияше Ти:/ Чадо Сладчайшее, како без правды умираеши?/ како на Древе ви́сиши, Иже всю землю повешей на водах?/ не остави Мене едину, Благодетелю Многомилостиве,/ Матерь и рабу Твою, молюся.</p>
				<p>
					<style>Вход. Прокимен дне. Чтения три преподобническая (зри страницы 791 - 792)</style>
				</p>
				<p>
					<style>На литии стихиры, глас 1</style>:</p>
				<p>Благодать духовную от Бога/ приемши, преподобная Параскево,/ и по смерти твоя чудеса блистают/ и твоя постничестии труды и подвизи/ в миро благовонно предзришася./ И всем подаеши обильно недугом исцеление,/ верою притекающим к раце твоей.</p>
				<p>От Вышняго Промысла благодать духовную почерпши,/ и по смерти источаеши медоточных вод струи чудес,/ и напаяя веселием верных сердца и помыслы,/ и прогоняя духа лукавствия,/ моли Христа Бога о творящих память твою святую.</p>
				<p>
					<style>Глас 2</style>:</p>
				<p>Желанием Божественныя любве́ ничтоже мирских предпочла еси,/ и материи любве небрегла еси,/ и свою утварь в ру́це нищим подала еси,/ и Ева́нгельский глас слышала еси,/ то́щно Христу последовала еси,/ <style>егоже</style> моли спастися нам.</p>
				<p>
					<style>Слава, глас 2</style>:</p>
				<p>Отечество и сродство оставила еси,/ и Христу, Жениху своему, последовала еси,/ преподобная Параскево,/ и Вышний Иерусалим постигла еси,/ и с мудрыми девами, невздремавшися, вошла еси во мысленный чертог/ и зри́ши Жениха своего красоту,/ <style>егоже</style> моли о душах наших.</p>
				<p>
					<style>И ныне, Богородичен</style>
				</p>
				<p>
					<style>На стиховне стихиры, глас 4</style>
				</p>
				<p>
					<style>Подобен</style>: Званный свыше</p>
				<p>Уязви́вшися желанием Божественным,/ преподобная мати Параскево,/ вся суетная прелестнаго жития́ возненавидевши,/ Христу последовала еси/ горящим духа желанием,/ мудрование плотско́е умертвивши воздержанием,/ и истинным умиле́нием, и совершенным смирением,/ и прия́ла еси от Бога дар чудотворений неизреченных:/ <style>егоже</style> моли спасти и просветити души наша.</p>
				<p>
					<style>Стих</style>: Честна́ пред Господем/ смерть преподобных Его.</p>
				<p>Ангельское возжеле́вши житие́,/ преподобная мати Параскево,/ мимотеку́щее сие житие, яко сон, вменила еси,/ подвиза́ющися воздержа́нием, и прилежными молитвами,/ и поще́нием, и бде́нием, и низулега́нием, и чистотою;/ сосуд пречист явилася еси Духа Божественнаго/ и светлых, и неизреченных чудес дар от Бога прияла еси,/ <style>егоже</style>, всеблаженная мати, моли/ спасти и просветити души наша.</p>
				<p>
					<style>Стих</style>: Блажени вси, боящиися Господа,/ ходящии в путех Его.</p>
				<p>Настоящаго жития́ сего,/ прелестнаго, и маловременнаго, и скоро мимотеку́щаго,/ вся отвергла еси/ и пламень огня страстна́го угасила еси./ Непрестанным умилением, и соверше́нным смирением,/ и прилежным молением Безплотных чи́ны достигла еси/ и зри́ши откровенным лицем Славу Божию,/ <style>егоже</style>, преподобная Параскево, моли/ спасти и просветити души наша.</p>
				<p>
					<style>Слава, глас 2: </style>
				</p>
				<p>От ко́рене благаго израсте́ шипо́к,/ иже от младенчества твоего возлюбила еси Христа, Параске́во,/ благодатию паче, неже млеко́м, воспита́на бывши,/ и, на ка́мени стоящи, плоть твою изнурила еси,/ и к Богу возвысившися разумом,/ и Господне создалася еси добродетельми жилище,/ и, с Небесными ликовству́еши, Христова бывши обитель,/ моли спастися душам нашим.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Егда от Древа</p>
				<p>Егда Нескверная Агница виде Своего Агнца,/ на заколение, яко человека, волею влеко́ма,/ плачущи, глаголаше:/ безчадствовати Мя ныне тщи́шися, Христе, рождшую Тя;/ что сие сотворил еси, Изба́вителю всяческих?/ оба́че воспеваю и славлю Твою, юже паче ума и слова,/ крайнюю благость, Человеколюбче.</p>
				<p>
					<style>Ины стихиры на стиховне, глас 1</style>
				</p>
				<p>
					<style>Подобен</style>: Небесных чинов</p>
				<p>Приидите, православных соборы,/ и лики составим в память преподобныя Параскевы,/ та бо мирская оставльши, Ева́нгельский слышавши глас,/ и, вземши крест Христов, истинно последова Емуже/ и уневе́стися, Христу,/ и с мудрыми девами вни́де во Небесный чертог,/ моли о творящих память твою.</p>
				<p>
					<style>Стих</style>: Дивен Бог во святых Своих,/ Бог Изра́илев.</p>
				<p>Безплотных житие в тел еси ве́щнем имела еси,/ преподобных житию поревновала еси,/ роди́тельную любовь преобидила еси, Божественней любве приобщися,/ Евангельским велением последовала еси/ и в дом безстрастия достигла еси,/ моли о творящих память твою.</p>
				<p>
					<style>Стих</style>: Честна́ пред Господем/ смерть преподобных Его.</p>
				<p>Чино́м постническим последова усердно,/ и преподобным сожительница была еси,/ удалившася мира и мирских,/ и обогати́ся Божественными деяньми,/ апостольскому учению последовавши,/ и Христу приведеся невеста,/ Небесною красотою украшенна,/ моли о творящих память твою.</p>
				<p>
					<style>Слава, глас 6</style>:</p>
				<p> <style>одесную</style> Спаса предста,/ дево преподобная Параскево,/ одеяна добротою пощения/ и преукрашена еле́ем чистоты,/ и вопиющи к Христу в радости, свещу держащи:/ во благоуха́ние мира Твоего теко́х, Христе Боже,/ яко уязвихся Твоею любовию аз,/ не отлучи́ мене Чертога Твоего, Женише́ Небесный,/ той молитвами и нас, Всесильне, спаси милостию Твоею.</p>
				<p>
					<style>И ныне, Богородичен</style>
				</p>
				<p>
					<style>Тропарь, глас 4</style>:</p>
				<p>Пустынное и безмолвное житие возлюбивши,/ и во след Христа, Жениха твоего, усердно поте́кши,/ и Того благое иго во юности твоей взе́мши,/ Крестным знамением к мысленным врагом мужески вооружи́вшися,/ по́стническими подвиги, постом, и молитвами, и сле́зными каплями/ у́глие страсте́й угасила еси, достославная Параскево:/ и ныне в Небеснем черто́зе/ с мудрыми девами предстоя́щи Христу,/ моли о нас почитающих честну́ю память твою.</p>
				<p>
					<style>Слава, и ныне, Богородичен</style>
				</p>
				<p>Еже от века утаенное</p>
				<p>
					<style>На утрени</style>
				</p>
				<p>На Бог Господь: <style>тропарь святыя дважды</style>
				</p>
				<p>
					<style>Слава, и ныне, Богородичен</style>
				</p>
				<p>
					<style>По 1-м стихословии седален, глас 4</style>
				</p>
				<p>
					<style>Подобен</style>: Скоро предвари</p>
				<p>Жениха возлюбивши, Творца и Бога,/ жениха же тленнаго оставила еси, честна́я Параске́во,/ и, радующися, претерпела еси постныя по́двиги:/ темже и, венцы носящи, к Божественному чертогу возшла еси,/ испрошающи всем грехов оставление.</p>
				<p>
					<style>Слава, глас 8</style>
				</p>
				<p>
					<style>Подобен</style>: Поведенное тайно</p>
				<p>Иже во искуше́ниих и ско́рбех суще, к твоему храму притекающе,/ приемлют честныя исцеления/ от<style>еже</style> в тебе живущия Божественныя благодати, Параскево преподобная,/ ты бо присно мирови источаеши исцеления.</p>
				<p>
					<style>И ныне, Богородичен</style>:</p>
				<p>Дево Всенепорочная, Яже Пресущнаго Бога рождшая,/ со преподобною Того непрестанно моли/ оставление прегрешений и исправление жития дати нам прежде конца,/ верою и любовию поющим Тя по долгу,/ едина Всепетая.</p>
				<p>
					<style>По 2-м стихословии седален, глас 1: </style>
				</p>
				<p>Непорочная а́гница честна́я/ Го́сподеви сочта́ся та́инственно в чи́стем житии,/ добро́тою Богоданною себе украси́вши./ Темже и прият благодать исцеления,/ уврачующи страсти притекающих к ней силою духовною.</p>
				<p>
					<style>Слава, глас 4</style>
				</p>
				<p>
					<style>Подобен</style>: Удивися</p>
				<p>Ходивши по стезе́ узтей, пространнаго рая́ широту достигла еси,/ идеже радость празднующих, идеже Древо Животное,/ нас непрестанно поминающи, чтущих твое успение.</p>
				<p>
					<style>И ныне, Богородичен</style>
				</p>
				<p>Матерь Тя Божию молим вси,/ Деву воистинну и по Рождестве явльшуюся,/ любовию прибегающим к Твоей благости:/ Тебе бо и́мамы грешнии Предстательницу,/ Тебе стяжахом в напастех спасение,/ Едину Всенепорочную.</p>
				<p>
					<style>Посем,</style> Хвалите Имя Господне: <style>Псалом избранный преподобнический</style>.</p>
				<p>
					<style>Величание</style>
				</p>
				<p>Ублажаем тя, преподобная мати Параскево,/ и чтим святую память твою,/ ты бо мо́лиши за нас Христа Бога нашего.</p>
				<p>
					<style>По полиелеи седален, глас 8</style>:</p>
				<p>Предъизбра́нная от Бога, преподобная мати Параскево,/ жития треволнений и мяте́жа мирскаго стра́стных помышлений избе́гши,/ ко пристанищу жития достигла еси,/ и со Ангелы песносло́вящи Изба́вителя Христа Бога,/ моли непрестанно о нас, да благодать и милость дарует нам,/ чтущим любовию святую память твою.</p>
				<p>
					<style>Слава, и ныне, Богородичен</style>
				</p>
				<p>Радуйся, Ангелом радость мира прие́мшая,/ радуйся, рождшая Творца Твоего и Господа,/ радуйся, сподо́бльшаяся быти Мати Божия.</p>
				<p>
					<style>Таже степе́нна. 1 антифон, 4-го гласа. Прокимен</style>: Дивен Бог во святых Своих, Бог Израилев. <style>Стих</style>: В це́рквах благословите Бога,/ Го́спода от источник Изра́илевых. Всякое дыхание: <style>Евангелие от Матфея, зачало 104</style>.</p>
				<p>
					<style>По 50-м псалме, стихира, глас 8</style>:</p>
				<p>Всяк язык да подви́жится/ к похвалению Христовы красныя невесты,/ честныя голуби́цы, позлащенныя Духом Святым:/ та бо возлюби́ пустынное житие,/ бысть Ангелом собеседница, девственная похвала,/ юже Ангели восхвалиша/ и человечестии роди, блажаще, вопием:/ радуйся, заступнице сущим в беда́х и обуреваемым пристанище,/ преблаженная Параскево,/ ты бо последовала еси твоему Жениху Христу,/ подающему миру велию милость.</p>
				<p>
					<style>Канон Богородицы, со ирмосом на 6</style>
				</p>
				<p>
					<style>И преподобныя 2 канона, на 8</style>
				</p>
				<p>
					<style>Канон преподобныя, глас 6</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Яко по су́ху пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Богу победную песнь,/ поим, вопияше.</p>
				<p>Моего разума твоими молитвами мрак отжени́, Параскево преподобная,/ да воспою славную твою память,/ и светоносную, и блаженную песнь ми.</p>
				<p>Яко река устремися от Сиона, славная Параскево,/ напоила еси зело Божественными струя́ми верных сонмы, вопиющи:/ Господеви поим песнь новую.</p>
				<p>Божественными сия́нии душу твою озаривши, Параскево,/ сладострастие плоти воздержания попали́ла еси огнем,/ поющи истинную песнь Христу.</p>
				<p>
					<style>Богородичен</style>:</p>
				<p>Светлыми лучами Твоего Сына, Богородице,/ просвети омраченную мою душу/ и страстей смущение твоими, Чистая, укроти ходатайствы.</p>
				<p>
					<style>Ин канон преподобныя, глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Воду проше́д яко сушу,/ и египетскаго зла избежав,/ изра́ильтянин вопияше:/ Изба́вителю и Богу нашему поим.</p>
				<p>Ликующи, мати, на Небесех/ и твоему Жениху Христу, предстоя́щи присно со Ангелы, и пророки, и со апостолы,/ и со женами преподобными, о нас молися.</p>
				<p>Пост возлюбивши и чи́стое смирение, дево,/ Бога Истиннаго возвеселила еси:/ Тому непрестанно о нас молися.</p>
				<p>Радостный ти Христов глас прии́де,/ на земли мольбу де́ющей, мати честна́я,/ и радости наполнилася еси,/ Сего песньми за ны молящи.</p>
				<p>
					<style>Богородичен</style>:</p>
				<p>Чини Тя Ангельстии и человечестии,/ Безневестная Дево, хвалят непрестанно:/ Зижди́теля бо их яко Младенца на руку́ Твоею понесла еси.</p>
				<p>
					<style>Катава́сия: </style>Отве́рзу уста моя:</p>
				<p>
					<style>Песнь 3</style>
				</p>
				<p>
					<style>Ирмос</style>: Несть свят,/ я́коже Ты, Господи Боже мой,/ вознесы́й рог верных Твоих, Блаже,/ и утверди́вый нас на ка́мени/ испове́дания Твоего.</p>
				<p>Ты исполнилася еси, мудрая мати Параскево, Божественнаго Духа/ и явилася еси, питающи бога́тно благочестия сладостию,/ живо́тным словом зрящия к тебе.</p>
				<p>От повелений Божественнаго сияния просветила еси вся, блаженная Параскево,/ отгнавши всю еретическую зло́бу, Жизнодавцу Христу воспевающи:/ свят еси, Господи.</p>
				<p>На го́ру Божественных добродетелей востекла еси, Параскево,/ и, во о́блак виде́ний прини́кши, сочеталася еси с Богом,/ разумныя скрижа́ли прии́мши закона благодатнаго.</p>
				<p>
					<style>Богородичен</style>
				</p>
				<p>Се лествица Иаковля, юже виде иногда́ утвержде́ну,/ на <style>нейже</style> утвержда́шеся Бог,/ светоно́сна, Чистая, явися девствующи.</p>
				<p>
					<style>Ин</style>
				</p>
				<p>
					<style>Ирмос</style>: Ты еси утверждение/ притекающих к Тебе, Господи,/ Ты еси свет омраченных,/ и поет Тя дух мой.</p>
				<p>Испроси́, Параскево, невесто Христова славная,/ грехов прощение подати верою хва́лящим тя.</p>
				<p>Бе́гающи, удалилася еси/ и вселилася еси в пустыни, и горах присно, и вертепех,/ Богу угождающи.</p>
				<p>Обрела еси, <style>егоже</style> возлюбила еси от души, пречестная Параскево,/ в широте пустыни сокровище пота́еное.</p>
				<p>
					<style>Богородичен</style>:</p>
				<p>Тебе вси стяжахом, прибежище и сте́ну нашу, христиане,/ и Тя славим немо́лчно,/ Мати Безневестная.</p>
				<p>
					<style>Ин икос</style>:</p>
				<p>Чудесем источник отве́рзеся,/ приидите вси, почерпне́м ныне воды, точащия исцеления,/ яви бо чудеса преславная Параскева всем,/ Богу сию прославляющу яко присну Ему рабу сущу,/ сего ради обрете чудесем благодать Божиим велением.</p>
				<p>
					<style>Седален, глас 4</style>:</p>
				<p>Явилася еси, преподобная Параскево, Церкви, яко иное солнце,/ озаряющи сию молниями чудес твоих/ и просвещающи верою вопиющия ти:/ радуйся, постниц похвало и дев удобрение.</p>
				<p>
					<style>Слава, и ныне, Богородичен</style>:</p>
				<p>Пречи́стеи руце Твои, Дев о Мати, просте́рши,/ покрый уповающия на Тя и Сыну Твоему зовущия:/ всем подаждь, Христе, милости Твоя.</p>
				<p>
					<style>Крестобогородичен</style>:</p>
				<p>На Древе ви́дящи воздви́жена Сына Твоего, Пречистая,/ утробою матернею разтерза́ема, жалостно взывала еси:/ увы Мне, како зашел еси, Свете Мой безлетный.</p>
				<p>
					<style>Песнь 4</style>
				</p>
				<p>
					<style>Ирмос</style>: Христос моя сила,/ Бог и Господь,/ Честна́я Церковь/ Боголепно поет, взывающи,/ от смысла чиста о Господе празднующи.</p>
				<p>Поще́нием, преподобная Параскево, себе очистивши,/ вся света исполнилася еси, и вся Боговме́стна показалася еси,/ и вся явилася еси Духу соприча́стна.</p>
				<p>Гладом уморя́ющи люте злое юности игра́ние, Параске́во блаженная,/ и постническия терпи́ши болезни,/ от совести чи́сты о Господе веселящися.</p>
				<p>Облиставши, славная, жития исправлении,/ обощрена́ явилася еси, яко Христов меч, ссецающи демонская ухищрения,/ Божественным Духом укрепляема.</p>
				<p>
					<style>Богородичен</style>:</p>
				<p>Светильник всесветлый, Божественная трапе́за,/ Божие селение, кивот и жезл, процветши в мире Христа,/ Ты явилася еси, Мати Дево.</p>
				<p>
					<style>Ин</style>
				</p>
				<p>
					<style>Ирмос</style>: Услы́шах, Господи,/ смотре́ния Твоего та́инство,/ разуме́х дела́ Твоя/ и просла́вих Твое Божество.</p>
				<p>Нескве́рно зерца́ло и свято помыслом себе сотворши,/ яко светило, присно сияющи посреде́ по́стниц, славная.</p>
				<p>В телесном обнаже́нии солнечным попале́нием сгара́ла еси за любовь Жениха твоего/ и мраза студе́ност претерпела еси.</p>
				<p>Всено́щным бдением, и молитвами крепкими, и стена́ньми,/ плоти увяди́ла еси движения,/ преблаженная мати.</p>
				<p>
					<style>Богородичен</style>
				</p>
				<p>Христа, <style>егоже</style> родила еси, Пречистая Дево,/ Того умоли рабом Твоим даровати прегрешений оставление.</p>
				<p>
					<style>Песнь 5</style>
				</p>
				<p>
					<style>Ирмос</style>: Божиим светом Твоим, Блаже,/ у́тренюющих Ти ду́ши любовию озари́, молю́ся,/ Тя ве́дети, Сло́ве Божий,/ Истиннаго Бога,/ от мрака греховнаго взыва́юща.</p>
				<p>Светопода́тельными твоими блистаньми, Параске́во,/ мрачную тьму потребила еси ерети́ческую,/ и Богознания светом озари́вшися, просвещаеши мира концы.</p>
				<p>Тебе вси, заступницу имуще, достойно славим, Параскево,/ ты бо явилася еси Ангелов собеседница и дев украшение,/ мати преподобная.</p>
				<p>Явилася еси, мати Параске́во, светозарна,/ заблуждших путеводительница, вда́ющихся правительница,/ и колеблющихся в лютых твердость, и стена нерушима.</p>
				<p>
					<style>Богородичен</style>
				</p>
				<p>Добро́та Иа́ковля, юже возлюби́ Бог и вселитися избра́,/ земных слава и прибежище греша́щих,/ Богородице, Ты явилася еси.</p>
				<p>
					<style>Ин</style>
				</p>
				<p>
					<style>Ирмос</style>: У́тренююще вопие́м Ти,/ Господи, спаси́ ны:/ Ты бо еси Бог наш,/ ра́зве Тебе ино́го не ве́мы.</p>
				<p>Дне и мира сопротивная ве́дящи,/ желания люботворца демона любити не восхотела еси.</p>
				<p>Мня преодоле́ти твоей любви и чистоте,/ но смех явися козньми́ прелукавый.</p>
				<p>Погребоша твое тело, якоже нетле́емо,/ ты бо яко безплотна пожила́ еси, Богоневестная.</p>
				<p>
					<style>Богородичен</style>:</p>
				<p>Деву по Рождестве поем Тя, Богородице,/ Ты бо Бога плотию миру родила еси.</p>
				<p>
					<style>Песнь 6</style>
				</p>
				<p>
					<style>Ирмос</style>: Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему прите́к, вопию́ Ти:/ возведи́ от тли живо́т мой,/ Многоми́лостиве.</p>
				<p>Сияеши, яко солнце,/ Богозарны лучи, преблаженная Параске́во, чудес испущающи/ похваля́ющим твоя постныя труды и дивныя подвиги.</p>
				<p>Пречистую Владычицу Богородицу похваляющи че́стно, язы́ком твоим, Богомудрая Параскево,/ воспевши словеса́ светоза́рная,/ верных сонмища му́дре сердца́ умаща́ющи.</p>
				<p>Напи́санный всечестны́й и святый образ любезно лобызаеши,/ безбожных же писания потребля́еши, и тех богомерзская и безбожная повеления поплева́еши,/ и возвещавши честь и поклонение образа Христова.</p>
				<p>
					<style>Богородичен</style>:</p>
				<p>Вся хоте́нием Своим составивый Бог и содержай всяческая,/ описа́нием телес на Твоих руках держи́тся, Пречистая,/ Иже Божественным Существом неописанный.</p>
				<p>
					<style>Ин</style>
				</p>
				<p>
					<style>Ирмос</style>: Моли́тву пролию́ ко Господу/ и Тому возвещу́ печали моя,/ яко зол душа моя испо́лнися,/ и живо́т мой а́ду прибли́жися,/ и молю́ся, яко Ио́на:/ от тли, Боже, возведи мя.</p>
				<p>Мирския молвы́ попрала еси, мира Содетелю предстои́ши,/ возлетевши кри́лы златоукра́шенными, мати,/ от трудов пощения и молитв, Богоблаженная.</p>
				<p>Богоугоднаго твоего ради жития, прелестная,/ яко дар освяще́н, отечеству подаешися твоему, Параскево,/ к западу пришедши, всеславная.</p>
				<p>Несказа́нно житие измла́да возжеле́вши,/ неви́дима бо в земли потаена́,/ восходящи, преподобная, на удивление бысть, Богу явльшу тя.</p>
				<p>
					<style>Богородичен</style>
				</p>
				<p>Да избу́дем от лютых прегрешений молитвами Твоими, Богородице Чистая,/ и да улучи́м Божие сияние/ из Тебе неизреченно воплощеннаго Сына Божия.</p>
				<p>
					<style>Кондак, глас 6</style>:</p>
				<p>Святую вси заступницу сущим в беда́х,/ благочестно воспоим Параскеву всечестну́ю:/ та бо, житие оставльши тленное/ и нетлеемое прият бо веки,/ сего ради славу обре́те,/ чудес благодать Божиим велением.</p>
				<p>
					<style>Икос</style>:</p>
				<p>Приидите, постническое сословие,/ приидите, чистоты рачи́теле, приидите, празднолюбцы всяк возраст,/ песнъми духовными похвалим пустыннолю́бную го́рлицу,/ постников похвалу, дев украшение, молчальников удобрение,/ печальных уте́шительницу, болящих посетительницу/ и сущим в беда́х скоропослушную помощницу,/ Богомудрую Параскеву, точащую всем исцеления,/ обрете бо благодать чудес Божиим велением.</p>
				<p>
					<style>Песнь 7</style>
				</p>
				<p>
					<style>Ирмос</style>: Росода́тельну убо пещь/ соде́ла Ангел/ преподобным отроко́м,/ халде́и же опаля́ющее веле́ние Бо́жие мучи́теля увещя́ вопи́ти:/ благослове́н еси, Боже отец наших.</p>
				<p>Исправля́ющи ты слово Жениха Христа,/ Тому невозвратным желанием последовала еси, господоимени́тая Параскево, вопиющи:/ благословен Бог отец наших.</p>
				<p>Добро́ты тле́ющия, Параскево преподобная, небрегла́ еси,/ смотряющи тамо сущаго воздая́ния,/ и прияла еси славу нестареющуюся, Божию красоту и веселие.</p>
				<p>Реки твоих словес медото́чных, Параскево,/ человеком ду́ши веселия Божественнаго исполняеши,/ хвалосло́вящим песньми Бога препрославленнаго.</p>
				<p>
					<style>Богородичен</style>
				</p>
				<p>На Тебе соде́яся великое, Дево Мати, таинство:/ Сын Божий из чрева Твоего воплоти́ся и всем яви́ся,/ Емуже, веселящеся, поем:/ отцев Боже, благословен еси.</p>
				<p>
					<style>Ин</style>
				</p>
				<p>
					<style>Ирмос</style>: О́троцы евре́йстии в пещи́/ попра́ша пла́мень дерзнове́нно,/ и на ро́су огнь преложи́ша, вопию́ще:/ благословен еси, Господи Боже во веки.</p>
				<p>За́йде, якоже солнце, преподобная мати,/ просвещаеши же чудесы верою теплою и любовию поющих:/ благословен Бог отец наших.</p>
				<p>Испо́лнишася вся страны́ твоего благоухания во обретение мощей твоих,/ имже верою пети повелеваеши, преподобная:/ благословен Бог отец наших.</p>
				<p>Обрета́ешися, мати, хромым исправление,/ ибо ногою боле́вый, скака́я, вопияше, зовый немо́лчно:/ благословен Бог отец наших.</p>
				<p>
					<style>Богородичен</style>:</p>
				<p>Се, Юже прорече́, Дево, Духом Святым великий Исаия,/ во чреве Бога заченши, родила еси:/ и благословен, Пречистая, Плод Твоего чрева.</p>
				<p>
					<style>Песнь 8</style>
				</p>
				<p>
					<style>Ирмос</style>. Из пла́мене преподо́бным ро́су источи́л еси/ и пра́веднаго же́ртву водо́ю попали́л еси,/ вся бо твори́ши, Христе́, то́кмо<style>еже</style> хоте́ти,/ Тя превозно́сим во вся веки.</p>
				<p>По законе отчи, закон оте́ческий, всеблаженная, истинно нося́щи,/ де́монская ли́ца поплевала еси, Господне воображение благочестно лобызающи,/ еже приим в мире, явившася от Девы Отроковицы:/ <style>егоже</style> превозносим во веки.</p>
				<p>Ум Божествен и Духа Пресвятаго гусль всесочета́нна,/ слави́й добропе́снивый, верных похвала верховная,/ Православия сто́лпе и утверждение мудрое, церковное правило,/ монахинь слава и всех преподобных удобрение явилася еси,/ поющи Христа во веки.</p>
				<p>Мирополо́жница Духа Пресвятаго, мати, показалася еси/ излия́нием мира благовонных твоих и мудрых учений, потребляющи прелести злосмра́дную тлю/ и благово́нствуя нравом твоим, Параскево, Честну́ю Церковь, зовущи непрестанно:/ песньми Тя превозносим, Христе, во веки.</p>
				<p>
					<style>Богородичен</style>:</p>
				<p>Божия гора ту́чная,/ еяже пра́отец Давид уясни́в, древле поя пророчески, ты явилася еси, Дево,/ от неяже отсечеся Камень краеугольный Христос и сокруши крепость идольскую:/ Того непрестанно поем и превозносим во веки.</p>
				<p>
					<style>Ин</style>
				</p>
				<p>
					<style>Ирмос</style>: Царя Небеснаго,/ <style>егоже</style> поют во́и Ангельстии,/ хвалите и превозносите во вся веки.</p>
				<p>Укрепльшися умом Безплотных,/ желанием вдала еси тело посту/ и живеши во веки.</p>
				<p>Пребогатая в жена́х яви́ся, блаженная Параскево,/ поющи Творцу:/ Тя превозносим во веки.</p>
				<p>Су́щу разслабленному в лета мно́га, честна́я, исцеления подаде недуга:/ тем тя воспеваше, преподобная, во веки.</p>
				<p>
					<style>Богородичен</style>:</p>
				<p>Сошедшаго с Небес и в ложесна́ Деви́ческая все́льшася Господа,/ пойте и превозносите Его во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Бога/ человеком невозможно ви́дети,/ на Негоже не смеют чини Ангельстии взирати,/ Тобою бо, Всечистая, явися человеком/ Слово Воплощенно,/ <style>егоже</style> величающе,/ с Небесными во́и/ Тя ублажаем. </p>
				<p>Посо́бствующу тя по Христове Церкви человекоубийца зрети не могий,/ искушения тебе простирает:/ обаче непрекло́нна пребыв и, мысленным врагом противилася еси до́блественно,/ покланяющися образу Христову, Богомудрая Параскево.</p>
				<p>Укра́шена несказанною, Богомудрая, доблестию/ и упещре́на сияньми светлейшими,/ радостно, преблаженная, предстоиши Престолу Зижди́теля Бога,/ идеже празднующих глас, Богомудрая Параскево.</p>
				<p>Твоих подвигов достойную прияла еси по́честь,/ и венцено́сица ныне на Небесех со Ангелы ликовству́ющи,/ иде́же пророческий сонм, и апостол, и мученик воистинну во́инства многа,/ идеже патриархов ликостоя́ния,/ поминай нас, преподобная мати Параскево.</p>
				<p>
					<style>Богородичен</style>:</p>
				<p>Побо́рствующи людем верным во бране́х,/ воинству нашему на сопротивныя даждь победы, Богородительнице,/ покрывающи от всякаго навета врагов,/ Мати Бога Слова Неискусобрачная Чистая,/ да Твоего Сына поюще, Тя величаем.</p>
				<p>
					<style>Ин</style>
				</p>
				<p>
					<style>Ирмос</style>: Воистинну Богородицу/ Тя исповедуем,/ спасе́нии Тобою, Дево Чистая,/ с Безплотными лики Тя величающе.</p>
				<p>Не престай молящи Христа, мати преподобная,/ изба́вити ны от бед рабы твоя,/ иже от души поющия тя и величающия.</p>
				<p>Красота дев явилася еси, преподобная,/ яко Ангельскому житию поревновала еси;/ не престай молящи о отечестве твоем.</p>
				<p>Сочеталася еси со Безплотными ликостоянии/ и Владыце предстоиши, радующися,/ с мудрыми девами, Сему молящися о мире.</p>
				<p>
					<style>Богородичен</style>
				</p>
				<p>Радости исполни мя и веселия, Дево,/ яко приимши вину радости:/ Ты бо источила еси всем радование.</p>
				<p>
					<style>Светилен</style>
				</p>
				<p>
					<style>Подобен: </style>Жены́ услышите</p>
				<p>Яко Божественный свет, Параскево, песненно Церкви явилася еси,/ красотою сию озари́вши светом лица твоего,/ предобрая невесто Христова:/ к Немуже непрестанно молися о всех нас.</p>
				<p>
					<style>Слава</style>:</p>
				<p>
					<style>Подобен</style>: Небо звездами</p>
				<p>Ангельскаго жития желая, удалила еси себе в пустынях/ и, страсти покоривши плотски́я, равноангельна показася,/ преподобная мати наша Параскево.</p>
				<p>
					<style>И ныне, Богородичен</style>:</p>
				<p>Дре́вле дарова́нную ми ризу банею Крещения осквернив страстны́м блуже́нием,/ ужасаюся, окаянный, час помышляя воистинну Божественнаго Суда,/ Дево Всенепорочная, предстани тогда и избави мя страшнаго прещения.</p>
				<p>
					<style>На хвалитех стихиры на 4, глас 8</style>
				</p>
				<p>
					<style>Подобен:</style> О преславнаго чудесе</p>
				<p>Грядите вси, Богомудрии, от земли дальняя,/ раце прикосну́вшеся преподобныя/ и прошения своя от души принося́ще,/ приими́те избавление от страстей различных:/ ини́и же грехов разрешение,/ и к Богу присвоение,/ и всяку пользу нам ко спасению.</p>
				<p>
					<style>Глас 1</style>
				</p>
				<p>
					<style>Подобен</style>: Небесных чинов</p>
				<p>Параскево Богомудрая,/ воздержанием многим, молитвою и молением Богови соединися/ и непобеждена пребысть коварствы борителя./ Темже и со Ангелы ликовствуеши на Небесех,/ отнюдуже почитаем тя/ и Божественную память твою, сошедшеся, празднуем.</p>
				<p>Ты, повинующися манием Всевидца Бога,/ от Негоже благодать прияла еси/ действовати чудесы и прогонити духи лукавствия./ Темже почитаем тя/ и святую память твою достодолжно верою празднуем, Богоблаженная.</p>
				<p>Воздержанием мудрование плотско́е умертвила еси,/ постом и добродетелей совершением,/ отнюдуже явися, яко жива, по смерти воистинну./ Смерть бо тебе, яко сон, вменися,/ к Богу прешедши и в руце Его душу предавши,/ <style>егоже</style> моли спасти души наша.</p>
				<p>
					<style>Слава, глас 8</style>:</p>
				<p>Отечество, и сро́дство, и имение оста́вльши, Параскево,/ и нечестия вся мирская возненавидевши,/ Бога Единаго возлюбила еси,/ Емуже и пощением уневестилася еси/ и была еси Святаго Духа жилище,/ от Негоже светоли́тием просветившися,/ Того моли спасти души наша.</p>
				<p>
					<style>И ныне, Богородичен: </style>Владычице, приими</p>
				<p>
					<style>Славословие великое. И отпуст. <style>Аще</style> ли не поем бдения или полиелея, тогда поем стиховну во Октоихе</style>
				</p>
				<p>
					<style>Слава, преподобней, глас 2</style>:</p>
				<p>Преподобная мати Параскево,/ измлада себе саму́ю возложи́вши Христу Богу/ и от Него укрепляема, плотски́я страсти покорила еси,/ и ху́ждшее порабо́тила еси лучшему:/ темже и венец триплете́нный прияла еси,/ моли спасти души наша.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Егда от древа</p>
				<p>Егда Нескверная Агница виде Своего Агнца,/ на заколение, яко человека, волею влеко́ма,/ плачущи, глаголаше:/ безчадствовати Мя ныне тщи́шися, Христе, Рождшую Тя,/ что сие сотворил еси, Изба́вителю всяческих?/ обаче воспеваю и славлю Твою паче ума и слова/ крайнюю благость, Человеколюбче.</p>
				<p>На литургии: Блаженны, от перваго канона песнь 3 и от втора́го песнь 6. Прокимен, глас 4: Дивен Бог во святых Своих, Бог Израилев. Апостол к Гала́том, зачало 208: Братие, прежде пришествия веры: Аллилуия. Терпя, потерпе́х, Господа, и внят ми. Евангелие от Матфея, зачало 104: Рече Господь притчу сию: Уподобися Царствие Небесное десяти девам: Причастен: Радуйтеся, праведнии:</p>
				<p>
					<style>Преподобнаго Космы́ Яхромскаго</style>
				</p>
				<p>Службу зри 18 февраля.</p>
				<p>В той же день</p>
				<p>
					<style>Тропарь, глас 4</style>:</p>
				<p>Горняго желая премирнаго жития,/ до́льняя возненавидел еси,/ и, взем крест свой, последовал еси Христу,/ и в пустыню вселился еси, досточудне,/ в ней подвизася в пениих, в бдениих и пощениих./ Темже в тя всели́ся Пресвятый Дух,/ но яко имея дерзновение ко Христу Богу,/ испроси людем православным здравие и спасение/ и не забуди посещая чад своих,/ совершающих священную память твою,/ Космо́, преподобне отче наш.</p>
				<p>
					<style>Кондак, глас 8</style>
				</p>
				<p>
					<style>Подобен:</style> Избранной</p>
				<p>Душевныя страсти из корене исторга́я,/ в пустыню вселился еси, преподобне,/ и неболезненную жизнь в болезнех восприял еси,/ болезней же лю́тым уставляеши озлобления просящим у <style>тебе</style> с верою./ Темже разреши болезни наша душевныя и телесныя, да зовем ти:/ радуйся, Космо́ Богомудре.</p>
			</section>
		</section>
		<section>
			<title>
				<p>В 15-й день</p>
			</title>
			<section>
				<title>
					<p>Преподо́бнаго отца нашего Евфи́мия Но́ваго и святаго преподобномученика Лукиа́на, пресвитера Вели́кия Антиохи́и</p>
				</title><p>
					<style>На Го́споди, воззва́х: стихи́ры преподобнаго, глас 4</style>
				</p>
				<p>
					<style>Подо́бен</style>: Я́ко до́бля</p>
				<p>Тесный путь шествовал еси,/ исполненным духом/ к жизни веду́щим препла́вая:/ постников бо ты был еси хвала, Евфи́мие,/ терпеливно низложив демонская ловления,/ тем получил еси Небеснаго Царствия наследник быти/ и не престаю́щия наслаждаешися красоты́.</p>
				<p>Пресветлое житие твое Ангелы удиви́/ и де́монская свире́пства я́ве устраши,/ верных же собрания све́тло украси́,/ к Небесному Христо́ву жилищу/ повелевая ше́ствовати всегда./ <style>егоже</style> моли от тли и бед избавитися/ верою творящим всечестную память твою.</p>
				<p>Песнопение и хвалу/ Христу приносил еси на всяк день, отче,/ в пустыни жи́тельствуя,/ Единому Богу возложив душу и помышление,/ яко великий Моисей, в нехо́дная вшел еси:/ тем победив невидимаго врага,/ и был еси чистое приятелище/ и Божественнаго Духа орга́н.</p>
				<p>
					<style>Ины стихиры мученика, глас тойже</style>
				</p>
				<p>
					<style>Подобен</style>: Дал еси зна́мение</p>
				<p>Словом Божественнаго знания,/ обогате́в верою, верныя утвердил еси/ многоплете́нныя муки/ и ярость мучительскую терпе́ти дерзостно/ будущия ради жизни и нетленныя радости./ Тем тя ублажаем, Лукиа́не достославне,/ и Божественное твое <style>Днесь</style> совершаем торжество.</p>
				<p>Темницу многовре́менную/ и ну́жнейшую смерть претерпел еси, преподобне,/ у́зами связу́ем, и острыми чрепи́нами стреца́ем, блаженне,/ и неяде́нием лютым, и долго́тною жаждею утомляемь;/ тем тя Небесная пища яве прия́ла есть,/ яко непобеди́ма мученика, страстотерпче до́блий.</p>
				<p>Не́дро тя морское прие́м, славне,/ по три́десятих днех су́ши предае́т,/ якоже Ио́ну древле звере́й служением,/ к Богоче́стному погребе́нию,/ и исцелений Божественное источе́ние,/ мучеников начальное избрание, Церкве утвержде́ние,/ молитвенниче о душах наших,/ Богоносне пребогате.</p>
				<p>
					<style>Слава, глас 6</style>:</p>
				<p>Преподобне отче,/ во всю землю изыде веща́ние исправле́ний твоих;/ тем на Небесе́х обрел еси мзду трудов твоих,/ де́монския погубил еси полки́/ Ангельския же пости́гл еси чи́ны,/ <style>ихже</style> житию непорочно подражал еси,/ дерзновение имея ко Христу Богу,/ мир испроси душам нашим.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Тридневен</p>
				<p>Ви́дящи Тя распинаема, Христе,/ Тебе Рождшая вопияше:/ что стра́нное<style>еже</style> вижу та́инство, Сыне Мой?/ како на Древе умираеши, плотию пове́шен,/ Жизни Подателю?</p>
				<p>
					<style>На стиховне Октоиха. Слава, глас 5</style>:</p>
				<p>Преподобне отче,/ не дал еси сна твоим очесе́м,/ ни ве́ждом твоим дрема́ния,/ до́ндеже душу и тело от страстей свободи́л еси/ и себе уготовал еси Духа жили́ще;/ пришед бо Христос со Отцем, оби́телище в тебе сотвори́,/ и Единосу́щней Троице угодник был еси,/ великопропове́дниче Евфимие, молися о душах наших.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Радуйся:</p>
				<p>Агнца Своего Агница/ иногда́ зрящи, к заколе́нию тща́щася,/ усердно последоваше, сия вопиющи Ему:/ ка́мо и́деши, Чадо Мое Сладчайшее, Христе?/ чесо́ ра́ди скорое течение сие, Долготерпели́ве, тече́ши неле́ностно?/ Иисусе Возжеле́ннейший Безгрешне, Многомилостиве Господи,/ даждь Ми слово, Рабе́ Твоей,/ Сыне Мой Вселюбезнейший,/ не пре́зри, Щедре, молча́,/ Тя стра́нно Рождшую, Боже Всещедре,/ даруяй мирови велию милость.</p>
				<p>
					<style>Тропарь, глас 8</style>:</p>
				<p>В тебе, отче, известно спасеся, еже по о́бразу:/ прии́м бо крест, последовал еси Христу,/ и, действуя, учил еси презира́ти убо плоть, прехо́дит бо,/ прилежа́ти же о души́, ве́щи безсме́ртней;/ темже и со Ангелы срадуется, преподобне Евфи́мие, дух твой.</p>
				<p>
					<style>Слава, мученика, глас 4</style>:</p>
				<p>Воздержа́нием постничества и муче́ния кро́вию/ ты, стяжа́в венец неувяда́емый, священномучениче Лукиа́не,/ Антиохи́йская похвале́,/ о нас моли Христа Бога,/ творящих святую память твою.</p>
				<p>
					<style>И ныне, Богородичен</style>
				</p>
				<p>
					<style>На утрени</style>
				</p>
				<p>
					<style>Канон Октоиха един и святых два</style>
				</p>
				<p>
					<style>Канон преподобнаго, глас 2, <style>егоже</style> краегранесие: </style>Радуйся, Божественная монашествующих славо.</p>
				<p>
					<style>Песнь 1</style>
				</p>
				<p>
					<style>Ирмос</style>: Грядите, людие, пои́м песнь Христу Богу,/ разде́льшему море и наставльшему люди,/ яже изведе́ из работы египетския,/ яко просла́вися.</p>
				<p>Радуйся, источниче, кипящий струю спасительную,/ от неяже почерпаем вси целебную благодать прегрешений,/ любовию приходящим тебе, приснопамятне.</p>
				<p>Святыню прие́м от Христа Бога, от утробы, славне,/ и явился еси избра́нный сосуд,/ Духа благодать всю прие́мый, отче Евфимие.</p>
				<p>Да жизни причастник нетленныя яви́шися,/ временныя, отче премудре, небрегл еси:/ и Богу присту́пль, непрестанно мо́лиши спастися всем нам.</p>
				<p>
					<style>Богородичен</style>:</p>
				<p>Глаголу мудрому Твоих усте́н после́дующе,/ радующеся, Пренепорочная, Тя ублажаем,/ бывшую нам вину неизреченнаго блаженства.</p>
				<p>
					<style>Ин канон мученика, глас 4, <style>егоже</style> краегранесие</style>: Твою, Лукиане всеблаженне, пою славу. Творение Иосифово.</p>
				<p>
					<style>Песнь 1</style>
				</p>
				<p>
					<style>Ирмос</style>: Воспою Тебе, Господи Боже мой,/ яко извел еси люди из работы египетския,/ покры́л же еси колесницы фараоновы и силу.</p>
				<p>Мудростию, и благодатию, и силою духовною, Лукиане, возсияв,/ просветил еси люди:/ и к познанию Христову, мучениче, наставил еси.</p>
				<p>Оружием благоверия тя защити́в,/ иже немощь нашу Понесый яко благоутробен,/ непобедима соде́я тя, врагов, мучениче, боре́нием.</p>
				<p>На высоту Небесную во глубину́ зловерия, страдальче,/ па́дших возвлекл еси/ мре́жами Божественных твоих глагол, досточу́дне.</p>
				<p>
					<style>Богородичен</style>:</p>
				<p>Слово Присносущное Отчее/ словом, паче вины и слова, без Семене зачала еси, Чистая,/ и родила еси в наше избавление.</p>
				<p>
					<style>Песнь 3</style>
				</p>
				<p>
					<style>Ирмос</style>: На камени мя веры утверди́в,/ разшири́л еси уста моя на враги моя./ Возвесели бо ся дух мой, внегда́ пети:/ несть свят, якоже Бог наш,/ и несть пра́веден, паче Тебе, Господи.</p>
				<p>Всесветлый показался еси, Богомудре, столп,/ наставляя чи́ны монашествующих,/ облак же, осеня́ющь жребий Божий,/ ли́ца невидимых врагов помрачающь благодатию Всецаря.</p>
				<p>Стои́ши пред лицем твоего Владыки, неосла́бным мановением моляся/ избавитися стаду твоему от работы тьмы, преподобне, и мучи́тельства страстей,/ и твоих молитв послу́шает Бог.</p>
				<p>Плоти твоея двиза́ния умертви́в крепким поще́нием, Богоглаго́льниче,/ был еси оби́телище Владыки./ <style>егоже</style> умоли избавитися скорбей и страстей смущения к тебе прибегающим.</p>
				<p>
					<style>Богородичен</style>
				</p>
				<p>Сви́ток Тя прови́де Исаия, в немже пло́тски Слово зна́менася,/ раздрав начерта́ние первозда́ннаго, еже преступлением подписа́,/ и подаде́ оставление рабо́ты нам.</p>
				<p>
					<style>Ин</style>
				</p>
				<p>
					<style>Ирмос</style>: Лук сильных изнемо́же/ и немощству́ющии препоя́сашася силою;/ сего ра́ди утверди́ся в Господе сердце мое.</p>
				<p>Дом добродетелей све́тлостию, му́чениче,/ ду́шу твою Богу совершил еси/ и и́дольския храмы молитвою твоею разори́л еси.</p>
				<p>Воспевал еси, напа́стьми окружаем, муче́ниче,/ и мучений боле́зньми оскорбляем,/ таковых яко Благодетеля благи́х сподобльшаго тя.</p>
				<p>Тело му́кам преда́в, мучениче,/ душу твою небла́зненно соблю́л еси:/ жертву непоро́чну Владыце, тя сама́го, принесл еси, всече́стне.</p>
				<p>
					<style>Богородичен</style>:</p>
				<p>От Девы Младенец ражда́ется, соде́тельствовавый ве́ки хоте́нием,/ Юже воспеваем яко Богородицу и праведно ублажаем.</p>
				<p>
					<style>Кондак мученика, глас 2</style>
				</p>
				<p>
					<style>Подобен</style>: В молитвах</p>
				<p>В поще́нии пе́рвее просиявшего,/ и во страдании второ́е светя́ща,/ вси, яко свети́ло пресве́тлейшее,/ Лукиана песньми славно почти́м,/ молящаго непрестанно о всех нас.</p>
				<p>
					<style>Ин кондак мученика, глас 4</style>
				</p>
				<p>
					<style>Подобен</style>: Вознесы́йся</p>
				<p>Яко святитель благочестно пожи́в/ и священномуче́ния венец прия́т,/ и́дольския жертвы погасил еси,/ добрый пастырь Христову стаду бысть, премудре Лукиане./ Сего ради тя почитаем, песньми вопиюще:/ от бед избави нас присно молитвами своими.</p>
				<p>
					<style>Седален преподобнаго, глас 8</style>
				</p>
				<p>
					<style>Подобен</style>: Премудрости</p>
				<p>Отре́кся пло́ти Христа ра́ди/ и духовный явився народоводи́тель,/ услышал еси словеса тайных учений;/ монахов же явился еси правило пра́вости/ и стра́сти вся крепко попра́л еси./</p>
				<p>Тем и демонов коварство до конца испепели́л еси;/ к Нему зря всегда, Богоносе Евфимие,/ моли Христа Бога грехов оставление даровати/ чтущим любовию святую память твою.</p>
				<p>
					<style>Слава, седален мученика, глас тойже</style>:</p>
				<p>Благодати словом верных умаща́я сердца́, мучениче Лукиане,/ страда́ти устро́ил еси и побеждати мучителя:/ и добре совершив течение Божественное,/ и по конце славы мучеников сподобился еси./ Тем сошедшеся, святое твое вси почитаем скончание,/ Спаса прославляюще:/ страстотерпче прехвальне,/ моли Христа Бога прегрешений оставление подати/ чтущим любовию святую память твою.</p>
				<p>
					<style>И ныне, Богородичен</style>
				</p>
				<p>Солнца о́блаче разумнаго,/ Божественнаго Света, светильниче златокова́нный, Нескве́рная, Небла́зная, Всенепорочная Владычице,/ омраче́нную душу мою ослепле́нием страстей,/ безстрастна зарею просвети́, молюся,/ и оскверне́нное мое сердце омы́й пото́ки умиления, покаяния же слезами/ и от тиме́ния мя очисти дел моих, да любовию зову Ти:/ Богородице Приснодево, моли Христа Бога прегрешений оставление подати ми,/ Тебе бо имею надежду, раб Твой.</p>
				<p>
					<style>Крестобогородичен</style>:</p>
				<p>Агнца, и Пастыря, и Избавителя/ Агница зря́щи на Кресте, восклица́ше, плачущи,/ и, горько рыдающи, вопия́ше:/ мир убо радуется, прие́мляй Тобою избавление,/ утро́ба же Моя гори́т, зрящи Твое распятие,/ еже терпи́ши за милосердие милости./ Долготерпели́ве Господи, милости бе́здно и источниче неисчерпа́емый,/ умилосердися и даруй согрешений оставление/ верою поющим Божественныя Страсти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Пою́ Тя, слу́хом бо, Господи, услы́шах и ужасо́хся,/ до мене́ бо и́деши, мене ища заблу́ждшаго./ Тем многое Твое снизхожде́ние, еже на мя,/ прославляю, Многоми́лостиве.</p>
				<p>Желание Божественное тя распали́, разгре́яв твое сердце,/ и желанная пости́гл еси до конца, Богому́дре отче,/ оста́вль земных пристра́стие,/ единосе́льник Вышних быв служи́телей.</p>
				<p>Ласка́ния сопру́жницы, преподобне, попра́л еси всеобра́зно;/ вни́де бо раче́ние Содетеля в тя, Богомудре, тепле,/ и соде́янных мрачная желания до конца отри́ну.</p>
				<p>На па́жить чи́сту возгна́л еси воздержания стадо твое, отче,/ и ко источнику привел еси то́е нему́тному безстрастия,/ мысленныя зве́ри побеждая,/ еже и ныне молитвами твоими спаса́й.</p>
				<p>
					<style>Богородичен</style>:</p>
				<p>Се Тебе роди славят родов, якоже прорекла еси, Отроковице:/ Создателя бо была еси палата и Божественный храм,/ в немже вселися Высочайший, плотию обложен,/ да спасет нас.</p>
				<p>
					<style>Ин</style>
				</p>
				<p>
					<style>Ирмос</style>: Седяй в славе на Престоле Божества,/ во о́блаце ле́гце,/ прии́де Иисус Пребожественный/ нетле́нною дла́нию и спасе́ зовущия:/ слава, Христе, силе Твоей.</p>
				<p>Кре́пок на пре́лесть явился еси, блаженне,/ и многим обучи́тель к Божественным подвиго́м всегда́;/ терпением же мук некрепкую смирил еси, мучениче, крепость гордаго.</p>
				<p>Распросте́рт на древе, и реме́нием растяга́емь,/ и гладом и жа́ждею многовре́менно умуча́емь,/ и тонкими чрепи́нами настрека́емь,/ претерпел еси, мучениче Христов достославне.</p>
				<p>Закон Божественный пропове́дан, беззако́ннующих обрати́л еси/ и испи́ти усердно чашу мучения показал еси;/ с нимиже в Божественныя дворы́ вселился еси, насыща́яся древа жизни,/ всеприснопамятне.</p>
				<p>
					<style>Богородичен</style>:</p>
				<p>Из утробы Твоея возсия́в Божественное Солнце,/ яже во тме многобожия, Отроковице, просвети́/ и в се́ни сме́ртней сущия осия́./ Емуже взываем: слава, Христе, силе Твоей.</p>
				<p>
					<style>Песнь 5</style>
				</p>
				<p>
					<style>Ирмос</style>: Просвеще́ние во тьме лежа́щих,/ спасение отчаянных, Христе Спасе мой;/ к Тебе у́тренюю, Царю мира,/ просвети́ мя сиянием Твоим;/ иного бо, разве Тебе, бога не знаю.</p>
				<p>Весь Богу прилежа́, отче,/ в пустынях мраз нощны́й претерпел еси до́блественне,/ и дневный нося́ вар;/ и был еси дом мудрости Божия/ добродетельным сия́нием многообра́зно украшаем.</p>
				<p>Юношески наступи́в на поще́ние,/ чревонеи́стовства зми́я не прие́м советника, отче,/ но а́лчбою, и молитвами непреста́нными,/ и чистото́ю соедини́вся Богу,/ причастник был еси сла́дости лучшия.</p>
				<p>Добродетелей возше́д на о́блаки,/ скрижа́ли прия́л еси, блаженне, написанныя рукою Божиею,/ и монашествующих множества научил еси/ вещественных всех оша́ятися,/ возводя́ на го́ру Божественнаго познания.</p>
				<p>
					<style>Богородичен: </style>
				</p>
				<p>Явилася еси, Чистая, Богопра́отцу лествица небесе́ высоча́е,/ имущи Создателя седяща./ Из Тебе бо Бог, воплощся, показася и совокупи́ разстоя́щаяся пре́жде./ Тем Тя Богородицу вернии славим.</p>
				<p>
					<style>Ин</style>
				</p>
				<p>
					<style>Ирмос</style>: Нечести́вии не у́зрят славы Твоея, Христе,/ но мы Тя, Единоро́дне,/ Отеческия славы сияние Божества,/ от но́щи у́тренююще,/ воспеваем Тя, Человеколюбче.</p>
				<p>Поже́г, преподобне, те́рние страстей по́том поще́ний,/ струя́ми погасил еси трудов твоих/ нечестия пещь доблемы́сленне,/ всеблаженне.</p>
				<p>Непрекло́нен, облага́ем частыми боле́зньми, пребыл еси,/ к Богу взирая, свя́те, спасти могущему,/ Емуже в ру́це преложил еси духа твоего, веселя́ся.</p>
				<p>Удали́вшияся Бога обличал еси злове́рныя,/ и, долгими болезньми и лю́тыми, славне, окружаемь, Христу прибли́жился еси,/ <style>егоже</style> страсть изобрази́л еси.</p>
				<p>
					<style>Богородичен</style>
				</p>
				<p>По рождестве нетле́нна пребыла́ еси, Чистая,/ и тления род человеческий, яко Бога Рождшая, свободи́ла еси;/ сего ра́ди верою Тя православно ублажаем.</p>
				<p>
					<style>Песнь 6</style>
				</p>
				<p>
					<style>Ирмос</style>: Ко Господу от ки́та Ио́на возопи́:/ Ты ня возведи́ из глубины́ ада, молюся;/ да яко Изба́вителю, во гласе хвале́ния,/ и́стины же духом пожру́ Тебе.</p>
				<p>Пострека́емь Владычнею любовию,/ оставил еси вся чу́вственная/ и Тому последовал еси,/ на ра́мена иго легкое взем мужески благоду́шия,/ тезоимените.</p>
				<p>Нака́зан неизреченных знанию, блаженне,/ научил еси твое стадо Небесная му́дрствовати/ и страсте́й нашествия отгони́ твоими поуче́ньми.</p>
				<p>Житие твое подобно Вышних сил, отче, бысть,/ дерзновение тебе даде́, еже держал еси всегда,/ страстей избавите твое стадо Христа умоли.</p>
				<p>
					<style>Богородичен</style>
				</p>
				<p>Разумев Твое неизреченное, Чистая, та́инство,/ го́ру приосене́нную Авваку́м Тя провозвести́;/ из Тебе бо Соде́тель за милосердие вопло́щся,/ древнее отъят изрече́ние.</p>
				<p>
					<style>Ин</style>
				</p>
				<p>
					<style>Ирмос</style>: Пожру́ Ти со гла́сом хвале́ния, Господи,/ Церковь вопиет Ти,/ от бесо́вския кро́ве очи́щшися,/ ра́ди милости от ребр Твоих/ исте́кшею Кровию.</p>
				<p>Немо́кренно мучений преше́л еси пучи́ну;/ Всесильною же десни́цею/ от глубины́ тело твое спасе́но бысть,/ лю́бящими тя, невре́дно, Богоблаженне, ви́димо.</p>
				<p>От ки́това чрева Иону Изба́вивый тридне́вновавша,/ спасает и тя глубины́ морския,/ служа́щим морски́м звере́м,/ по днех три́десятих.</p>
				<p>Любовию Христовою распаля́ем, славне,/ до смерти противоста́л еси мучи́телей, всемудре;/ сего ра́ди Царствия Небеснаго сподобился еси, веселяся.</p>
				<p>
					<style>Богородичен</style>:</p>
				<p>Чи́стую Тя Голубицу и Едину Нескве́рную/ Пречистое обре́те Слово/ и от <style>Тебе</style> родитися благоволи́, Пресвятая Богомати,/ Всенепорочная Дево.</p>
				<p>
					<style>Кондак, глас 2,</style>
				</p>
				<p>
					<style>Подобен</style>: Вышних ища</p>
				<p>Волне́ний множества невла́жно преходя́,/ безплотныя враги́ струя́ми слез твоих/ крепко погрузи́л еси,/ Богомудре Евфимие преподобне:/ и, чудес дар при́ем,/ исцеляеши страсти всякия,/ моли непрестанно о всех нас.</p>
				<p>
					<style>Икос</style>:</p>
				<p>Отве́рзи моя уста, треблаженне,/ благоприя́тными твоими молитвами предстоя́ Богу, всеславне Евфимие:/ да воспою Божественное твое житие́ и возглаголю достойно добродетели твоя,/ яже на земли Христа ра́ди Бога совершил еси преподо́бно./ Столп бо явился еси и правило монахов светлейшее, равно ангельное стяжав житие́,/ в нехо́дная истинно всели́вся, моли непрестанно о всех нас.</p>
				<p>
					<style>Песнь 7</style>
				</p>
				<p>
					<style>Ирмос</style>: Купина́ в горе́ огненеопа́льная/ и росоно́сная пещь халде́йская,/ яве предписа́ Тя, Богоневесто;/ Божественный бо Невеще́ственный/ в веще́ственней чреве Огнь неопа́льно прия́ла еси./ Темже из Тебе Рождшемуся/ поем: благословен еси, Боже отец наших.</p>
				<p>Авраамский стяжа́в нрав, премудре,/ от земли твоея пресе́льник быв,/ и Бога узре́л еси, обещава́юща ти воздаяние бога́тно./ Тем, веселяся, усердно пел еси:/ благословен еси, Боже отец наших.</p>
				<p>Распаля́ем духом, преподобне,/ ко́зни вражия разорил еси/ и победы одоле́ния взял еси,/ оружием огражде́н нас ради пригвозди́вшагося на Кресте Владыки./ Тем, веселяся, усердно пел еси:/ благословен еси, Боже отец наших.</p>
				<p>К горе́ молитвы приступи́л еси,/ и, вшед во о́блак Духа, Божия за́дняя видел еси,/ и, славу прием разсужде́ния, быв, отче, столп непоколеби́м./ Тем прилежно моли избавитися искушения вражия поющим тя.</p>
				<p>
					<style>Богородичен</style>:</p>
				<p>Закона Исполнителя родила́ еси,/ прежде век Господа всяческих,/ Сына, Мудрость же и Силу,/ напосле́док, Пречистая, преесте́ственно пло́тию на обновление земны́м./ Тем благоче́стно, Дево Чистая,/ благословен, из Тебе Рождшемуся зовем, Боже отец наших.</p>
				<p>
					<style>Ин</style>
				</p>
				<p>
					<style>Ирмос:</style> Спасы́й во огни́ Авраа́мския Твоя о́троки,/ и халде́и уби́в,/ яже пра́вда праведно уловля́ше;/ препе́тый Господи,/ Боже отец наших, благословен еси.</p>
				<p>Стремле́ния глагол твоих мудрых, му́чениче,/ гони́тель, не терпя́,/ умерщвляет тя,/ и во глубину́ морскую помета́ет,/ Го́рнее хода́тайствуя тебе, яко недоумева́я, Царствие, доблему́дре,/ и Божественную славу.</p>
				<p>Не поклони́вся истука́нным, колена же не поклони́в и́долом,/ во огнь вве́ржен скорбе́й, в пещь мучительную вшел еси,/ орошаемь Духом, росода́тельною силою,/ Богомудре мучениче.</p>
				<p>Умерщвле́нныя и во глубине́ е́ллинскаго безбожия пожре́нныя люди,/ живоно́сными твоими словесы́ извле́кл еси, песнопоя́, досточу́дне:/ препе́тый Господи, Боже отец наших, благословен еси.</p>
				<p>
					<style>Богородичен</style>
				</p>
				<p>Благословен Плод благослове́ннаго чрева Твоего,/ <style>егоже</style> благословя́т Небесныя силы и земных собо́ри,/ нас Избавльшаго клятвы дре́вния, Благословенная.</p>
				<p>
					<style>Песнь 8</style>
				</p>
				<p>
					<style>Ирмос</style>: В пещь о́гненную, ко отроко́м евре́йским снизше́дшаго/ и пламень в ро́су прело́жшаго Бога,/ пойте дела́ яко Господа/ и превозноси́те во вся веки.</p>
				<p>Слез твоих тече́ньми огнепа́льныя сласти испепели́л еси,/ гее́нскаго пламене страх отгнал еси, отче мудре,/ совершенною любовию Создателя твоего сраствори́вся страхом,/ во вся веки.</p>
				<p>Якоже Ено́х к Богу преста́влься, от Него прия́т был еси, отче,/ и, с Вы́шними ли́ки водворя́яся, пое́ши:/ вся дела Господа пойте/ и превозносите во вся веки.</p>
				<p>Ныне нетленных даро́в наслажда́яся и трисолнечныя све́тлости исполня́яся, блаженне,/ певцы́ твоя страсте́й и тьмы молитвами изба́ви,/ да достойно Христа славословим.</p>
				<p>
					<style>Богородичен</style>:</p>
				<p>Клятву разреши́ла еси древнюю, Пречистая, земных,/ неизрече́нным словом Бога заче́нши,/ воплоще́нна из Тебе за милосердие, Пренепорочная Владычице./ <style>егоже</style> превозносим во веки.</p>
				<p>
					<style>Ин </style>
				</p>
				<p>
					<style>Ирмос</style>: О́троки благочести́выя в пещи́/ Рождество́ Богоро́дичо спасло́ есть;/ тогда убо образу́емое,/ ныне же де́йствуемое,/ вселенную всю воздвиза́ет пети Тебе:/ Господа пойте дела/ и превозноси́те Его во вся веки.</p>
				<p>Гла́дом мысленным иста́явшия хлебом словес твоих утверди́л еси/ Единаго чествова́ти Господа, Хлеб жизни нашея, наказа́в, славне./ Емуже вси поим;/ Господа воспевайте дела/ и превозноси́те во вся веки.</p>
				<p>Попра́в лю́тая козноде́йства врага преле́стника страданием твоим,/ взялся еси на пресла́вную высоту́, достославне,/ и Ангельская достигл еси чи́ны, вопия́:/ Господа воспевайте дела/ и превозноси́те Его во вся веки.</p>
				<p>О, стра́нных веще́й совершившихся на тебе, Лукиане терпели́вейше;/ не́дро бо морское тело твое святое на дово́льно прие́мь, не вреди́ е,/ су́ши же предае́т це́ло,/ струи́ исцелений точа́ще любящим тя.</p>
				<p>
					<style>Богородичен</style>:</p>
				<p>И язы́ком, Дево, и сердцем Чистую Богородицу Тя пропове́даем,/ Господа бо родила еси, плотию обложе́на и во дву естеству́ разумева́ема;/ <style>егоже</style> вся силы Небесныя славосло́вят во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: От Бога Бога Сло́ва/ неизрече́нною му́дростию пришедшаго обнови́ти Адама,/ я́дию в тление па́дшаго лю́те,/ от Святы́я Девы неизрече́нно воплоти́вшагося нас ра́ди,/ ве́рнии единому́дренно песньми величаем.</p>
				<p>Просвеще́н добро́тою постничества, отче,/ и оде́ян ризою нетления, Евфимие,/ и увязе́н венцем даров паче ума,/ Владыце всех предстои́ши, радуяся.</p>
				<p>В пребыва́лища присноживу́щая вселился еси, блаженне,/ иде́же апостол собор и множество му́ченик, преподобных собрание, пророков ли́цы,/ болезней воздаяния от Бога прием достойно,/ Богомудре достославне.</p>
				<p>Всесве́тел, Богоглаго́льниче, был еси,/ заря́ми Света Трисолнечнаго све́тло озаряемь,/ испроси прегрешений разрешение,/ лютых избавление и злых отчуждение/ всем, любовию к тебе притекающим.</p>
				<p>
					<style>Богородичен: </style>
				</p>
				<p>Воплоти́вся неизрече́нно Владыка всех из Тебе, Богороди́тельнице Марие,/ совершен бысть Человек,/ и, роди́вся, якоже прежде рождества Деву сохрани Тя Чи́сту./ <style>егоже</style> моли спасти от бед души наша.</p>
				<p>
					<style>Ин</style>
				</p>
				<p>
					<style>Ирмос</style>: Ева убо неду́гом преслуша́ния/ клятву всели́ла есть;/ Ты же, Дево Богородице,/ прозябе́нием чревоноше́ния ми́рови благословение процвела́ еси;/ тем Тя вси величаем.</p>
				<p>Све́тится, мудре, священная твоя память,/ зарями Духа о́блак страстей разгоня́щи,/ просвещающи же верных собрания и пожига́ющи де́монская воинства;/ юже совершающия ны сохраняй.</p>
				<p>Разреши́лся еси от телесных уз, блаженне,/ и к высоте́ небесней, радуяся, возлете́л еси,/ и явился еси красе́н язв удобре́ньми Богу Творцу;/ Емуже предстои́ши с мученики, веселяся.</p>
				<p>Мученик нас Лукиан совокупи́/ похвалити того стра́сти <style>Днесь</style>, и светлыя подвиги,/ и<style>еже</style> до конца доблесть, чудес же благодать обильную./ Сего вси согласно ублажаем.</p>
				<p>
					<style>Богородичен</style>
				</p>
				<p>Мудрости вмести́лище, паче ума лу́чшия, явилася еси,/ Отроковице Чистая, одушевленный Престол же и дверь;/ тем Тя челове́честии собо́ри и Ангельская славят вои́нства,/ Едина всех преиму́щая.</p>
				<p>
					<style>Светилен</style>
				</p>
				<p>
					<style>Подобен</style>: Жены́ услышите</p>
				<p>Мирска́го пристра́стия яко тру́дна избе́гл еси/ и неяде́нием плоть увяди́л еси;/ обнови́в же душевную крепость, преподобне,/ и славою обогати́лся еси Небесною, приснопа́мятне./ Тем моля́ся не преста́й о нас ко Господу.</p>
				<p>
					<style>Слава, и ныне, Богородичен</style>:</p>
				<p>Ужа́сно Твое предстательство, Марие Богоукра́шенная,/ и стра́шная Твоя слава всей земли, Богородице;/ в Тебе бо ныне хва́лимся и Тя Ходатаицу иму́ще к Сыну и Создателю Твоему,/ неусыпною Твоею молитвою да спасемся вси.</p>
				<p>
					<style>На стиховне Октоиха. Слава, глас 2</style>:</p>
				<p>Преподобне отче,/ из младе́нства добродетель прилежно испра́вив,/ орга́н был еси Святаго Духа;/ и от Того прие́м чудес де́йство,/ увеща́л еси человеки преоби́дети сла́дкая;/ ныне же Божественным светом чисте́е облиста́ем,/ просвети и наша помышления,/ отче Евфимие.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Егда от Древа</p>
				<p>Дре́ву Кре́стному Тя, Иисусе,/ пригвождена, зрящи, Неискусобрачная,/ плачущи, глаголаше:/ Чадо Сладчайшее,/ почто́ оставил еси Мене, Рождшую Тя, еди́ну,/ Свете неприступный Пребезначальнаго Отца?/ Потщи́ся и просла́вися,/ яко да славу получа́т Божественную,/ иже Божественныя Стра́сти Твоя славящии.</p>
				<p>В той же день</p>
				<p>
					<style>Святителя Иоа́нна, епископа Су́ждальскаго</style>
				</p>
				<p>
					<style>На малой вечерни</style>
				</p>
				<p>
					<style>Стихиры, глас 1</style>
				</p>
				<p>
					<style>Подобен</style>: Прехвальнии мученицы</p>
				<p>Святителю отче Иоа́нне,/ твоя священная память верных собрание весели́т,/ и с теплою верою взывати к тебе научает:/ Христа Бога моли даровати душам нашим мир и велию милость.</p>
				<p>Святителю отче Иоа́нне,/ добрая исправле́ния жития твоего поминающих нас,/ и та хвалебно воспевающих не пре́зри, егда взываем ти:/ Христа моли даровати душам нашим мир и велию милость.</p>
				<p>Святителю отче Иоа́нне,/ смирением стяжа́в высокая,/ и в Небесных вселя́яся обителех, приими наше усердное тебе чествова́ние,/ и Христа Бога умоли даровати душам нашим мир и велию милость.</p>
				<p>
					<style>Слава, глас 8</style>:</p>
				<p>Образ благочестия в житии твоем явил еси нам,/ по преставлении же источник исцеления в честны́х мощах твоих открыл еси нам,/ преблаженне святителю Иоанне./ Темже житию твоему подража́ти ревну́юще, молим тя:/ Христа Бога моли спасти души наша.</p>
				<p>
					<style>На стиховне стихиры, глас 4</style>:</p>
				<p>Презира́тель до́льних и рачи́тель го́рних,/ земный Ангел и Небесный гражданин, Иоанне Богомудрый/ всех нас праздновати призывает спасительный день к Богу отше́ствия своего.</p>
				<p>
					<style>Стих</style>: Уста моя возглаголют премудрость/ и поучение сердца моего разум.</p>
				<p>Божественнаго Духа испо́лнен,/ Евангельски возлюбил еси люди своя,/ милость и благоутробие всем скорбящим отверза́я,/ и нищим заступник бывая;/ тем молимся ти, отче Иоанне,/ моли Христа Бога спастися душам нашим.</p>
				<p>
					<style>Стих</style>: Священницы Твои облекутся в правду/ и преподобнии Твои возрадуются.</p>
				<p>Преми́рнаго возжелав Живота́,/ житие́ благочестно на земли совершил еси,/ <style>егоже</style> ра́ди и Града Небеснаго гражданин соделался еси;/ в нем же помяни, святителю Иоанне, и нас,/ совершающих память твою.</p>
				<p>
					<style>Слава, глас 6</style>:</p>
				<p>Человече Божий и верный слуго́ Господень,/ сосуде избра́нный и Царствия насле́дниче,/ не премолчи́ вопия за ны ко Господу.</p>
				<p>
					<style>И ныне, Богородичен:</style> Богородице, Ты еси лоза</p>
				<p>
					<style>На велицей вечерни</style>
				</p>
				<p>На Господи, воззвах<style>, стихиры, глас 6</style>:</p>
				<p><style>Днесь</style> светло красу́ется благоверный град Суждаль,/ торжественно совершающе память твою, чудотворче святителю Иоанне;/ темже пречестну́ю твою икону любезно лобызаем,/ и тя песненно восхваляем,/ ча́юще скорое спасение улучи́ти твоими к Богу молитвами.</p>
				<p>Евангельски Бога возлюбив,/ и Тому́ всячески добродетельми благоугодити возревнова́в,/ безконечныя Жизни сподобился еси, блаженне./ Темже с Небесными ныне веселя́ся, святителю Иоанне,/ молися Спасу всех избавити нас от всякаго обстояния,/ верою совершающих присночестну́ю и святую память твою.</p>
				<p>Смирен, незлобив, кро́ток,/ милостив и чист в житии твоем был еси, блаженне;/ темже сосуд избра́н явился еси по достоянию,/ и великих дарований от Щедродавца Бога сподобился еси,/ имиже и нас обогати́,/ память твою честно совершающих.</p>
				<p><style>Днесь</style> любовию сошедшеся духовная чада твоя, святителю Иоанне,/ преславную память твою светло торжествуем;/ просиял бо еси яко солнце све́тло, светом твоего жития,/ и скорый нам помощник явился еси,/ избавляя нас от бед и скорбей молитвами твоими.</p>
				<p>
					<style>Слава, глас 8</style>:</p>
				<p>Це́ркве Христовы был еси украше́ние, пречу́дне,/ учением и житием;/ ныне же с Го́рними силами радостно ликуя/ и дерзновение стяжа́в ко Господу,/ Того прилежно моли спастися душам нашим.</p>
				<p>
					<style>И ныне, Богородичен</style>: Царь Небесный: <style>Таже вход. Прокимен дне. Паримии святительская (зри страницы 135-138) </style>
				</p>
				<p>
					<style>На литии стихиры, глас 5</style>:</p>
				<p>Святителю Иоанне,/ преславное житие твое/ и учение, апостольскаго духа испо́лненное,/ благочестие теплое,/ кротость же и милосердие славным соде́яша тя на земли/ и Небеснаго сподо́биша прославления;/ сего ра́ди почитаем тя/ и светоносную память твою празднуем благолепно.</p>
				<p>
					<style>Глас 4</style>:</p>
				<p>Иоанне преславне, пастырю наш добрый,/ утешение скорбящих и неду́жных врач,/ не отвраща́йся от нас,/ но молися за ны, поющия тя.</p>
				<p>
					<style>Глас 5</style>:</p>
				<p>Житие совершив непоро́чно, отче Иоанне,/ и ныне Престолу Господню предстоя́ со дерзновением,/ ду́ши верных,приходящих ко святому твоему гробу, просвеща́й,/ и проси у Господа даровати нам велию милость.</p>
				<p>
					<style>Слава, глас 8</style>:</p>
				<p>Образ благочестия в житии́ твоем яви́л еси,/ по преставлении же, источник исцелений в честны́х мощах твоих открыл еси нам,/ преблаженне святителю Иоанне./ Темже житию твоему подража́ти ревну́юще, молим тя:/ моли Христа Бога спасти души наши.</p>
				<p>
					<style>И ныне, Богородичен: </style>Безневестная Дево<strong/>:</p>
				<p>
					<style>На стиховне стихиры, глас 5</style>:</p>
				<p>Радуйся, святителю Иоанне,/ светильниче многосветлый граду Суждалю,/ и всей стране Российстей похвало́ и утверждение;/ святую память твою ныне празднующе,/ пречестную икону твою любезно лобыза́ем,/ и оставления грехов просим получити, твоими к Богу молитвами.</p>
				<p>
					<style>Стих</style>: Уста моя возглаголют премудрость/ и поучение сердца моего разум.</p>
				<p>Радуйся, святителю Иоанне,/ красота́ церковная и благочестия образ!/ В незлобии и кротости,/ милосердии и чистоте житие твое скончав славно,/ на Небеса восте́кл еси радуяся;/ иде́же ликуя со Ангелы в Свете невечернем,/ моли Христа Бога, мир миру даровати,/ и душам нашим велию милость.</p>
				<p>
					<style>Стих</style>: Священницы Твои облеку́тся в правду,/ и преподобнии Твои возрадуются.</p>
				<p>Радуйся, му́дре Иоанне,/ святителей украшение, иноков похвала,/ обидимых защищение, сирых отец,/ скорбя́щих утешение!/ Светоносную память твою ныне празднующе, молимся тебе:/ моли Христа Бога мир миру даровати/ и душам нашим велию милость.</p>
				<p>
					<style>Слава, глас 6</style>:</p>
				<p>Срадуйтеся ныне благоверному граду нашему всяк град и страна;/ се бо наш предивный врач и заступник, Иоанн великоимени́тый,/ Небеснаго врачества цельбы́ предлагает всем,/ душевное и телесное исцеление подавая паче естества:/ <style>егоже</style> приемлюще, славим Христа Бога нашего,/ подающаго его ра́ди нам велию милость.</p>
				<p>
					<style>И ныне, Богородичен</style>: Творец и Избавитель</p>
				<p>
					<style>Тропарь, глас 8</style>:</p>
				<p>Православия наста́вниче,/ благочестия учителю и чистоты́,/ Суждалю пресветлый светильниче,/ святителем Богодухновенное удобре́ние, Иоанне премудре,/ учением твоим паству твою просветил еси;/ святителю блаженне, моли Христа Бога спастися душам нашим.</p>
				<p>
					<style>Ин тропарь, глас 8</style>:</p>
				<p>Управляя Церковь Божию Соборную и Апостольскую,/ соблюдая заповеди Божия,/ вельми́ до́бре упас стадо словесных овец;/ зломы́сленным церковником молитвою своею прозре́ти повеле́,/ и научи́, якоже прежде святы́й Леонтий,/ поспе́шник спасению Русския земли, учитель Ростовский,/ пре́жде связа́ и паки благослови;/ тако святый епископ Суждальский,/ напа́стем, притекающим к тебе, изба́вниче, чудотворче Иоанне,/ моли Христа Бога спастися душам нашим.</p>
				<p>
					<style>На утрени</style>
				</p>
				<p>На Бог Господь: <style>тропарь святому. Слава, и ныне, Богородичен</style>.</p>
				<p>
					<style>По первом стихословии, седален, глас 8</style>:</p>
				<p>Премудростию Сло́ва обогате́в,/ источил еси учения реки спасительнаго,/ и тем благочестивых души напои́л еси;/ па́лицею же Божественнаго разума упасл еси стадо твое./ Темже, яко пастыря и учителя вели́ка, восхваляем тя, Иоанне;/ моли Христа Бога, грехов оставление подати/ чтущим святую память твою.</p>
				<p>
					<style>Слава, и ныне, Богородичен</style>:</p>
				<p>О Пречу́дная Дево Богородице,/ Огнь Божества во чреве Твоем прия́ла еси,/ и яко Младенца млеко́м питала еси Зижди́теля и Господа./ Тем достойно славим пречистое рождество Твое, и согласно вопием Ти:/ моли Христа Бога грехов оставление даровати,/ воспевающим достойно славу Твою.</p>
				<p>
					<style>По втором стихословии, седален, глас 5</style>:</p>
				<p>Плоды Богоразумия возде́лав труды своими, Иоанне блаженне,/ услышал еси словеса тайных учений,/ и́ноком же и мирян ом образ жития явился еси/ и, стра́сти вся крепко поправ, ко Господу преставился еси;/ Его же моли даровати нам велию милость.</p>
				<p>
					<style>Слава, и ныне, Богородичен</style>
				</p>
				<p>Жезл из корене Иессеова/ возрасти́ла еси, Дево, Христа Бога;/ <style>егоже</style> моли, Пречистая, с блаженным святителем Иоанном,/ даровати спасение душам нашим и велию милость.</p>
				<p>
					<style>По полиелеи, седален, глас 4</style>:</p>
				<p>Постом и молитвою, кротостию и смирением,/ терпением и благотворением Небесная обетова́ния улучи́л еси, Иоанне святителю блаженне./ Тем твой святый и светоносный день верою совершающе, благочестно вопием:/ яко имея дерзновение ко Господу, моли спастися нам.</p>
				<p>
					<style>Слава, и ныне, Богородичен</style>:</p>
				<p>Обновила еси, Пречистая,/ Божественным рождеством Твоим растлевшее страстьми естество наше/ и всем путь к блаженному безстрастию и чистоте открыла еси;/ темже вси по долгу Тя ублажаем, Дево Преславная.</p>
				<p>
					<style>Степенна 4-го гласа. Антифон 1. Прокимен</style>: Честна́ пред Господем смерть преподобных Его. <style>Стих</style>: Что воздам Господеви о всех, яже воздаде ми. Всякое дыхание: <style>Евангелие от Луки, зачало 24. По 50-м псалме, стихира, глас 6</style>: <style>Днесь</style> любовию сошедшеся: <style>писана на велицей вечерни</style>.</p>
				<p>
					<style>Канон Богородицы с ирмосом, на 6, глас 8</style>: Многими содержим напастьми: <style>И святителю на 8, емуже краегранесие</style>: Тя, Богомудраго святителя, молебно пою.</p>
				<p>
					<style>Канон святителю, глас 6</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Яко по су́ху пешеше́ствовав Израиль,/ по бездне стопами,/ гонителя фараона/ ви́дя потопляема,/ Богу победную песнь/ поим, вопияше.</p>
				<p>Твою священную творящим память, святителю Иоанне,/ даровати согрешений оставление, жития исправление и Небеснаго Царствия наследие,/ не престай молити Христа Бога.</p>
				<p>Яко отец милосерд к сирым был еси,/ вдовиц же питатель, скорбящим утешитель, обидимым заступник,/ граду Суждалю пастырь и хранитель, святителю Иоанне./ Темже и ныне прилежно молися Владыце Христу о чтущих память твою.</p>
				<p>Божественным осия́емь светом/ и со Ангелы ныне на Небесех водворяяся,/ поминай верою чтущих память твою, святителю Иоанне приснопамятне.</p>
				<p>
					<style>Богородичен</style>:</p>
				<p>Око сердца моего устремляю к Тебе, Чистая,/ не презри теплое к Тебе воздыхание,/ и буди ми покров и Помощница.</p>
				<p>
					<style>Песнь 3</style>
				</p>
				<p>
					<style>Ирмос</style>: Несть свят,/ якоже Ты, Господи Боже мой,/ вознесы́й рог верных Твоих, Блаже,/ и утвердивый нас на камени/ исповедания Твоего.</p>
				<p>Горько стеня́ припа́даем ти, святителю, грешнии раби твои:/ молися о нас ко Христу Богу помиловати рабы твоя,/ да не хва́лится враг, ви́дя нас погибающих.</p>
				<p>Образ Божий сохраняя невреди́мым, преподобне,/ чистотою и смиренномудрием украси́лся еси,/ житие же нескверно и нрав ми́лостивен стяжа́л еси, досточу́дне.</p>
				<p>Мудростию и добродетелию украси́в житие свое,/ великое дерзновение стяжал еси ко Господу;/ темже молитвами твоими сохраняй град и люди от всякия беды́ и ну́жды.</p>
				<p>
					<style>Богородичен</style>:</p>
				<p>Умная вся чиноначалия превозшла́ еси, Пречистая,/ яко Единаго от Пресвятыя Троицы родила́ еси нам Спасителя и Господа,/ <style>егоже</style> моли, Приснодево, спастися душам нашим.</p>
				<p>
					<style>Ин кондак, глас 8</style>:</p>
				<p>Незаходимое солнце возсия́ <style>Днесь</style>/ преславная память твоя, святителю Христов Иоанне,/ созывающе нас к похвале́нию Христа Бога нашего./ Темже, притекающе к тебе, исцеления да́ры прие́млем/ молитвами твоими.</p>
				<p>
					<style>Ин икос</style>:</p>
				<p>Преподобне и всеблаженне святителю Иоанне,/ поучи́вся во дни и нощи в заповедех Господних,/ и сподобился еси обрести́ ле́ствицу Небесную,/ еюже взы́де на высоту Горняго Иерусалима./ Небесный человече и земны́й Ангеле,/ светило неугасаемое всея Руси,/ моли спастися граду твоему и людей любовию тя почитающим,/ молитвами твоими.</p>
				<p>
					<style>Седален, глас 1</style>:</p>
				<p>Премудростию Сло́ва обогате́в,/ источи́л еси учения реки живо́тны,/ и тем благочестивых души напои́л еси,/ па́лицею же Божественнаго разума упасл еси стадо твое;/ темже, яко пастыря и учителя вели́ка, восхваляем тя, Иоанне, святителю блаженне./ Моли Христа Бога грехов оставление даровати/ чтущим святую память твою .</p>
				<p>
					<style>Слава, и ныне, Богородичен</style>:</p>
				<p>О Пречудная Дево Богородице,/ Огнь Божества во чреве Твоем прия́ла еси,/ и яко Младенца млеко́м питала еси Зиждителя и Господа./ Темже достойно славим пречестное Рождество Твое, и согласно вопием Ти:/ моли Христа Бога, согрешений оставление даровати воспевающим достойно славу Твою.</p>
				<p>
					<style>Песнь 4</style>
				</p>
				<p>
					<style>Ирмос</style>: Христос моя сила,/ Бог и Господь,/ Честна́я Церковь/ Боголепно поет, взывающи,/ от смысла чиста о Господе празднующи.</p>
				<p>Духом уныния одержимь,/ к тебе очи сердца моего возвожу́,/ Иоанне святителю,/ и вопию ти прилежно:/ молитвами твоими спаси душу мою погибающую,/ и научи́ мя ко Христу взывати:/ слава силе Твоей, Господи.</p>
				<p>Разсла́блен есмь волею,/ слепотству́ю же разумом;/ темже, святителю, молися ко Христу,/ помиловати душу мою,/ злыми неду́гами сими люте уя́звленну.</p>
				<p>Аз, яко кровоточивая,/ то́ки нечистых помышлений источаю непрестанно,/ яко хананея же, к тебе взываю:/ святителю, молитвами твоими помози́ ми,/ и исцели неду́ги души моея,/ моляся ко Христу Человеколюбцу.</p>
				<p>
					<style>Богородичен</style>:</p>
				<p>Господа Милосердаго нам рождшая, Пречистая,/ не предаждь нас врагом нашим,/ наша Заступница и наша надеждо,/ но покрый нас ризою Своею.</p>
				<p>
					<style>Песнь 5</style>
				</p>
				<p>
					<style>Ирмос</style>: Божиим светом Твоим, Блаже,/ утренюющих Ти ду́ши любовию озари, молюся,/ Тя ве́дети, Слове Божий,/ Истиннаго Бога,/ от мрака греховнаго взывающа.</p>
				<p>О Тебе радуется и веселится град Суждаль, святителю Иоанне,/ веселится и радуется и храм Божия Матере,/ имея тя светильника великаго,/ нашего па́стыря преизряднаго.</p>
				<p>Светило неугаси́мое, преподобне, угодниче Христов всече́стне,/ Суждалю слава и всея России похвала;/ моли спастися граду твоему/ от всяких бед и скорбей.</p>
				<p>Возсияв, яко солнце, в стране нашей,/ люди твоя уче́нии твоими просветил еси, блаженне;/ темже тя почитаем яко Божественнаго наставника/ и Богомудраго учителя.</p>
				<p>
					<style>Богородичен</style>:</p>
				<p>Яко грешнейший всех,/ на Небо взирати не смея, к Тебе прибегаю и вопию:/ Мати Божия Пречистая, умилосердися на мя/ и избави мя вечнаго осуждения.</p>
				<p>
					<style>Песнь 6</style>
				</p>
				<p>
					<style>Ирмос</style>: Житейское море,/ воздвигаемое зря напа́стей бурею,/ к тихому пристанищу Твоему притек, вопию́ Ти:/ возведи́ от тли живот мой,/ Многомилостиве.</p>
				<p>Тя иму́ще те́пла заступника раби твои,/ да не будем посра́млени от наветов вражиих,/ но да побеждаем их,/ молитвами твоими укрепляеми.</p>
				<p>Избави от внезапныя смерти люди твоя, блаженне Иоанне,/ страсти угаси́, бе́ды отврати,/ и всякую скорбь и лишение отжени́/ молитвами твоими.</p>
				<p>Терпение твердое, и благодушие невозмуще́нное/ явил еси, блаженне Иоанне,/ клеветою и зло́бою изгна́н быв из града;/ яже отврати́ от нас молитвами твоими,/ да радостно воспеваем тя.</p>
				<p>
					<style>Богородичен</style>
				</p>
				<p>Едино предстательство верных,/ и обуреваемых оти́шие, Дево Богородице,/ страстей моих непостоянную бурю утиши́,/ и из бездны греховной исхити́ мя,/ молитвами Твоими, Пречистая.</p>
				<p>
					<style>Кондак, глас 8</style>:</p>
				<p>Богомудрым учением и святым житием,/ яко светильник, сиял еси в Церкви Божией;/ темже Божественнаго заступления сподобился еси,/ внегда осле́пнути очесе́м злоумышленных клеветнико́в твоих,/ <style>ихже</style> прозре́ти сотвори́в молитвою твоею,/ вспять возвратился еси во град твой,/ и добре упасл еси стадо словесных овец;/ <style>ихже</style> ча́дом помогай и нам, молитвами твоими,/ святителю Христов Иоанне.</p>
				<p>
					<style>Икос: </style>
				</p>
				<p>Преподобне всеблаженне святителю Иоанне,/ кто, слыша мудрыя речи твоя, не умили́ся от сладости словес твоих;/ или кто, зря светоле́пное лице твое, благоговения не испо́лнися;/ или кто, видя святое житие твое, не покаялся;/ или кто, сребролюби́в сый, видя нищету твою, Христа ради обнищати не возжела́;/ или кто, гордостию превознося́ся, видя смирение твое, нищ духом не соделася;/ или кто, гневлив и напра́слив сый, ти́хостию нрава твоего на кротость не преложи́ся;/ темже священную память твою празднующе, молимся тебе:/ заповеди Божия исполнити нам помоги,/и в Царствие вечное приведи молитвами твоими.</p>
				<p>
					<style>Песнь 7</style>
				</p>
				<p>
					<style>Ирмос</style>: Росодательну убо пещь/ содела Ангел/ преподобным отроко́м,/ халдеи же опаляющее веление Божие мучителя увеща вопити:/ благословен еси, Боже отец наших.</p>
				<p>Любовию влеко́ми, взываем ти, святителю Христов:/ буди нам скорый помощник,/ избави нас от всякаго зла, и от всяких бед соблюди́.</p>
				<p>Яко скоропослушнаго предстателя нашего/ молим тя, святителю Христов,/ от всякия бра́ни страсте́й, востания плоти/ и всех наветов вражеских свободи нас, вопиющих ти:/ радуйся, отче треблаженне.</p>
				<p>Моли, святителю Иоанне,/ от бед избавитися, любовию тя почитающим,/ и научи вопити:/ благословен Бог отец наших.</p>
				<p>
					<style>Богородичен</style>
				</p>
				<p>Ограждение напа́ствуемых, утешение скорбящих,/ спасение бедствующих, Богородице всехва́льная,/ моли Сына Твоего и Бога, изба́витися нам от бед и зол.</p>
				<p>
					<style>Песнь 8</style>
				</p>
				<p>
					<style>Ирмос</style>: Из пламене преподобным рбсу источи́л еси,/ и праведнаго жертву водою попали́л еси;/ вся бо твори́ши, Христе, то́кмо<style>еже</style> хотети./ Тя превозносим во вся веки.</p>
				<p>Людем твоим, прибегающим к покрову твоему, Иоанне всехвальне,/ моли спастися от искушений молитвами твоими.</p>
				<p>Еже ко Господу восхождение в сердце твоем полага́я, о душе́,/ возопи́й к Человеколюбцу:/ Спасе, помилуй мя окаяннаго,/ молитвами святителя Твоего.</p>
				<p>Боюся Суда Стра́шнаго и огня геенскаго;/ но виждь сокрушение сердца моего, святителю,/ и испроси мне прощение безмерных моих прегрешений.</p>
				<p>
					<style>Богородичен</style>
				</p>
				<p>Нощь греховная покры́ла мя есть:/ но озари мя, Человеколюбче, молитвами Пречистыя Твоея Матере,/ и спаси мя.</p>
				<p>
					<style>Песнь 9</style>
				</p>
				<p>
					<style>Ирмос</style>: Бога/ человеком невозможно ви́дети,/ на Него́же не смеют чи́ни Ангельстии взирати;/ Тобою бо, Всечистая, явися человеком/ Слово Воплоще́нно,/ <style>егоже</style> величающе,/ с Небесными во́и/ Тя ублажаем.</p>
				<p>Отцу, и Сыну, и Святому Духу/ до́бре послужи́в во плоти, святителю Иоанне,/ Пресу́щныя Троицы предстояти Престолу с Безплотными сподо́бился еси;/ иде́же Христа Бога моли, просветити души наша омраче́нныя.</p>
				<p>Поем твою священную память, святителю Иоанне,/ и, благонаде́жно к тебе прибегая, вопием:/ спаси нас заступлением твоим.</p>
				<p>О пречу́дный святителю Христов Иоанне,/ святительским житием украси́лся еси;/ и ныне на Небесех всели́лся еси,/ идеже ликуют Ангели, светом Боже́ственным осиява́еми.</p>
				<p>
					<style>Богородичен</style>
				</p>
				<p>Юже иногда Иаков ви́де чу́дную лестницу, от земли просте́рту к Небесной высоте́,/ исповедуем Тя, Пречистая Богородице:/ Тобою бо Небесная земным, и земная Небесным совокупи́шася.</p>
				<p>
					<style>Светилен, глас 2</style>:</p>
				<p>На Небесех ныне со Ангелы водворя́яся,/ во свете Присносу́щныя Троицы, святителю отче Иоанне,/ о нас молися Человеколюбцу Богу,/ сохрани́тися нам от сети лукаваго.</p>
				<p>
					<style>Слава, и ныне, Богородичен</style>
				</p>
				<p>Сподоби, нас, Пречистая,/ Твоими молитвами избавитися от всех напа́стей,/ яко к Тебе прибега́ем, и ангельски вопием Ти:/ радуйся, Богоблагодатная Пречистая.</p>
				<p>
					<style>На хвалитех стихиры, глас 1, писаны на малой вечерни. Слава, глас 8:</style> Образ благочестия; <style>писан на малой вечерни</style>
				</p>
				<p>
					<style>На Литургии: Блаженны от канона, песни 3 и 6. Прокимен, Апостол святителю общий, зачало 318. Евангелие от Иоанна, зачало 36. Причастен</style>: В память вечную будет праведник, от слуха зла не убоится.</p>
				<p>
					<style>Молитва святителю Христову Иоанну,</style>
				</p>
				<p>
					<style>епископу Су́ждальскому, чудотворцу </style>
				</p>
				<p>О святый великий архиере́ю Божий Иоанне чудотво́рче, угодниче Христов и заступниче нам теплый, граду Суждалю и всей Российстей стране похвало и утверждение, церковная красота́, сирым отец, вдовам теплый заступник, скорбящим утеше́ние, болящим исцеление, Православию наставник, благочестию учитель и чистоте́, за́поведей апостольских и отеческих верный хранитель, ста́да словесных овец бо́дренный блюсти́тель, и всем христолюбивым людем скорый предстатель! Помилуй нас, и услыши в час сей моление наше, и помяни нас у Престола Владыки Христа Царя, и помолися о нас, яко да избавит нас от всех бед, и зол, и от всякия неправды, души наша да очистит от всякия скверны греховныя, ум да просвети́т ве́дением суде́б Своих, сердце же да утвердит во всякой добродетели, и тако сотворит нас наследниками Царствия Своего Небеснаго; яко да твоим заступлением и помощию спаса́еми, славу, хвалу, благодарение и поклонение возсылаем Отцу, и Сыну, и Святому Духу, ныне и присно, и во веки веков. Аминь.</p>
				<p>
					<style>Преподобнаго Лукиа́на священномученика,</style>
				</p>
				<p>
					<style>в Дальних пещерах почивающаго</style>
				</p>
				<p>
					<style>Тропарь, глас 4</style>:</p>
				<p>
					<style>Подобен</style>:Вознесыйся на Крест</p>
				<p>И нравом причастник, и престолом наместник апо́столом быв,/ дея́ние обрел еси, Богодухнове́нне, в видения восхо́д./ Сего ради, Сло́во Истины исправляя,/ и веры ради пострадал еси даже до крове,/ священному́чениче Лукиа́не,/ моли Христа́ Бо́га спастися душа́м нашим.</p>
				<p>
					<style>Кондак, глас 4: </style>
				</p>
				<p>Во священстве и иночестве благочестно пожи́в/ и мучения путь проше́д,/ мучителя и бесовская полчища посрами́л еси,/ темже, почитающе тя, тако вопием ти:/ от бед избави ны присно твоими мольбами, отче наш Лукиане.</p>
			</section>
		</section>
		<section>
			<title>
				<p>В 16-й день</p>
			</title>
			<section>
				<title>
					<p>Святаго мученика Ло́нгина со́тника, иже при Кресте́ Госпо́дни</p>
				</title><p>
					<style>На Го́споди, воззва́х: стихиры, глас 8</style>
				</p>
				<p>
					<style>Подо́бен</style>: О преславнаго чудесе</p>
				<p>Мучениче Ло́нгине всехвальне,/ крове́й очервле́ни и спасительную себе ри́зу обагрил еси,/ болезненными страдании обнажи́в многоко́зненнаго./ И ныне в Вышнем живеши Царствии,/ венцем неувя́дным увенчався, яко победитель,/ тем твою славную память почитаем.</p>
				<p>Мучениче Ло́нгине всехвальне,/ на Кресте Сына Божия узре́в,/ страждуща волею/ и смерти вкушающа,/ егда и солнце видел еси, свет свой омрачи́вшее,/ и горы трепе́щущия,/ тогда взывал еси иудейскому соборищу:/ истинно Сын Божий Сей есть и Господь и Царь всех.</p>
				<p>Мечем главу́ твою отсекоша еврейстии людие,/ пребеззаконный сонм, народ неблагодарный,/ в гнои́ повергше,/ и убо жена невидящая притекши,/ и сию вземши, свет приемлет./ О всеблаженне Ло́нгине всехвальне,/ за ны молися ко Господу, еже спастися нам.</p>
				<p>
					<style>Слава, глас 6. Иоа́нна монаха</style>:</p>
				<p>В стра́сти Твоей, Христе,/ храм узре́в, разсе́дшся Ло́нгин стоначальник,/ Сына Божия Тя быти иудеем проповедаше./ Тем лю́тии Божественную главу́ его/ отсе́кше мечем, в гнои поверго́ша,/ жена же, сию обретши,/ затворенныя зеницы оче́с своих отверзе./ С неюже и мы вопием Ти:/ Иже сего венчавый, за Тя пострадавша,/ того молитвами и наша очеса́ сердечная просвети́/ сла́вити Тя Бога, на Кресте пригвожденнаго плотию,/ во<style>еже</style> спасти нас.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Все отло́жше</p>
				<p>А́гнца Своего А́гница Нескверная древле/ и Непорочная Владычица/ на Древе Крестнем яко узре, матерски восклица́ше/ и, дивящися, вопияше:/ Чадо Сладчайшее,/ что зрение сие новое и преславное?/ како сонм безблагодатный/ суди́щу Пила́тову предаде́ Тя/ и осуждает на смерть Живота всяческих?/ но воспеваю Твое неизреченное, Слове, снизхожде́ние.</p>
				<p>
					<style>На стиховне Октоиха</style>
				</p>
				<p>
					<style>Слава мученика, глас 6. Иоанна монаха</style>
				</p>
				<p>При Кресте́ предстоя́ и бывающая смотря́я,/ распинаема на Древе Бога и Человека видев,/ вопия́л еси к Нему:/ во Царствии Твоем помяни мя, Господи./ Тем и Спас приглаша́ше тебе:/ блажен еси, Ло́нгине,/ и память твоя в род и род.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Тридневен</p>
				<p>Видящи Тя распинаема, Христе,/ Тебе Рождшая вопияше:/ что странное<style>еже</style> вижу таинство, Сыне Мой?/ како на Древе умираеши плотию повешен,/ Жизни Подателю.</p>
				<p>
					<style>Тропарь, глас 4</style>:</p>
				<p>Мученик Твой, Господи, Ло́нгин,/ во страдании своем венец прият нетленный от <style>Тебе</style>, Бога нашего:/ име́яй бо крепость Твою,/ мучителей низложи́,/ сокруши́ и демонов немощныя дерзости./ Того молитвами/ спаси души наша.</p>
				<p>
					<style>На утрени</style>
				</p>
				<p>
					<style>Оба канона октоиха и святаго канон, <style>егоже</style> краегране́сие</style>: Ло́нгинову великую воспою славу. <style>Иосиф. Глас 4</style>.</p>
				<p>
					<style>Песнь 1</style>
				</p>
				<p>
					<style>Ирмос</style>: Моря чермну́ю пучину/ невлажными стопами/ древний пешешествовав Израиль,/ крестообразными Моисеевыми рукама/ Амаликову силу в пустыни победил есть.</p>
				<p>Божественными светоли́тии, славне, просвеща́емь/ и со Ангельскими чи́нми Христу Богу предстоя́,/ светоносную память твою совершающия просвети́.</p>
				<p>Ничто́же тебе к Богу единения, мучениче, разлучи́,/ отлуче́на всякия плотския сласти верою,/ и чисто желания кра́йнейшаго наслаждаешися.</p>
				<p>Служа Богу Живому, всемудре, ума чистото́ю,/ мертвым куми́ром, блаженне, никакоже службы принесл еси./ Тем к безконечней жизни, умерщвлен, прешел еси.</p>
				<p>
					<style>Богородичен</style>:</p>
				<p>Слово Отчее во утро́бе Твоей словом зачала́ еси,/ безелове́сия изба́вити земныя восхоте́в благосты́нею,/ Дево Мати Пречистая, Благословенная, Всенепорочная.</p>
				<p>
					<style>Песнь 3</style>
				</p>
				<p>
					<style>Ирмос</style>: Веселится о Тебе Церковь Твоя, Христе, зовущи:/ Ты моя крепость, Господи,/ и прибежище, и утверждение.</p>
				<p>Позна́в на Кресте́ Сына Божия,/ Истиннаго Господа, за ны стра́ждуща,/ в Того вседу́шно веровал еси.</p>
				<p>Земля, якоже напоена́, прии́мши слове́сная се́мена,/ твоя душа клас, мудре, зрел/ Божественнаго благочестия возраста́ла есть.</p>
				<p>Ве́трилом Креста́/ мук стра́стную преплы́в пучи́ну,/ тихая приста́нища постигл еси, славне, веселяся.</p>
				<p>
					<style>Богородичен</style>
				</p>
				<p>Неду́гующую мою ду́шу страсте́й нанесе́ньми исцели́,/ Мати Божия Пречистая,/ и ко спасению напра́ви.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Распина́ема видел еси Изба́вителя,/ и Того заря́ми освети́вся,/ тьмы избегл еси неразумия глубочайшия/ и к Божественному разуму себе сочетал еси,/ веровав, яко есть Бог Видимый./ Тем и пострада́в, лико́м причислился еси,/ Ло́нгине блаженне, мученическим, радуяся./ С нимиже всегда, славне, молися Христу Богу/ согрешений оставление подати/ чтущим любовию святую память твою.</p>
				<p>
					<style>Слава, и ныне, Богородичен</style>:</p>
				<p>В напа́сти многоплете́нныя впад от враг видимых и невидимых,/ бу́рею одержимь безчисленных согрешений моих,/ и, яко к теплому заступле́нию и покро́ву моему, Чистая,/ ко пристанищу притекаю Твоея благости./ Темже, Пречистая, из Тебе Воплоще́нному безсе́менно/ моли́ся прилежно о всех рабех Твоих,/ непрестанно моля́щихтися, Богородице Пречистая,/ моля́щи Его присно согрешений оставление дарова́ти/ воспевающим достойно славу Твою.</p>
				<p>
					<style>Крестобогородичен</style>:</p>
				<p>А́гнца и Пастыря, и Изба́вителя/ А́гница зря́щи на Кресте, восклицаше, пла́чущи,/ и, горько рыдающи, вопияше:/ мир убо радуется, прие́мляй Тобою избавле́ние,/ утроба же Моя горит, зря́щи Твое распятие,/ еже терпи́ши за милосердие милости./ Долготерпеливе Господи,/ милости бездно и источниче неисчерпаемый,/ умилосердися и да́руй согрешений оставле́ние/ верою поющим Божественныя Страсти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Вознесе́на Тя видевши Церковь на Кресте,/ Солнце праведное,/ ста в чи́не своем,/ достойно взывающи:/ слава силе Твоей, Господи.</p>
				<p>Крепча́йший стяжа́в в вере смысл, блаженне,/ некре́пкую пре́лести разруши́л еси твердость/ и, радуяся, взывал еси:/ слава силе Твоей, Господи.</p>
				<p>Возвыше́на и к Древу пригвожде́на/ Безстра́стнаго зря Господа славы,/ Того исповедал еси Сына Божия, славне,/ стра́ждуща Своею волею.</p>
				<p>Увяда́ему смерть смертию Безсмертнаго видев,/ потща́лся еси, Ло́нгине, Его ради умре́ти/ и жа́ти по смерти со благославно пострада́вшими.</p>
				<p>
					<style>Богородичен: </style>
				</p>
				<p>Уедини́вшася по Ипоста́си во чре́ве Твоем/ и бывша Человека, Пречистая,/ Сло́ва, па́че сло́ва, родила́ еси,/ сугу́ба хоте́ньми и де́йствы являемаго.</p>
				<p>
					<style>Песнь 5</style>
				</p>
				<p>
					<style>Ирмос</style>: Ты, Господи, мой свет,/ в мир пришел еси,/ Свет Святый, обращали из мра́чна неведения/ верою воспевающия Тя.</p>
				<p>Земли́ всякия воистинну быв пришле́ц,/ в я́звах страстоте́рпческих украси́лся еси, Ло́нгине,/ и на земли́ кротких вселился еси.</p>
				<p>Возмогл еси, Креста силою укрепляем,/ немощно́е мучителей, страстотерпче Ло́нгине, победи́ти безумие.</p>
				<p>Поста́вив на тве́рдем основании сердце твое, всехвальне,/ колебания искушений волнением неколе́блен пребыл еси.</p>
				<p>
					<style>Богородичен</style>:</p>
				<p>Едину, Бога Рождшую неискусомужно, воспои́м Деву,/ Еюже спасе́ни бывше, и верою ублажи́м.</p>
				<p>
					<style>Песнь 6</style>
				</p>
				<p>
					<style>Ирмос</style>: Пожру́ Ти со гла́сом хваления, Господи,/ Церковь вопиет Ти,/ от бесовския кро́ве очи́щшися,/ ради милости от ребр Твоих/ истекшею Кровию.</p>
				<p>Го́ры же и зе́млю колеба́вшуюся видев в Стра́сти день,/ неверствием стоя́ния поколебался еси/ и верою утверди́лся еси, Ло́нгине, Страждущаго.</p>
				<p>Разум истинный и соверше́н, и смы́слен восприя́ти возмогл еси,/ видя тварь изменяющуся,/ и к Божественному изменился еси, Ло́нгине, познанию.</p>
				<p>Претерпел еси лю́тую му́ку, радуяся,/ и выю мечу́ несомненною мыслию преклонил еси,/ усекая главы́ врагов верою.</p>
				<p>
					<style>Богородичен</style>
				</p>
				<p>Изсуши́ и из ко́рене, Всенепорочная, исто́ргни терно́вныя по́мыслы сердца моего,/ и плодоносно сие́ покажи́ хода́тайством Твоим,/ Отрокови́це Всечистая.</p>
				<p>
					<style>Кондак, глас 4</style>
				</p>
				<p>
					<style>Подобен</style>: Явился еси</p>
				<p>Весело возрадовася Церковь/ в памяти <style>Днесь</style> приснопамятнаго страдальца Ло́нгина, взывающие/ Ты моя держава, Христе, и утверждение.</p>
				<p>
					<style>Икос</style>:</p>
				<p>Небо, тьмою многою омрача́емо, и землю трясу́щуся,/ и ка́мение разседа́ющеся, храма же катапета́сму раздирающуся на дво́е видев,/ в Божественней Страсти Христове Ло́нгин Божия Сына позна́,/ страждуща Своим благоутробием, безстра́стна же су́ща Божеством,/ и Славою со Отцем и Духом Святым содержащаго все и объемлюща,/ яко Бога Истинна и Царя./ Тем радостно страдалец зовяше:/ Ты моя держава, Христе, и утверждение.</p>
				<p>
					<style>Песнь 7</style>
				</p>
				<p>
					<style>Ирмос</style>: В пещи́ Авраа́мстии о́троцы перси́дстей,/ любовию благочестия па́че,/ не́жели пламенем, опаля́еми, взываху:/ благословен еси в храме славы Твоея, Господи.</p>
				<p>Законно пострада́в, мучениче,/ мужеским нра́вом души́ вся беззако́ннующих посрами́л еси советы/ и законно венчался еси:/ благословен еси, вопия, в храме славы Твоея, Господи.</p>
				<p>Божественная благодать, нашедши мощем твоим,/ всяку болезнь реши́т благочести́во приходящих к тебе, блаженне,/ и проповедающих тя, истины непобеди́маго свидетеля.</p>
				<p>Плоти умирающия не пощади́л еси, Ло́нгине, за Христа,/ жре́ти отреклся еси де́моном/ и тебе само́го Богу жертву непорочну, радуяся, принесл еси,/ мече́м посе́чен, досточудне.</p>
				<p>
					<style>Богородичен</style>:</p>
				<p>Яко Чистую Тя, Чистое Слово обре́т, всели́ся, Дево,/ Тобою очи́стити скве́рны человеков изво́лив:/ благословен бо Плод чре́ва Твоего.</p>
				<p>
					<style>Песнь 8</style>
				</p>
				<p>
					<style>Ирмос</style>: Ру́це распросте́р Даниил,/ львов зия́ния в рове затче́:/ о́гненную же силу угаси́ша,/ добродетелию препоя́савшеся,/ благочестия рачи́тели, о́троцы взывающе:/ благословите вся дела Господня Господа.</p>
				<p>Успи́в прежде плотска́я двиза́ния, славне, бде́ньми, су́щими ко Господу,/ усну́л еси сладким сном, блаженне, умертвився Христа ради,/ на Древе Крестнем сном Божественным мертвым Жизнь источившаго.</p>
				<p>Копие́м прободе́на в ре́бра, блаженнейше, яко видел еси,/ и, Кровь и во́ду источи́вша, Христа Человека, за милосердие, бывша,/ и уя́звен был еси Того сладким желанием, воспевая:/ благословите вся дела Господня Господа.</p>
				<p>Погаси́л еси огни́ще и́дольское крове́й теченьми, Ло́нгине веемудре,/ и поже́гл еси кумиры, и нетве́рдая чти́лища,/ Божественною ревностию ду́шу возпали́в и взывая:/ благословите вся дела Господня Господа.</p>
				<p>Очи сердечныя просвети́в Божественными сия́ньми, омрачившагося Солнца всесветлое сияние,/ мрак усердно оставил еси злочестия и звезда яви́лся еси, мудре, просвещающая вопиющия:/ благословите вся дела Господня Господа.</p>
				<p>
					<style>Богородичен</style>:</p>
				<p>Усты́ и язы́ком, и душе́ю проповедаю Тя, Богородительницу, и молю Тя, Пречистая:/ сердце мое озари светом Твоим и лютыя мя тьмы свободи́, вопиюща:/ благословите вся дела Господня Господа.</p>
				<p>
					<style>Песнь 9</style>
				</p>
				<p>
					<style>Ирмос</style>: Камень нерукосечный/ от несекомыя горы Тебе, Дево,/ краеугольный отсече́ся, Христос, совокупивый разстоящаяся естества:/ тем, веселящеся, Тя, Богородице, величаем.</p>
				<p>Крепость моя и пение - Слово, Иже на Кресте ру́це распрострый,/ мучениче, беззаконным вопиял еси:/ Того страсть всеблаженную изобразу́я, смерть волею приемлю.</p>
				<p>Яко предобрый страстоте́рпец обда́рствован страстьми́ Божественными,/ весь красне́йш яви́лся еси и красному Слову предстои́ши,/ воздая́ния боле́зней твоих богате́йте восприе́мля.</p>
				<p>Тя, сиянием страсте́й солнце незаходимое явльшася/ и заря́ми исцелений вселенную всю просветившаго,/ и мрак разгна́вша неразумия, ублажаем.</p>
				<p>Взялся еси ко обителем вечным и лико́м сочи́слился еси всех святых мучеников:/ с нимиже, мучениче Ло́нгине, нас поминай,/ благочестно память твою празднующих, всеблаженне.</p>
				<p>
					<style>Богородичен</style>
				</p>
				<p>Света невечерняго явилася еси жили́ще, Богородице,/ Имже во тьме сущии и се́ни греха свет узре́ша:/ тем и моя просвети сердечная чувствия.</p>
				<p>
					<style>Светилен</style>
				</p>
				<p>На Кресте висяща яко узре́л еси вся Содержащаго ма́нием и советом неизреченным,/ удиви́лся еси чудеси́/ и Сына нарицал еси Бога Небеснаго:/ <style>егоже</style> славы достойно по подобию истинно причастник был еси.</p>
				<p>
					<style>Богородичен</style>
				</p>
				<p>Да славлю, Пречистая, Твою нератную благодать, многими прегреше́ньми впа́дшийся безумно:/ постигни ско́ростию Твоею и Твоею мя крепостию исхити́ грехопадений,/ яко спасаеши, яже хо́щеши, от всяческих скорбе́й силою Твоею непобори́мою.</p>
				<p>
					<style>На Литургии: Прокимен, глас 7:</style> Возвеселится праведник о Господе: <style>Апостол к Тимофею, зачало 292</style>. Аллилуия, глас 4. <style>Стих</style>: Праведник, яко фи́никс: <style>Евангелие от Матфея, зачало 113. Причастен</style>: В память вечную:</p>
				<p>В тойже день</p>
				<p>
					<style>Преподобнаго Ло́нгина, игумена Коряжемскаго, чудотворца</style>
				</p>
				<p>
					<style>Службу зри 10 февраля</style>
				</p>
				<p>
					<style>Тропарь, глас 1</style>:</p>
				<p>От мяте́жа мирска́го удали́вся,/ к немерца́ющему Свету притекл еси, преподобне отче Ло́нгине,/ и ныне чи́сте зриши Святу́ю Тро́ицу,/ Юже моли за ны недостойныя,/ да спасет души наша.</p>
				<p>
					<style>Кондак, глас 8</style>:</p>
				<p>По словеси́ Учителя Христа́, крест на рамо твое приял еси,/ вся жите́йская отри́нув,/ и образ Животворящаго Древа в пусты́ню принесл еси,/ идеже доныне изцеле́ния неоскудно источа́ются/ с верою приходящим к тебе.</p>
				<p>В той же день</p>
				<p>
					<style>Преподобнаго Ло́нгина Я́ренгскаго</style>
				</p>
				<p>
					<style>Общую службу ему с преподобным Иоа́нном Я́ренгским </style>
				</p>
				<p>
					<style>зри 3 июля</style>
				</p>
				<p>
					<style>Тропарь, глас 1</style>:</p>
				<p>Свы́ше Боже́ственною благода́тию просвети́вся Богому́дре,/ мно́гим терпе́нием во вре́менней жи́зни тече́ние соверши́л есй,/ те́мже и по успе́нии источа́еши чудесе́м благода́ть,/ и́же с ве́рою приходя́щим к тебе, Ло́нгине всебла́женне./ Сла́ва Да́вшему ти кре́пость,/ сла́ва Просла́вльшему тя в чудеса́х,/ сла́ва Де́йствующему тобо́ю всем исцеле́ние.</p>
				<p>
					<style>Кондак, глас 2</style>:</p>
				<p>Вы́шних улучи́ти, прему́дре, жела́я,/ до́лу кра́сных, му́дре, преоби́дел еси́,/ и Христо́ви обнища́вшему, сообнища́,/ радуяся, последовал еси, Лонгине,/ к Нему же прилежно непрестай моляся о всех нас.</p>
				<p>В той же день</p>
				<p>
					<style>Преподобнаго Ло́нгина, вра́таря Печерскаго,</style>
				</p>
				<p>
					<style>в Дальних пещерах почивающаго</style>
				</p>
				<p>
					<style>Тропарь, глас 1</style>:</p>
				<p>Преподобне и Богоблаженне отче Ло́нгине,/ врат монастырских опасный хранителю,/ опаснейший же и неусыпный своих чу́вствий/ от всякаго мирскаго суетствия затворителю,/ моли нарекшаго Себе дверь Господа Славы,/ да отверзет нам дверь милости Своея.</p>
				<p>
					<style>Кондак, глас 8</style>:</p>
				<p>Врато́м земным приседя и оным с послушания внешними очима наблюдая,/ Небесная врата присно умныма своими очи́ма наблюдал еси, преподобне Ло́нгине,/ в няже уже вшед и тамошняя красоты сподобився, молися Господеви,/ да и мы получим вход Царствия Небеснаго.</p>
			</section>
		</section>
		<section>
			<title>
				<p>В 17-й день</p>
			</title>
			<section>
				<title>
					<p>Святаго пророка Оси́и и преподобномученика Андре́я Критскаго</p>
				</title><p>
					<style>На Го́споди, воззва́х: стихиры, глас 1</style>
				</p>
				<p>
					<style>Подо́бен</style>: Всехвальнии мученицы</p>
				<p>Ду́х  Святы́й,  от  Отца́  исходя́щий,/ твои́м  язы́ком  определи́,/ Христо́во  хотя́щее  в  после́дняя  ле́та  прише́ствие  бы́ти,  на  обновле́ние  тва́ри./ И  ны́не  сбытие́  ви́дяще  прорече́нных,// твою́,  проро́че,  па́мять  почита́ем.</p>
				<p>Во́лею  блудя́щее  пре́жде,  от  Тебе́,  Человеколю́бче,/ естество́  на́ше  обручи́в,/ оскверне́ния  изба́вил  еси́  сие́,/ Тебе́  Самому́  соедине́нием/ совокупи́в  па́че  ума́  неразлу́чно./ И  сего́  о́браз  проро́к Тво́й бы́в,// пре́жде блудни́цы целому́дренно ввожда́ше.</p>
				<p>Проро́че  Богоглаго́ливе,/ твоя́  глаго́лания  ны́не  ви́дя/ испо́лнены  благода́тию,/ и  предстоя́  Бо́гу  все́х,// о  все́х  моли́ся,/ соверша́ющих  ве́рою  па́мять  твою́,/ си́м  испроша́я  грехо́в  проще́ние,// и  ми́р  и  ве́лию  ми́лость.</p>
				<p>
					<style>Ины  стихи́ры  преподо́бнаго,  гла́с  4</style>:</p>
				<p>
					<style>Подобен</style>: Яко до́бля</p>
				<p>Прилепи́вся  от  ю́ности  Го́споду,  блаже́нне,/ да́же  до  конца́  тече́ние  соверши́л  еси́:/ Кресто́м  бо  вооружи́вся,/ ру́це  на  ра́ло  возложи́л  еси́  за́поведей  Госпо́дних,/ я́коже  е́сть  пи́сано./ Его́же  моли́,  от  тли́  и  бе́д  изба́витися,// ве́рою  творя́щим  всечестну́ю  па́мять  твою́.</p>
				<p>Ка́мень  ины́й  прече́стен  бы́л  еси́  ве́рою,/ не прие́мь  круше́ния:/ и́бо  бие́мь  и  на  земли́  валя́яся,/ ве́ры, сла́вне, угла́дил  еси́  пу́ть,/ благонасту́пен  положи́в:/ и  возрази́л  еси́  мне́ния,  о́тче,  Константи́нову  злу́ю  сла́ву,// я́коже  гнило́е  основа́ние.</p>
				<p>Апо́столов  догма́ты  воспита́н,  блаже́нне,/ и  отце́в  Боже́ственных  уче́ньми,/ Вопло́щшагося  почествова́л  еси́  Бо́га  зри́мое,/ в  зна́мениих  свяще́нных  и  честны́х  изображе́ниих:/ те́мже,  сла́вне,  за  сия́  пострада́в,/ благоче́стия показа́лся  еси́  учи́тель,// и  му́чеников  удобре́ние.</p>
				<p>
					<style>Слава, и ныне, Богородичен, подобен тойже</style>:</p>
				<p>Яже Бога Невмести́маго/ во чреве Твоем вмести́вшая,/ человеколюбно Человека бывша/ и наше смеше́ние из Тебе прии́мша и обожи́вша я́ве,/ не пре́зри мене, Всечистая, ныне скорбя́ща,/ но уще́дри скоро/ и различныя вражды́ же и вре́да лукаваго свободи́.</p>
				<p>
					<style>Крестобогородичен, подобен тойже</style>:</p>
				<p>Агнца и Пастыря Тя на Древе яко ви́де,/ Агница рождшая рыда́ше и ма́терски Ти веща́ше:/ Сыне Возжеле́нне,/ како на Древе Крестнем пове́шен еси, Долготерпеливе?/ како ру́це и нозе Твои, Слове, пригвозди́шася от беззаконных,/ и Кровь Твою излия́л еси, Владыко?</p>
				<p>
					<style>Тропарь, глас 4</style>:</p>
				<p>По́стнически предподвиза́вся на горе́,/ у́мная врагов ополчения всеору́жием Креста погуби́л еси, всеблаженне./ Паки же ко страдальчеству/ мужески обле́клся еси,/ убив Копрони́ма мече́м веры;/ и обои́х ра́ди венча́лся еси от Бога,/ преподобномучениче Андрее, приснопамятне.</p>
				<p>
					<style>Слава, и ныне, Богородичен или Крестобогородичен</style>
				</p>
				<p>
					<style>На утрени</style>
				</p>
				<p>
					<style>Един канон Октоиха и святых два</style>
				</p>
				<p>
					<style>Пророка канон, глас 1, <style>егоже</style> краегранесие</style>: Оси́ева пою Богодухновенная словеса́. <style>Феофаново.</style></p>
				<p>
					<style>Песнь 1</style>
				</p>
				<p>
					<style>Ирмос</style>: Помо́гшему Богу во Еги́пте Моисе́ови/ и тем фараона со всево́инством погрузи́вшему,/ победную песнь поим, яко прославися.</p>
				<p>Яко Богоглагольник воистинну, яко пророк, Оси́е,/ Жизнода́телю предстоя́, прилежно молися/ избавити искушений верно восхваляющия тя.</p>
				<p>Твоея души́ ви́дительное очи́стив от скверн,/ сподобился еси прозира́ти све́тло будущая/ и предглаго́лати нело́жно, славне, сбыва́ющаяся.</p>
				<p>Прозре́ния источник мудрость Божия/ Боговеща́ннаго Оси́ю пророчества показа́ реку́ неоску́дну,/ кипя́щу Божественная учения.</p>
				<p>
					<style>Богородичен</style>:</p>
				<p>Явльшагося Христа от Девы нас ра́ди/ от Египта явле́нно Отец призва́,/ якоже прорече́ Оси́я древле Богови́дительнейший.</p>
				<p>
					<style>Ин канон преподобнаго, глас 2, <style>егоже</style> краегранесие</style>: Мужества пою тезоименитаго любовию. <style>Иосиф.</style></p>
				<p>
					<style>Песнь 1</style>
				</p>
				<p>
					<style>Ирмос</style>: Во глубине́ постла́ иногда/ фараони́тское всево́инство Преоруже́нная Сила,/ Воплощшееся же Слово всезло́бный грех потреби́ло есть,/ препрославленный Господь, славно бо просла́вися.</p>
				<p>Му́жески стра́сти плотски́я, отче, порабо́тив,/ по́мыслом мужества яко тезоименит,/ мучителей суровство́ пора́товал еси/ и зако́нно пострадал еси./ Тем тя согласно, верою соше́дшеся, ублажаем.</p>
				<p>Мысленно, яко угль, разже́гся теплото́ю Божественнаго Духа,/ лед страсте́й раста́ил еси,/ потоки же кровными огнь погасил еси злочестия чу́ждий,/ велича́йше Андрее, испове́дниче Богоблаженне.</p>
				<p>Связа́вся любовию Христа, отче,/ от юности крест твой восприи́м, радуяся,/ Тому последовал еси,/ отре́кся себе само́го постничеством, и испове́данием,/ и совершеннейшим страда́нием.</p>
				<p>
					<style>Богородичен</style>:</p>
				<p>Уныния сном ду́шу всегда отягчева́я,/ к Твоему, Дево Мати Пречистая, притека́ю заступлению;/ к бо́дрости покаяния воздви́гни,/ ве́чнующаго тогда избавляющи мя мучения.</p>
				<p>
					<style>Песнь 3</style>
				</p>
				<p>
					<style>Ирмос</style>: Утверди мене, Христе, на недви́жимом камени заповедей Твоих/ и просвети мя светом лица Твоего;/ несть бо свят, паче Тебе, Человеколюбче.</p>
				<p>Учением Боголепным науче́н Божия изъявле́ния,/ язы́ков звание яве провозгласи́л еси, пророче,/ Духом Святым воображаемь.</p>
				<p>Будущая предзре́ти яко настоящая, Богомудре, сподо́бился еси,/ иудейское я́сно отпаде́ние возвещая/ и законных потребле́ние.</p>
				<p>Избавитися Израилю не бра́нию, ни лу́ком, ни всеору́жием,/ но в Господе Бозе Вседержители проре́кл еси,/ воплощение Слова зна́менуя нам.</p>
				<p>
					<style>Богородичен</style>
				</p>
				<p>Радуйся, Дево Честна́я, заче́ншая Слово Воплощенное,/ Своею ны изба́вльшаго от ле́сти Кровию святою и Телом.</p>
				<p>
					<style>Ин</style>
				</p>
				<p>
					<style>Ирмос</style>: На ка́мени мя веры утверди́в,/ разшири́л еси уста моя на враги моя,/ возвесели́ бо ся дух мой внегда пе́ти:/ несть свят, якоже Бог наш,/ и несть пра́веден, паче Тебе, Господи.</p>
				<p>Утверди́в разума твоего стопы, отче,/ на камени любве Христовы,/ отню́д дохнове́нии не поколеба́лся еси противными,/ вопия Творцу твоему:/ Ты еси Бог наш,/ и несть праведен, паче Тебе, Господи.</p>
				<p>Исцеления и пре́жде конца и по конце источа́я,/ помоществу́еши сущим в не́мощех и духи нечистыя отго́ниши, Андрее преподобне,/ вопия Создателю твоему:/ Ты еси Бог наш,/ и несть праведен, паче Тебе, Господи.</p>
				<p>По́стничества слезами омове́н,/ кровию мученическою удобри́лся еси,/ и весь красне́йш показався, восте́кл еси к желаемому, вопия:/ Ты еси Бог наш,/ и несть праведен, паче Тебе, Господи.</p>
				<p>
					<style>Богородичен</style>:</p>
				<p>Пло́ти подо́бием бывшаго,/ Отцу Единосущна Бога Слова родила еси, Всенепорочная,/ паче естества Дева пребы́вши и по рождестве./ Сего ра́ди верою Тя ублажаем.</p>
				<p>
					<style>Кондак пророку, глас 2</style>:</p>
				<p>Правыми стезя́ми после́дуя заповедей Господа Твоего, пророче Оси́е,/ исполнился Духа Святаго/ и, прие́м дар пророчествия,/ провозгласил еси Израилю Христово, хотящее в последняя ле́та быти, пришествие,/ облича́я заблуждшия люди от пути праваго/ и наставляя на путь, ведущий в Вышний Иерусалим,/ и деже ныне предстоя,/ молися непрестанно о всех нас.</p>
				<p>
					<style>Ин кондак пророку, глас 4</style>:</p>
				<p>Просветившееся Духом чистое твое се́рдце/ проро́чества бысть светле́йшаго прия́телище:/ зриши бо, яко настоя́щая, дале́че су́щая,/ сего ради тя почита́ем, проро́че блаже́нне, Оси́е славне.</p>
				<p>
					<style>Кондак преподобному, глас 3</style>:</p>
				<p>
					<style>Подобен:</style> Дева <style>Днесь</style></p>
				<p>Празднует <style>Днесь</style>  Ца́рствующий град/ праздник пресветлый светоносный Твоея памяти,/ всякий призывая град и страну;/ радуется бо, яко имея сокровище ве́лие,/ многострадальное твое тело,/ Андрее му́чениче, Православия светильниче.</p>
				<p>
					<style>Таже седален, глас 8</style>
				</p>
				<p>
					<style>Подобен</style>: Премудрости</p>
				<p>Чи́сто сердце от страсте́й, пророче, стяжа́в,/ яко и́стинно орга́н был еси сли́чный<a type="note" xlink:href="#note20">20</a> Духа,/ от Него богатно, му́дре, просвещаемь,/ и будущих всех знание прии́м./ Тем, соше́дшеся, святую твою память верно совершаем, Спаса славяще,/ Оси́е приснопамятне:/ моли Христа Бога грехов оставление пода́ти/ чтущим любовию святую память твою.</p>
				<p>
					<style>Слава, преподобнаго глас 4</style>
				</p>
				<p>
					<style>Подобен</style>: Вознесыйся</p>
				<p>В посте дивнаго и страда́нии восхвалим вернии по долгу,/ яко благочестия проповедника и побо́рника крепкаго;/ сей бо без страха гноеиме́нному противля́яся,/ чествова́тися пропове́да Христову о́бразу,/ яко постников всех удобре́ние/ и мучеников мужества подо́бие.</p>
				<p>
					<style>И ныне, Богородичен</style>
				</p>
				<p>Иже на Престоле Херувимстем Седя́й/ и в не́дрех Отчих водворя́яся,/ яко на Престоле святем седи́т Своем, Владычице, в недрех Твоих;/ воплощся бо Бог вои́стинну, воцари́ся над всеми язы́ки,/ и разумно ныне поим Ему;/ <style>егоже</style> умоли спасти́ся рабо́м Твоим.</p>
				<p>
					<style>Крестобогородичен</style>:</p>
				<p>Из Безначальнаго Отца рожде́ннаго,/ напосле́док Тя пло́тию Рождшая,/ на Кресте ви́сяща, зря́щи, Христе, увы Мне, любезнейший Иисусе, вопияше:/ како славимый яко Бог от Ангел,/ от беззаконных ныне человек, Сыне, хотя распина́ешися?/ Пою Тя, Долготерпеливе.</p>
				<p>
					<style>Песнь 4</style>
				</p>
				<p>
					<style>Ирмос</style>: Разуме́х, Всеси́льне,/ Твое смотре́ние,/ и со страхом просла́вих Тя, Спа́се.</p>
				<p>Оси́е, Богови́днейшее о́ко церковное,/ бед избави хва́лящия тя.</p>
				<p>Светле́йшее и тверде́йшее Духа прия́телище,/ молися спасти воспевающия тя.</p>
				<p>Судии́ ты всех предстоя, яко Боже́ствен пророк,/ страсте́й мя избави молитвами твоими.</p>
				<p>
					<style>Богородичен</style>:</p>
				<p>Превозшла еси, Приснодево, Ангельския чи́ны,/ Творца сих чревоноси́вши.</p>
				<p>
					<style>Ин</style>
				</p>
				<p>
					<style>Ирмос</style>: Прише́л еси от Девы не хода́тай, ни Ангел,/ но Сам, Господи, вопло́щся,/ и спасл еси всего мя человека./ Тем зову Ти: слава силе Твоей, Господи.</p>
				<p>Послушли́в быв Христовых за́поведей,/ Того подобию, отче,/ че́стно поклоня́лся еси./ Тем пребеззако́нный тя многообра́зными ранами умертви.</p>
				<p>Миродохнове́н добродетелей благово́нием быв,/ во гро́бе лежа благово́нствиши ли́ца призывающих тя/ несомне́нным сердцем, отче преподобне.</p>
				<p>Неду́говавша Мамо́на всезле́йшаго, преподобне,/ окая́нно е́ресию, со дерзновением обличи́л еси,/ поборник быв православных, Андрее досточу́дне.</p>
				<p>
					<style>Богородичен</style>
				</p>
				<p>Яко Благопло́дная возрасти́ла еси/ благодатный Клас,/ питающий вся, православно почитающия Тя,/ Владычице Всепетая,/ и из Тебе воплощшагося Слова, Всечистая.</p>
				<p>
					<style>Песнь 5</style>
				</p>
				<p>
					<style>Ирмос</style>: От но́щи у́тренююще, воспеваем Тя, Христе Боже,/ обнища́вшаго нас ра́ди/ и Крест и смерть пло́тию претерпе́вшаго.</p>
				<p>Ми́лостивно дви́жим,/ научи́л еси нас Божию долготерпению,/ благоутробию же и благости, еюже вся щади́т,/ пророче Богоглаго́ливе.</p>
				<p>Умертви́в смерть, воста Христос,/ якоже мудрое твое прорече́ние, Богогла́се, провозвести,/ и жизнь сущим во аде душа́м дарова.</p>
				<p>От глубины мя греховныя, проро́че Оси́е,/ твоими молитвами исхи́ти,/ дерзновение беззазо́рное<a type="note" xlink:href="#note21">21</a> ко Христу имея,/ Богомудре пребога́те.</p>
				<p>
					<style>Богородичен</style>:</p>
				<p>Всех Господь и всех Царь,/ Отцу Собезначальный,/ под ле́том из Тебе бысть, Богородице Дево,/ и плоть показа́ся.</p>
				<p>
					<style>Ин</style>
				</p>
				<p>
					<style>Ирмос</style>: Просвещение во тьме лежа́щих,/ спасение отча́янных, Христе Спасе мой,/ к Тебе у́тренюю, Царю мира,/ просвети мя сия́нием Твоим,/ ино́го бо, разве Тебе, Бога не знаю.</p>
				<p>Омраче́ние возненави́дев, отче, греха,/ весь блиста́нием безстрастия свет яви́лся еси,/ и просвещаеши верныя,/ приходящия Божественному твоему гробу,/ целе́ний зарями, Божиею благодатию.</p>
				<p>Весь Божие прия́телище явился еси,/ до́бре пожив и доблему́дренно пострада́в, отче;/ и ныне, во гробе лежа́, пребывавши цел, блаженне, и неразрушимь,/ всех верных разреша́я стра́сти.</p>
				<p>Юношески до́блествовав, всеблаженне,/ на демоны и на человеки ерети́чествующия,/ ве́чнующаго сподобился еси благосла́вия/ и венце́в, Андрее преподобне;/ тем вернии тя присно ублажаем.</p>
				<p>
					<style>Богородичен</style>:</p>
				<p>Но́сиши Христа на объятиях, неизрече́нно роди́вши,/ объе́млющаго зло́бе прекло́ншияся/ и лукавому окая́нно порабоще́нныя,/ Отроковице Всенепорочная;/ тем Тя вернии присно ублажаем.</p>
				<p>
					<style>Песнь 6</style>
				</p>
				<p>
					<style>Ирмос</style>: Проро́ка спасл еси от ки́та, Человеколюбче,/ и мене из глубины прегрешений/ возведи, молюся.</p>
				<p>Провозглаша́я будущая, Оси́е всеблаженне,/ еже к человеком Слова возвести́л еси соше́ствие.</p>
				<p>Умерщвле́нныя грехами Жизнь Безсмертная/ от адовых преде́л, якоже прорекл еси, возведе.</p>
				<p>Законных отъя́тие, иудеев отпаде́ние/ и язы́ков введе́ние, пророче, явил еси.</p>
				<p>
					<style>Богородичен</style>:</p>
				<p>Из чрева Твоего возсия Бог Слово, Всенепорочная,/ плотию нас ради неизреченно обложен яко Благоутробен.</p>
				<p>
					<style>Ин</style>
				</p>
				<p>
					<style>Ирмос</style>: В бе́здне греховней валя́яся,/ неизсле́дную милосердия Твоего призываю бе́здну:/ от тли, Боже, мя возведи.</p>
				<p>В темни́цу тя беззаконный вве́рже,/ Владыкою, Андрее, сохраня́ема/ и Того соблюдающа непременно Божественное хоте́ние.</p>
				<p>Растерза́емо тело небре́гл еси/ и раздробля́емо ранами, блаженне;/ но якоже ино́му стра́ждущу терпел еси,/ Божественно укрепляемь.</p>
				<p>Яко многоценное богатство кры́емое, отче, явля́ешися,/ предлежа лицо́м благочести́вых,/ и чудесы вся обогащаеши, почитающия тя.</p>
				<p>
					<style>Богородичен</style>:</p>
				<p>Разумный Тя све́щник прозря́ще дре́вле пророк,/ Божественную Свещу, Христа, Чистая, нося́щу,/ Имже вси мы просвети́хомся.</p>
				<p>
					<style>Кондак, глас 8</style>
				</p>
				<p>
					<style>Подобен</style>: Взбранной</p>
				<p>Мужества тезоимени́тому благодарение,/ яко благочестия тайноглаго́льнику,/ похвальная воззовем от любве тебе, Богоблаженне,/ но, яко имея дерзновение ко Господу,/ от всяких лютых ны спаси, да поем:/ радуйся, отче приснопамятне.</p>
				<p>
					<style>Икос</style>:</p>
				<p>Ангел и́стины от Кри́та явился еси, обличи́в злоче́стия, отче,/ и с Богословным гласом, ра́нима тя зря, всемудре,/ ужасаюся стра́сти, зовя и вопия ти сицева́я:/ радуйся, Божий крепкий оружниче;/ радуйся, Господень верный угодниче;/ радуйся, хульных врагов сопротивобо́рниче;/ радуйся, злоглаго́ливых человеков обузда́ние;/ радуйся, яко пострадал еси за образ Христов;/ радуйся, яко восхласти́л еси сла́сти плотски́я;/ радуйся, яко поще́нием начала тьмы победи́л еси;/ радуйся, яко страданием Копрони́му сопроти́вился еси;/ радуйся, источниче чудес приснотеку́щий;/ радуйся, землю уясни́вый страданьми твоими;/ радуйся, верных жилище, отче;/ радуйся, наш предстателю и изба́вителю;/ радуйся, отче приснопамятне.</p>
				<p>
					<style>Песнь 7</style>
				</p>
				<p>
					<style>Ирмос</style>: Авраа́мстии о́троцы в пещи/ Троицу прообрази́вше,/ о́гненный пла́мень на ро́су преложи́ша/ и, поюще, вопия́ху:/ благословен еси, Боже отец наших.</p>
				<p>Паче естества просвеще́нием, Оси́е,/ ум просвети́в твой, бу́дущих, блаженне,/ знанием обогати́лся еси,/ Владыце зовый:/ благословен еси, Боже отец наших.</p>
				<p>Ты в руках пророков уподо́бився,/ умножил еси, Безсмертне, виде́ния, Спасе,/ различно образу́емь,/ Тебе верно вопиющим:/ благословен еси, Боже отец наших.</p>
				<p>Израилев ты источник, спасения пролива́ющий во́ды,/ реку мирную - Христа пропове́дая, Осие,/ Емуже вопием:/ благословен еси, Боже отец наших.</p>
				<p>
					<style>Богородичен</style>
				</p>
				<p>Из Безначальнаго Отца возсия́в, из Тебе воплоти́ся, Богомати Отроковице,/ за милость неизрече́нную,/ Емуже поюще, вопием:/ благословен еси, Боже отец наших.</p>
				<p>
					<style>Ин</style>
				</p>
				<p>
					<style>Ирмос</style>: Богопроти́вное веле́ние беззаконнующаго мучителя/ высо́к пламень вознесло есть;/ Христос же простре Богочести́вым отроко́м ро́су духовную,/ Сый благословен и препрославлен.</p>
				<p>Возвышаемая волне́ния лука́вствия/ твоего ума не поколеба́ша, Андрее славне,/ на ка́мени знания Христова стоя́ща./ Тем небу́рное приста́нище я́ве обурева́емым был еси.</p>
				<p>Бу́ими взыска́ньми лукавому́дрый, умом омрача́емый, укра́сти окуша́тися<a type="note" xlink:href="#note22">22</a> тя,/ Богословия светлостьми удобря́ема,/ но яви́ся смеха досто́ин, мудре,/ испо́лнився студа дерзновением твоим.</p>
				<p>Ум твой манове́ньми Божественнейшими украшаемь, Андрее досточу́дне,/ звезда всесветлая всем показа́ся,/ чудесы коего́ждо верныя просвещая, хва́лящия тя.</p>
				<p>
					<style>Богородичен</style>:</p>
				<p>Храм была еси Живаго Бога,/ в немже жили́ще неизглаголанно сотвори, Дево Всепетая,/ на Небесех Обита́яй,/ и благости ра́ди многия Человек быти изво́лив.</p>
				<p>
					<style>Песнь 8</style>
				</p>
				<p>
					<style>Ирмос</style>: В пла́мени о́гненне горящия пе́щи/ сохраншаго де́ти/ и во зра́це Ангела снизше́дшаго к ним,/ пойте Господа/ и превозносите Его во веки.</p>
				<p>Паче постиже́ния пророком данная от Божественнаго дара/ предзна́тельное де́йство и будущих знание/ пети Господа и превозноша́ти Его во веки.</p>
				<p>Уста Богодохновенная стяжа́в и язы́к Богоглаго́лив, Оси́е,/ Богочестия свет просвеща́ющь пое́ши:/ пойте Господа и превозносите Его во веки.</p>
				<p>Словесы́ и дея́ньми проро́чествуя,/ облича́еши люди блу́дствовавшия, обра́зно, пребогате, науча́я пети:/ пойте Господа и превозноси́те Его во веки.</p>
				<p>
					<style>Богородичен</style>:</p>
				<p>Соприсносу́щное Божие Бог Слово,/ от Святыя Девы воплощся, яви́ся верою вопиющим:/ пойте Господа и превозноси́те Его во веки.</p>
				<p>
					<style>Ин</style>
				</p>
				<p>
					<style>Ирмос</style>: Пещь иногда́ о́гненная в Вавилоне де́йства разделя́ше,/ Божиим веле́нием халде́и опаля́ющая,/ ве́рныя же ороша́ющая, поющия:/ благословите вся дела́ Господня Господа.</p>
				<p>Стра́сти плотски́я, мудре, предъумертви́в постническими по́двиги,/ пострадал еси, крепча́йше,/ Спасово подо́бие и Приснодевы, преподобне, и святых чествова́тельно лобыза́я.</p>
				<p>Я́ростно на Христа неи́стовствующе,/ яко зве́рие свире́пии, возложи́ша, отче, умертви́ти тя./ Тем влеку́ще и бию́ще, вверго́ша в пропасть,/ свидетеля Истины тебе явственно соде́ловающе.</p>
				<p>Чудесы́ верныя, яко вода́ми, напая́еши,/ и отго́ниши,всеблаженне, лука́вствия ду́хи,/ и очищаеши неду́ги,/ благодать врачеваний свыше прие́м от Христа Бога нашего.</p>
				<p>
					<style>Богородичен</style>:</p>
				<p>Явилася еси небес, Дево, простра́ннейши,/ Бога во утробе Твоей вмести́вшая, всеми Невмести́маго;/ <style>егоже</style> моли избавити утесне́ния, Чистая Владычице, душетле́ннаго/ благоче́стно воспевающия Тя.</p>
				<p>
					<style>Песнь 9</style>
				</p>
				<p>
					<style>Ирмос</style>: Радуйся, де́вственная похвало́,/ радуйся, Мати Пречистая,/ Юже вся тварь Божественными песньми велича́ем.</p>
				<p>Честь, яко пророк, прия́л еси, Оси́е,/ прие́м венец благолепия от Бога, всеблаженне.</p>
				<p>Всем светом озаря́емь Христовым всеизря́дне,/ даждь твоими молитвами Сего ми́лостива поющим тя.</p>
				<p>Хвала́ми с чи́нми Ангельскими, Оси́е,/ предстои́ши, Владыку хваля́,/ пожи́в житие́ равноангельное.</p>
				<p>
					<style>Богородичен</style>:</p>
				<p>Спасти́ восхоте́в человека Спас и Господь,/ от Пречистыя Девы в плоть нашу оде́яся.</p>
				<p>
					<style>Ин</style>
				</p>
				<p>
					<style>Ирмос</style>: Безнача́льна Роди́теля Сын, Бог и Господь,/ воплощся от Девы, нам яви́ся,/ омраче́нная просвети́ти, собра́ти расточе́нная;/ тем Всепе́тую Богородицу велича́ем.</p>
				<p>Се, отче преподобне, тече́ние твое совершив,/ Православную веру соблю́л еси непоро́чну;/ еяже ра́ди пострада́в законно,/ вене́ц же сугу́б прия́л еси свыше,/ яко мученик непобеди́м и постник непобо́рен.</p>
				<p>Яко крин<a type="note" xlink:href="#note23">23</a> сладково́нный и яко шипо́к<a type="note" xlink:href="#note24">24</a>, отче,/ процвел еси в цве́тнице Божественнаго яве поще́ния,/ и благово́нствуеши, яко кедр, мученически просвещен,/ Андрее всехвальне,/ монашествующих удобре́ние.</p>
				<p>Зна́меньми и чудесы́ яве украшаемь,/ невреди́м еси всем на видение лежа́, всеблаженне Андрее,/ и ду́ши просвещая верою теплою приходящих тебе,/ и всегда блажа́щих тя.</p>
				<p>День пра́зднствен и веселия испо́лнен,/ святую твою память творя́ще <style>Днесь</style>,/ верою вопием тебе, отче:/ к Богу святыми твоими молитвами всех нас избави житейских обстоя́ний.</p>
				<p>
					<style>Богородичен</style>:</p>
				<p>Све́та селе́ние утроба Твоя бысть,/ просве́щшаго мир заря́ми Божества/ и неве́дения тьму от земли, Всенепорочная Отроковице, совершенно отгна́вшаго;/ Того ра́ди Тя славим.</p>
				<p>
					<style>Светилен</style>
				</p>
				<p>
					<style>Подобен</style>: Со ученики взы́дем</p>
				<p>Андрея добропобе́дника похва́лим вси,/ Божественно празднующе честну́ю его память,/ яко да избавимся от неду́г;/ сей бо Спасова честна́я воображе́ния/ и святых всех всеблагоче́стно чествова́ти пропове́да./ Тем, венец на Небесех приемь,/ со Ангелы радуется.</p>
				<p>
					<style>Богородичен</style>:</p>
				<p>Го́ру Божию пресвятую,/ и светильник, и стамну, и трапе́зу, и мост,/ жезл же, и свещу́, и Божественный Престол,/ и дверь, и храм, и чертог воспои́м, Богомудрии, Чистую и Деву,/ из Нея́же Бог, воплоти́вся невра́щно и паче естества,/ обожи́ прия́тие неизрече́нным едине́нием.</p>
				<p>В той же день</p>
				<p>
					<style>Пренесение мощей святаго праведнаго Ла́заря Четверодне́внаго, друга Божия, епископа Кити́йскаго, от Ки́пра в Царьгра́д</style>
				</p>
				<p>
					<style>Тропарь, глас 4</style>:</p>
				<p>Яко вели́ко сокровище и богатство некрадо́мо/ к нам прии́де из Кипра, Ла́заре,/ Промыслом всех Бога, повелением царя благочести́ва,/ подай чтущим тя исцеления да́ром,/ избавляя от бед и от всякаго вре́да,/ верою взывающих ти:/ спаси всех молитвами своими, Лазаре отче наш.</p>
				<p>
					<style>Кондак, глас 8</style>
				</p>
				<p>
					<style>Подобен</style>: Взбранной</p>
				<p>Взы́де, яко звезда пресветлая,/ от Кипра честныя мощи твоя, Лазаре,/ Царствующий град освяща́ющи и христолюбиваго царя веселя́щи/ и люди своя обогащающи,/ тобою благодать исцеления подаю́щи, верно зовущим ти:/ радуйся, Лазаре, дру́же Божий.</p>
			</section>
		</section>
		<section>
			<title>
				<p>В 18-й день</p>
			</title>
			<section>
				<title>
					<p>Свята́го апостола и Евангелиста Луки́</p>
				</title><p>
					<style>На вечерни</style>
				</p>
				<p>Блажен муж: <style>1 антифон </style>
				</p>
				<p>
					<style>На Го́споди, воззва́х: </style>стихиры на 8, глас 8.</p>
				<p>
					<style>Подобен</style>: Что вас наречем</p>
				<p>Что тя ныне нареку, апостоле:/ небо, яко Славу Божию поведал еси,/ блистание, яко мир озаряеши светом,/ облак, одождя́ющь Божественныя воды,/ чашу мудрости Божественнейшую,/ вино нам источающую, сердца веселящее./ Моли спастися душам нашим.</p>
				<p>Что тя ныне нареку, Богоприятне,/ кивот златый Завета, <style>егоже</style> завеща́ Христос,/ реку́, из рая́ истекающую нам,/ свети́ло, умный свет просиява́ющее,/ светильник, Церковь всю осиявающий,/ хлеб жизни Божественныя трапезы,/ крати́р<a type="note" xlink:href="#note25">25</a> духовнаго пива./ Моли спастися душам нашим.</p>
				<p>Что тя ныне, Боговидче, наречем,/ служителя тайн де́лательнейшаго Христовых,/ Скинии мысленныя началохудо́жника му́дра,/ скрижа́ли изсекающаго благодати,/ закон написавшаго новейший,/ от Сиона происходящий/ и тобою проповедуемый./ Моли спастися душам нашим.</p>
				<p>Что тя ныне наречем, славне,/ сокровище Небесных даров твердое,/ врача душ и телес изве́стна,/ Павлова содейственника и сошественника,/ дея́ния апостольская излага́юща./ Многая, Луко́, имена добродетель тебе сотвори́./ Моли спастися душам нашим.</p>
				<p>Что тя ныне, Богоглаголиве, провеща́ю,/ ученика, яко нам благовествовал еси Христа,/ врача, яко стра́сти исцеляеши душевныя,/ светильника, умный свет облиста́вшаго,/ степень и основание веры,/ ты бо нам написал еси всечестное Евангелие./ Моли спастися душам нашим.</p>
				<p>Что тя ныне нареку́, чу́дне,/ зрителя мудрости учений нелжи́ва,/ списа́теля Деяний апостольских учений,/ или столпа́ благочестия непоколеби́ма,/   или    сте́ну Церкве неразруши́мую./ Многая твоя, Луко́, имена/ и бо́льшая дарования./ Моли спастися душам нашим.</p>
				<p>
					<style>Слава, глас 6. Анатолия</style>:</p>
				<p>Апостоле Христов, и Божественных догма́т спаса́телю,/ и церковное утверждение:/ ты яко истинно сущия во мра́це неве́дения сердца́,/ зашедшая во глубину́ отчаяния, уврачил еси Боговещаньми/ и спасл еси яко от бури треволне́ния,/ последователь быв сосуда избра́ннаго, Павла, и ученик./ Тем молим тя, Луко́ досточудне, Антиохи́аном удобре́ние,/ молися Спасу и Богу/ о иже верою совершающих присно честную память твою.</p>
				<p>
					<style>И ныне, Богородичен</style>: Кто Тебе не ублажи́т</p>
				<p>
					<style>Вход. Прокимен дне и чтения три, и лития (зри сего месяца в 6-й день)</style>
				</p>
				<p>
					<style>На стиховне стихиры, глас 5</style>
				</p>
				<p>
					<style>Подобен</style>: Радуйся, постников:</p>
				<p>Благодать устна́м твоим, Луко́,/ о́гненным язы́ком излия́ся, апостоле,/ и язык огненный показался еси,/ словеса испущая света,/ света достойным проповеданием;/ стре́лы же паля́щия тьмы желающим,/ пиша́ и уча́ честне́е Евангелие,/ и воня́ жизненная Жизни воистинну хотящим явился еси,/ якоже Павел рече́, <style>егоже</style> имел еси учителя:/ воня́ же смерти паки Жизнь не возлюби́вшим./ Но нам мир, и Жизнь, и свет подаждь, и велию милость. </p>
				<p>
					<style>Стих</style>. Небеса́ пове́дают славу Божию,/ творение же руку́ Его возвещает твердь.</p>
				<p>Позна́хом от словес твоих,/ якоже рекл еси, словес утверждение,/ яже рекл еси, Божественне таи́нниче,/ поне́же писати нам о ве́щех начал еси,/ о <style>нихже</style> извеще́н был еси,/ и якоже тебе преда́ша, иже испе́рва самовидцы;/ имже и ты равен был еси, служитель Слова воплоще́ния,/ <style>егоже</style> по востании во Еммау́се видел еси/ и горя́щим сердцем с Клео́пою хлеб ял еси./ Того Божественныя теплоты́/ и наша чтущих тя ду́ши исполни.</p>
				<p>
					<style>Стих</style>: Во всю землю изы́де вещание их/ и в концы вселенныя глаголы их.</p>
				<p>Радуйся, един, написавый нам, еже радуйся,/ радуяся, Чистыя Благове́щение/ и Сию Го́сподороди́тельницу,/ рекша Крестителя из чрева,/ <style>егоже</style> написав, и зачатие, и Слова воплощение,/ искушения же и чудеса, словеса и Страсти,/ Крест и смерть, и Востание,/ еже видел еси, и Восход,/ Духа же Сошествие,/ проповедник же дея́ния,/ и изряднее же Павлова,/ <style>егоже</style> показался еси соше́ственник,/ врач же и таинник,/ и светильник Церкве, юже соблюда́й всегда.</p>
				<p>
					<style>Слава, глас 6</style>:</p>
				<p>Всемудрый ло́вче, святый учениче́,/ де́лателю Спасов и проповедниче Того Страсте́й,/ иже тварь верою претекий/ и от пре́лести язы́ки собра́в,/ и Богу приве́д, яко воню́ добру́,/ на Небеса пости́гл еси./ Тем, предстоя́ Судии всех, молися/ изба́вити ны от беззаконий наших/ и в день Суда свободи́тися от му́ки,</p>
				<p>
					<style>И ныне, Богородичен воскресен: </style>Творец и Избавитель</p>
				<p>
					<style>Тропарь, глас 5</style>:</p>
				<p>Апостольских деяний сказа́теля/ и Евангелия Христова све́тла списателя,/ Луку́ препетаго, славна су́ща Христове Церкви,/ песньми священными святаго апостола похва́лим,/ яко врача́ су́ща, человеческия не́мощи,/ естества неду́ги и я́зи душ исцеляюща/ и моля́щася непрестанно за ду́ши наша.</p>
				<p>
					<style>Слава, и ныне, Богородичен воскресен</style>
				</p>
				<p>
					<style>На утрени</style>
				</p>
				<p>На Бог Господь<style>: тропарь дважды</style>
				</p>
				<p>
					<style>Слава, и ныне, Богородичен</style>
				</p>
				<p>
					<style>По 1-й стихоло́гии, сед а лен, глас 3</style>:</p>
				<p>Прииди́те вси, апостола Луку́ восхва́лим, яко кормчия,/ и́дольскую бо лесть упраздни́ и к Свету жизни возведе́,/ и в Троицу ве́ровати научи́./ Темже <style>Днесь</style> благочестно того почитающе вернии,/ славим Христа Бога нашего.</p>
				<p>
					<style>Слава, и ныне, Богородичен</style>:</p>
				<p>Радуйся, Марие, Дево Мати,/ горо́ святая, Едемский раю́,/ из Неяже роди́ся Христос Бог,/ Безсемейное Слово,/ Имже Жизнь мирови прозябе́.</p>
				<p>
					<style>По 2-й стихоло́гии, седален, глас 3</style>
				</p>
				<p>
					<style>Подобен</style>: Красоте девства</p>
				<p>Путешествовав ты по востании, Луко́ всесвященне,/ с Клео́пою про́чее во град Еммау́с,/ вопроше́ние творя́щу ти, предста́ Господь о́бразом прикрове́н,/ а́бие же прием хле́ба пода́ние, познал еси Спаса:/ <style>егоже</style> моли даровати нам велию милость.</p>
				<p>
					<style>Слава, и ныне, Богородичен</style>:</p>
				<p>Яко невозделанная, Дево, лоза, красне́йший Гроздь прозябла еси,/ источающ нам Вино спасения,/ всех веселящее ду́ши же и телеса./ Темже яко вину Тя добрых блажа́ще присно,/ со Ангелом вопием Ти:/ радуйся, Обра́дованная.</p>
				<p>
					<style>По полиеле́и седален, глас 4</style>:</p>
				<p>Премудрости лови́тельною тро́стию, умнаго моря глубину возчерпа́я,/ из смертоносныя глубины́ верных души живоуловил еси, Луко́ всеблаженне./ Темже от Павла науче́н, все очистил еси твое сердце осия́нием Духа/ и догма́тами твоими язы́ки просветил еси,/ страсте́й неду́гования чудесы́ исцелил еси,/ Христа Бога за ны присно моля́/ спастися душам нашим.</p>
				<p>
					<style>Слава, и ныне, Богородичен</style>:</p>
				<p>Иму́ще Тя,  Богородице, упование и предстательство,/ вра́жиих наве́т не убоимся,/ яко спасаеши души наша.</p>
				<p>
					<style>Степенна, 1-й антифон 4-го гласа. Прокимен, глас 4:</style> Во всю землю: <style>Стих</style>: Небеса поведают: Всякое дыхание: <style>Евангелие от Иоанна, зачало 67</style>
				</p>
				<p>
					<style>По 50-м псалме стихира, глас 3</style>
				</p>
				<p>Путеходи́в ты по Востании,/ Луко́ всесвященне, со Клео́пою/ во град убо Еммау́с,/ совопроше́ние творя́щу ти предста́ Господь,/ зра́ком непознаваемый,/  а́бие же, прием хле́ба подая́ние,/ познал еси Спасителя,/ Емуже молися даровати нам велию милость.</p>
				<p>
					<style>Канон Богородицы со ирмосом на 6 и апостола на 8, глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Песнь возслем, людие,/ Чу́дному Богу нашему,/ свободившему Израиля от работы,/ песнь победную поюще и вопиюще,/ пои́м Тебе, Единому Владыце. </p>
				<p>Колесница Божия пресветлая был еси,/ Всесвятое нося́ Имя пред человеки, Луко́ всече́стне,/ колесницы и триста́ты пре́лести погружая крепко.</p>
				<p>Струю́ прии́м жизни, зно́ем изсыхаемый безбожия, напоил еси мир, Луко́ всеблаженне,/ тучами Богоразумия,/ из чрева твоего изска́чущими.</p>
				<p>Блистанием Духа, Луко́, и жития́ чистотою озаря́ем,/ яко молния, треблаженне, Богоданно сиял еси всей вселенней, просвещая верных сердца́.</p>
				<p>
					<style>Богородичен:  </style>
				</p>
				<p>Радуйся, всесвятый хра́ме, руно́ Богоро́сное,/ запеча́танный источниче безсмертныя Струи́,/ стадо Твое, Владычице, сохраняй от всех ра́тных неплени́мо.</p>
				<p>
					<style>Катава́сия</style>: Отве́рзу уста́ моя</p>
				<p>
					<style>Песнь 3</style>
				</p>
				<p>
					<style>Ирмос</style>: Несть свят, яко Господь,/ и несть праведен, яко Бог наш,/ <style>егоже</style> поет вся тварь:/ несть праведен, паче Тебе, Господи.</p>
				<p>Возсияв, яко солнце, проповеданием,/ Церкве укра́сил еси, Луко́, утверждение,/ прелести мглу теплотою веры иста́ив, всеблаженне.</p>
				<p>Скрижа́ли изсекл еси Боголепныя от ка́мене, пребогате, Божия воплощения,/ оско́рд<a type="note" xlink:href="#note26">26</a> имея Божественный язык твой и уста́ Богодухновенная.</p>
				<p>Во о́блак всесветлый входя́й/ и о́блаком покрываемь,/ приял еси, премудре, Новый Закон,/ пе́рстом Духа пи́санный на сердцы твоем.</p>
				<p>
					<style>Богородичен</style>
				</p>
				<p>Несть непоро́чны, яко Ты, Владычице,/ и несть пречисты, паче Тебе, Всенепоро́чная:/ во чре́ве бо Бога Слова вместила еси,/ Единаго Многомилостиваго.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Яко соше́ственник Павлов явився,/ различныя беды́ терпеливне претерпел еси,/ всехвальне Господень апостоле,/ и течение страданием совершив веры,/ с ним в вышних веселишися, блаженне./ Тем и миру Христово Евангелие проповедав,/ просветил еси подсолнечную всю, Луко́ всечестне./ Моли Христа Бога грехов оставление пода́ти празднующим любовию святую память твою.</p>
				<p>
					<style>Слава, и ныне, Богородичен</style>:</p>
				<p>Солнца о́блаче разумнаго,/ Божественнаго Света свети́льниче златокова́нный,/ Нескверная, Небла́зная, Всенепорочная Владычице,/ омраче́нную ду́шу мою ослеплением страсте́й/ безстрастна зарею просвети, молюся,/ и оскверне́нное мое сердце омы́й пото́ки умиления,/ покаяния же слезами,/ и от тиме́ния<a type="note" xlink:href="#note27">27</a> мя очи́сти дел моих, да любовию зову Ти:/ Богородице Приснодево, моли Христа Бога/ прегрешений оставление подати ми,/ Тебе бо имею надежду, раб Твой.</p>
				<p>
					<style>Песнь 4</style>
				</p>
				<p>
					<style>Ирмос</style>: Из горы́ приосене́нныя, Слове, пророк,/ Единыя Богородицы,/ хотя́ща воплотитися, Боговидно усмотри́/ и со страхом славословите силу Твою.</p>
				<p>Море язы́ков смутил еси, Богомудре,/ конь быв Всецаря́,/ сла́ное<a type="note" xlink:href="#note28">28</a> неве́рствие со́лию Божественною ослажда́я, приснославне.</p>
				<p>Лук Христос напря́г,/ пусти́ стрелу́ тя, Луко́, све́тло обощре́ну,/ лучами сияюща благочестия и просвещающа наша души.</p>
				<p>Стра́сти душ ку́пно и телес твоих певцев уврачи́, всеблаженне,/ та́инственным рукоде́ланием,/ греха́ гни́лость изрезуя, всемудре.</p>
				<p>
					<style>Богородичен</style>:</p>
				<p>Невесто Божия, Марие Богороди́тельнице,/ избави мя лютых прегрешений и бед/ и к тишины́ пристанищу и спасения Твоими молитвами направи.</p>
				<p>
					<style>Песнь 5</style>
				</p>
				<p>
					<style>Ирмос</style>: Утренююще вопием Ти,/ Господи, спаси ны,/ Ты бо еси Бог наш,/ разве Тебе ино́го не ве́мы.</p>
				<p>Яко роса с Небес спа́дающи, явился еси,/ пре́лести зной разоряя словесы́ твоими.</p>
				<p>Страх во чреве твоем Божественный заче́н,/ спасение породи́л еси заблу́ждшим, апостоле.</p>
				<p>На гору возшед, всеблаженне, добродетелей,/ всем Евангелие Царствия проповедал еси.</p>
				<p>
					<style>Богородичен</style>:</p>
				<p>Марие, Богородице Безневестная,/ надежды врагов су́етны сотвори/ и поющия Тя возвесели.</p>
				<p>
					<style>Песнь 6</style>
				</p>
				<p>
					<style>Ирмос</style>: Ризу мне подаждь све́тлу,/ одеяйся Светом, яко ризою,/ Многомилостиве Христе Боже наш.</p>
				<p>Мудрости чашу испи́в,/ напои́л еси всех познания Спаса Христа,/ Луко́ всемудре.</p>
				<p>Павлу соисхо́дник избрався, Луко́ всеблаженне,/ язы́ки уловил еси мре́жею, Богоглагольниче,/ догма́тов твоих.</p>
				<p>Облак, тучу жизни нам одождя́ющь, явился еси, апостоле,/ от исто́чник спасения истекающую.</p>
				<p>
					<style>Богородичен</style>:</p>
				<p>Куми́ров Разрушитель яко Бог/ бывшее Рождество Твое, Марие Богоневесто,/ покланяемо есть со Отцем и Духом.</p>
				<p>
					<style>Кондак, глас 2</style>
				</p>
				<p>
					<style>Подобен:</style> Твердыя</p>
				<p>Истиннаго благочестия проповедника/ и тайн неизреченных ри́тора,/ звезду церковную, Луку́ Божественнаго восхва́лим:/ Слово бо его избра́, с Павлом мудрым язы́ков учителя,/ Един ведый сердечная.</p>
				<p>
					<style>Икос</style>:</p>
				<p>Знанием обогати́вся Го́рнейшим от руки́ Владычни,/ вруче́н был еси язы́ков жребиоиму́ществу, всехвальне./ Тем, житие распали́в Словом, страна́м законоположник, Луко́, явился еси, паче Моисея:/ перстом Божиим, яко скрижа́ли Богоначертанныя, тобою сложи́вшася Духом, Божественную уяснил еси веру./ Тем и Христос тя прослави, Един ведый сердечная.</p>
				<p>
					<style>Песнь 7</style>
				</p>
				<p>
					<style>Ирмос</style>: Отроцы Богочестивии в Вавилоне/ о́бразу злато́му не поклони́шася,/ но посреде́ пещи огненныя ороша́еми,/ песнь воспеваху, глаголюще:/ превозносимый отцев и нас Боже, благословен еси.</p>
				<p>Ученик неизрече́нных та́йн Христа Бога ве́рен быв,/ Евангелие Сего Божественное проповедал еси верным, всемудре, глаголющим:/ превозносимый отцев и нас Боже, благословен еси.</p>
				<p>Утворе́нии добродетелей укра́шен явился еси, Луко́ всеблаженне,/ Божественнаго благолепия заря́ми просвещаемь,/ и вопия́ непрестанно Творцу твоему:/ превозносимый отцев и нас Боже, благословен еси.</p>
				<p>Испуща́я светоносныя лучи́, якоже в нощи́ заря являемь,/ пре́лести тьму сиянием слове́с твоих,/ благочестно взывая, отгнал еси:/ превозносимый отцев и нас Боже, благословен еси.</p>
				<p>
					<style>Богородичен</style>:</p>
				<p>Имея житие́, словом, Боговидче, мудрости просвеще́но, Луко́,/ Девы Рождество я́вственно исписал еси и иконами любезно вообразил еси:/ Ейже покланяемся верно, Христа славяще.</p>
				<p>
					<style>Песнь 8</style>
				</p>
				<p>
					<style>Ирмос</style>: На горе святей прославльшася/ и в купине́ огне́м/ Приснодевы Моисеови тайну явльшаго,/ Господа пойте/ и превозносите во вся веки.</p>
				<p>Росодательною мудростию слове́с твоих/ и ту́чами благодати Божественныя прелести пещь погаси́л еси,/ вестник Господень и священнопропове́дник, Богомудре, быв.</p>
				<p>Яко красныя но́ги твоя, всеблаженне,/ мир благовествующаго,/ всяк ум преизвестно преиму́щь,/ <style>егоже</style> превозно́сим и славосло́вим во веки вся.</p>
				<p>Свет мира просвеща́ти во тьме седя́щия/ яви́ тя Христос, о́тча Существа Сияние, Господь Славы,/ <style>егоже</style> превозносим во веки.</p>
				<p>
					<style>Богородичен</style>:</p>
				<p>Во утробе вселившагося Девы/ и от Нея страшно и паче сло́ва/ древняго Адама обновившаго Господа поем и славословим во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Тя, Неискусобрачную Матерь Бога Вышняго,/ Тя, паче ума́ рождшую Сло́вом воистину Бога,/ вышшую Пречистых сил,/ немо́лчными славословле́нии величаем.</p>
				<p>Проповедник был еси всемирнаго спасения Евангельским пропове́данием,/ священная же и благознамени́тая труба́,/ вдохновением ды́шущи Духа, показался еси,/ священноглаго́льниче всече́стне.</p>
				<p>Деянии украша́емь Спасовых апостолов,/ сия от Бога подви́жим, верным написал еси,/ якоже образ одушевленный, присно пребывающь, объяви́в,/ священнопроповедниче всеславне.</p>
				<p>Стал еси убо, Луко́, якоже пости́г, Богоначальниче, желаний кра́йнейшее,/ Христу бо предстал еси,/ подае́маго от Него насыщался Боговидения./ Темже тя вси ублажаем.</p>
				<p>
					<style>Богородичен</style>
				</p>
				<p>Тя, Неприступнаго Бога носившую на объя́тиих,/ на Небесех поемаго от всякия силы/ и Тобою нам да́рующа всегда спасение,/ Богомати, величаем.</p>
				<p>
					<style>Светилен</style>
				</p>
				<p>
					<style>Подобен</style>: Со ученики</p>
				<p>Луко́, Христов апостоле, таи́нниче неизрече́нных и язы́ков учителю/ с Павлом Божественным и Пречистою Богородицею,/ Еяже Божественную икону от любве́ изобрази́л еси,/ моли, Боговидче, о нас, блажа́щих тя/ и совершающих священное твое успе́ние, всемудре тайноглаго́льниче.</p>
				<p>
					<style>Слава, ин</style>
				</p>
				<p>
					<style>Подобен</style>: Духом во святи́лищи</p>
				<p>Яко ученика благодати и спосле́дователя Павлова,/ и словопи́сца изя́щнейша Божественнаго Евангелия похва́лим;/ Слова бо воплоще́ние и вочелове́чение, и Стра́сти, блаженне, пропове́дал еси./ Тем сошедшеся верно, Луко́, достойно тя почита́ем.</p>
				<p>
					<style>И ныне, Богородичен</style>:</p>
				<p>Неизрече́нно бысть рождение Пренепорочныя Невесты,/ яко бывши чисте́йший храм, Богородице,/ Советом бо Преве́чным в Тя Все́льшася,/ родила́ еси Бога Сло́ва./ Тем поюще Рождество Твое,/ величаем достойно, Всенепорочная.</p>
				<p>
					<style>На хвалитех стихиры, на 4, глас 1</style>
				</p>
				<p>
					<style>Подобен</style>: Облак Тя света</p>
				<p>Христова ученика, Евангелия списа́теля мудре́йша,/ сосуда избра́нна кра́сна,/ образ одушевле́н, вернии,/ <style>егоже</style> во всех це́рквах похвала́,/ Луку́ апостола в пе́снех почтим,/ той бо пропове́да Божия преславная чудеса,/ просвети́в яже на земли́ Богословия луча́ми,/ благости ра́ди.</p>
				<p>Душ врачевству́, паче теле́с научи́вся хитрости, мудре,/ и обою́ду вседо́бр показался еси,/ Божиего мудростию вдохнове́н;/ <style>егоже</style> врачу́я ду́ши же и телеса, Луко́ всеблаженне,/ призываеши к познанию, восперя́еши к желанию Божию,/ человеки всегда возво́диши на Небо,/ и о всех мо́лишися, восхваляющих тя.</p>
				<p>Удицею слове́сною,/ яже во глубине́ неве́дения,/ яко ры́бы, внутрь вше́дшия,/ привлекл еси к познанию Божию;/ Христу пищу добру́ принесл еси, всеблаженне,/ честь достодо́лжную,  жизнь нетле́нную, Луко́ священнейший./ Тем и апостол Христов был еси, мудрый благовестник,/ сказа́тель де́ятельных дел благодати.</p>
				<p>
					<style>Глас 8. Лео́нта маги́стра</style>:</p>
				<p>Прииди́те, вся тварь,/ истинно врача́ духовнаго/ и Спасова ученика, Луку́ приснопамятнаго,/ песньми похва́лим:/ сей бо безбожия неду́г/ пома́занием Христовы купе́ли уврачева́,/ и река́ми Боготочных вод от уст,/ одушевле́нная се́ла Евангелия напои́./ Тем изы́де пророчески веща́ние его во вселенную,/ и молится спасти́ся душа́м нашим.</p>
				<p>
					<style>Слава, глас тойже</style>:</p>
				<p>Дави́дски, соше́дшеся, вернии,/ в пе́снех тайному вити́и Сло́ва, Луце́ воззовем:/ язык твой трость пи́сменника яви́ся,/ Христа Скорописца украша́я зра́ки,/ к разуму язы́ков Божественнаго позна́ния;/ в немже пропове́дал еси Евангелие/ и ку́пно апостолов Деяния списа́в./ Тем, предстоя Троице и Богу,/ молися о душах наших.</p>
				<p>
					<style>И ныне, Богородичен</style>
				</p>
				<p>Владычице, приими́ молитвы раб Твоих/ и изба́ви нас/ от всякия ну́жды и печали.</p>
				<p>
					<style>Славословие великое и отпуст</style>.</p>
				<p>
					<style>На Литургии: Блаженны, от канона апостола песни 3-я и 6-я. Прокимен, глас 8:</style> Во всю землю изы́де веща́ние их и в концы вселенныя глаголы их. <style>Стих</style>: Небеса пове́дают славу Божию<style>: Апостол к Колосса́ем, зачало 260. от полу́. </style>Аллилуия, <style>глас 1</style>: Испове́дят Небеса чудеса Твоя, Господи: <style>Евангелие от Луки, зачало 51. Причастен</style>: Во всю землю изы́де вещание их</p>
				<p>В той же день</p>
				<p>
					<style>Преподобнаго Ио́сифа Волоцкаго</style>
				</p>
				<p>
					<style>Службу зри 9 сентября</style>
				</p>
				<p>
					<style>Тропарь, глас 5</style>:</p>
				<p>Яко постников удобрение и отцев красоту,/ милости подателя, разсуждения светильника,/ вси вернии, сошедшеся, восхвалим/ кротости учителя и ересей посрамителя,/ премудраго Иосифа, Российскую звезду,/ молящася Господу/ помиловатися душам нашим.</p>
				<p>
					<style>Кондак, глас 8</style>
				</p>
				<p>
					<style>Подобен:</style> Избранной</p>
				<p>Жития треволнения, и мятеж мирский,/ и страстная взыграния в ничтоже вменив,/ пустынный гражданин показался еси,/ многих быв наставник, Иосифе преподобне:/ монахов собратель и молебник верен,/ чистоты рачитель,/ моли Христа Бога спастися душам нашим.</p>
				<p>
					<style>Молитва </style>
				</p>
				<p>О преблаженне и приснославне отче наш Иосифе! Ве́дуще твое великое к Богу дерзновение и ко твоему твердому заступлению прибегающе, в сокрушении сердца молим тя: озари нас светом дарованныя тебе благодати и молитвами твоими помози нам бурное море жития сего безмятежно прейти и пристанища спасения неблазненно достигнута. Се бо, суетными порабощени суще, грехолюбиви же и немощни от обышедших нас зол возникнути являющеся, к кому прибегнем, <style>Аще</style> не к тебе, явившему неоскудеваемое богатство милости в земнем житии твоем. Веруем же, яко и по отшествии твоем множа́йшее стяжал еси дарование, еже о бедствующих милосердовати. Темже убо ныне, к тебе прибегающе, умиленно просим тя, святче Божий: сам искушен быв, помози и нам искушаемым; постом и бдением поправый силу демонскую, и нас от нападений вражиих защити; препитавый гладом погибающия, и нам испроси у Господа изобилие плодов земных и вся ко спасению потребная; посрамивый еретическая мудрования, Церковь Святую от ересей и расколов и смущений молитвами твоими огради, да тожде мудрствуем вси, единым сердцем славяще Святую, Единосущную, Животворящую и Нераздельную Троицу, Отца, и Сына, и Святаго Духа во веки веков. Аминь.</p>
			</section>
		</section>
		<section>
			<title>
				<p>В 19-й день</p>
			</title>
			<section>
				<title>
					<p>Святаго пророка Ио́иля и святаго мученика Уа́ра</p>
				</title><p>
					<style>Стихиры пророка, глас 8</style>
				</p>
				<p>
					<style>Подобен</style>: О преславнаго чудесе</p>
				<p>Божественный Дух излия́ся,/ я́ко честны́й Ио́иль, проро́чествуя, сказа́,/ от Него́ дви́жимь, на ны, ве́рующия,/ и та́йнам Боже́ственным явле́ние открыва́ет, и проро́чествуют,/ иже де́йство Его прие́мшии,/ и Боже́ственною заре́ю просвеща́еми,/ и Боже́ственною благода́тию.</p>
				<p>Боговеща́ния испо́лнен ди́вный Ио́иль,/ я́ко исто́чник, исхо́дит, ду́ши напая́ющий,/ от до́му Твоего́, Влады́ко,/ весь сла́дость нам иска́па,/ помышле́ния ослажда́ющую,/ весь высо́к быв ду́хом,/ доброде́телию возноси́мь к Боже́ственней высоте́.</p>
				<p>Проро́ческим дерзнове́нием твои́м/ и разу́мным к Бо́гу, Ио́иле, приближе́нием,/ и́мже Небе́сная зри́ши виде́ния,/ о нас Того́ уми́лостиви,/ соверша́ющих ве́рою па́мять твою́,/ разреше́ния прося́ прегреше́ний, сла́вне,/ и прича́стия Боже́ственных наслажде́ний,/ и ве́лия ми́лости.</p>
				<p>
					<style>И́ны стихи́ры, му́ченика, глас 6</style>
				</p>
				<p>
					<style>Подобен</style>: Все отло́жше</p>
				<p>Страда́ния ви́дев добропобе́дных му́чеников,/ дерзнове́ния Боже́ственнаго испо́лнен быв,/ вше́л еси́ на три́знище/ и Христа́, Уа́ре, нас ра́ди Челове́ка бы́вша,/ пропове́дал еси́, не устраши́вся сме́рти,/ ниже́ предлежа́щих муче́ний./ Тем уязвляемь и неми́лостивно раздробляемь,/ ра́довался еси́ соверше́нным ра́зумом,/ смотря́я, му́дре, пребыва́ющее добросла́вие/ Бо́га возлюби́вшим.  </p>
				<p>Пло́ти с кровъми́, па́дающия ви́дя,/ и я́ко ино́му стра́ждущу, страда́льче,/ пребыва́л еси́ до́блественнейше:/ привя́зан бо ко дре́ву,/ терза́ния терпе́л еси́ беззако́нных пожда́ннейше./ Богу же в ру́ки дух твой пре́дал еси́,/ ужаси́в ви́дящия тя непрекло́нными противле́нии./ Тем тя почита́ем,/ вельми́ му́жествовавша, му́дре,/ и низложи́вша мучи́теля́,/ Уа́ре, боле́зньми твои́ми.</p>
				<p>Помазу́ющи ми́ры тя, чу́дная Клеопа́тра/ под зе́млю положи́/ и храм тебе́ святы́й возсозда́,/ пра́здник творя́щи, ди́вне Уа́ре,/ и ве́рно тя моля́щи./ Ея́же де́тище у́мному во́инству причета́л еси́/ и сла́вою удобри́л еси́,/ и лико́м святы́х сочета́л еси́./ Его́же ча́сти сподо́би ны,/ твое́ соверша́ющия благоче́стно торжество́,/ му́чениче досточу́дне.</p>
				<p>
					<style>Слава, и ныне, Богородичен. Подобен тойже</style>:</p>
				<p>Ра́дуйся, ко́рене ро́сный,/ ра́дуйся, же́зле Ааро́нов,/ прозябы́й Цве́т неувяда́ющий и присноживы́й,/ благопло́дный раю́, Жи́зни дре́во,/ из Иессе́ева ко́рене, Чи́стая,/ просия́вши, Отрокови́це,/ и земны́х пита́ющи Хле́бом разу́мным./ Ра́дуйся, багряни́це всечестна́я,/ всех Царя́ Богоневе́сто,/ ве́нче всесве́тлый,/ архиере́ев благоле́пие,/ ра́дуйся, Еди́на Пречи́стая.</p>
				<p>
					<style>Крестобогородичен. Подобен тойже</style>:</p>
				<p>Агнца Своего́ Агница Нескве́рная дре́вле/ и Непоро́чная Влады́чица/ на Дре́ве Кре́стнем яко́ узре́, ма́терски восклица́ше/ и, дивя́щися, вопия́ше:/ Ча́до Сладча́йшее,/ что зре́ние сие́ но́вое и пресла́вное?/ ка́ко со́нм безблагода́тный/ суди́щу Пила́тову предаде́ Тя/ и осужда́ет на смерть Живота́ вся́ческих?/ но воспева́ю Твое́ неизрече́нное,/ Сло́ве, снизхожде́ние.</p>
				<p>
					<style>Тропарь пророку, глас 2</style>:</p>
				<p>Предве́дый Божие пришествие во пло́ти/ и наи́тие Духа Святаго и гряду́щий Суд предсказа́вый,/ пророче Ио́иле:/ спасай молитвами твоими/ чтущия тя от всех скорбе́й.</p>
				<p>
					<style>Тропарь мученику, глас 4</style>:</p>
				<p>Во́инством святых страстоте́рпец стра́ждущих законне,/ зря о́нех, показа́л еси му́жески крепость свою./И устреми́вся на страсть во́лею,/ и умре́ти вожделе́ за Христа,/ Иже приял еси по́честь побе́ды твоего страдания, Уаре,/ моли спастися душам нашим.</p>
				<p>
					<style>Слава, и ныне,</style>
				</p>
				<p>
					<style>Богородичен или Крестобогородичен</style>
				</p>
				<p>
					<style>На утрени</style>
				</p>
				<p>
					<style>Канон октоиха един, и святых два</style>
				</p>
				<p>
					<style>Кано́н проро́ка, его́же краегране́сие</style>: Пророчеством Ио́иля пророка дивлюся. <style>Творение Феофаново. Глас 2</style>
				</p>
				<p>
					<style>Песнь 1 </style>
				</p>
				<p>
					<style>Ирмос</style>: Гряди́те, лю́дие, пои́м песнь Христу́ Бо́гу,/ разде́льшему море и наста́вльшему лю́ди,/ и́же изведе́ из рабо́ты еги́петския,/ и́ко просла́вися.</p>
				<p>Лик нам проро́ческий свесели́тся,/ похваля́ему тебе́ небому́дренну, Ио́иле Богогла́се,/ с ни́миже спасти́ся нам моли́, блаже́нне.</p>
				<p>Глаго́лы Бо́жия предвозвеща́я, Богодухнове́нне,/ лю́тый проре́кл еси́ гнев и пра́ведный,/ и́же от нече́стия прибы́вший лю́дем твои́м суему́дренным.</p>
				<p>Чу́дное, и светоно́сное Ду́ха, и животворя́щее вдохнове́ние тебе́ присени́/ и бу́дущих зна́ние вдохне́,/ проро́че блаже́ннейше.</p>
				<p>
					<style>Богородичен</style>:</p>
				<p>Тя ски́ния свиде́тельства прописа́, многови́дно образу́ема,/ явля́ющи от <style>Тебе</style>́ вопло́щшагося неизме́нно,/ Богома́ти Пречи́стая, Влады́чице.</p>
				<p>
					<style>Ин канон мученика, <style>егоже</style> краегранесие</style>: Стра́сти похваля́ю Уа́ра, сла́ву вели́кую. <style>Иосифово Глас 6.</style></p>
				<p>
					<style>Песнь 1  </style>
				</p>
				<p>
					<style>Ирмос</style>: Яко по су́ху пешеше́ствовав Изра́иль,/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную песнь/ пои́м, вопия́ше.</p>
				<p>Яви́лся еси́ на высоте́ Христо́вы Це́ркве, Уа́ре,/ я́коже со́лнце све́тлое,/ блиста́ньми просвеща́я твои́х боре́ний, блаже́нне, земна́я исполне́ния.</p>
				<p>Божественныя любве́, всеблаже́нне, объя́т сла́дким раче́нием,/ отве́рглся еси́ себе́/ и ко вся́кой му́це пло́тстей устреми́лся еси́,/ кре́пко подвиза́вся.</p>
				<p>С мы́сленно Боже́ственных подви́жник ю́зами связа́в себе́, страстоте́рпче,/ и ле́стныя разори́л еси́ у́зы кре́пким терпе́нием мно́гих мук.</p>
				<p>
					<style>Богородичен</style>:</p>
				<p>Пресу́щественное Сло́во во Твое́м чре́ве па́че сло́ва всели́ся и, роди́вся Боголе́пно,/ му́ченическия ли́ки, Чи́стая, приведе́,/ с ни́миже песносло́вим Тя.</p>
				<p>
					<style>Песнь 3</style>
				</p>
				<p>
					<style>Ирмос</style>: Утверди́ нас в Тебе́, Го́споди,/ Дре́вом умерщвлей грех,/ и страх Твой всади́/ в сердца́ нас, пою́щих Тя.</p>
				<p>Учи́ми твои́ми му́дрыми догма́ты,/ пост, проро́че, и служе́ние благоче́стно пропове́дуем,/ в дом Госпо́день ходя́ще.</p>
				<p>Твои́м уче́нием после́дующе от всего́ се́рдца и помышле́ния,/ пла́чем же и моли́твами Бога взыску́ем, достохва́льне.</p>
				<p>Изъяви́в нам Всеще́драго Влады́ки, проро́че, долготерпе́ние,/ и Боже́ственную же благосты́ню/ изъясни́л еси́ Того́, и благода́ть.</p>
				<p>
					<style>Богородичен</style>:</p>
				<p>Зачала́ еси́, Пречи́стая, Бо́га/ и родила́ еси́ Сло́во, неизрече́нно вопло́щшееся,/ во проро́цех глаголавшее и испо́лнившее тех пропове́дания.</p>
				<p>
					<style>Ин</style>
				</p>
				<p>
					<style>Ирмос</style>: Несть свят,/ якоже Ты, Го́споди Бо́же мой,/ вознесы́й рог ве́рных Твои́х, Бли́же,/ и утверди́вый нас на ка́мени/ испове́дания Твоего́.</p>
				<p>Вшел еси́ ра́зумом кре́пким в му́жественныя по́двиги,/ утверди́вся наде́ждами бу́дущих благи́х/ и му́чеников Христо́вых всему́дрыми, блаже́нне, поуче́нии.</p>
				<p>Во́инство святы́х страстоте́рпец, стра́ждущих зако́нне зря,/ о́нех показа́л еси́ му́жескую кре́пость,/ примеша́яся многообра́зным, Уа́ре, му́кам.</p>
				<p>В полце́ священнем, Уа́ре, я́ко до́блий во́ин, обре́лся еси́/ и ссе́к мно́жество му́жества мечо́м, му́дре, ра́тным,/ побе́дами сла́вим.</p>
				<p>
					<style>Богородичен</style>:</p>
				<p>Де́во Ма́ти Бо́жия,/ моего́ уны́ния глубоча́йшую тьму и о́блаки страсте́й/ просвеще́нием, е́же в Тебе́, молю́ Тя, благода́ти, отжени́.</p>
				<p>
					<style>Кондак пророка, глас 4</style>:</p>
				<p>Просвети́вшееся Духом чистое твое се́рдце/ проро́чества бысть светле́йшаго прия́телище:/ зриши бо, яко настоя́щая, дале́че су́щая,/ сего ради тя почитаем, проро́че, блаженне Ио́иле, славне.</p>
				<p>
					<style>Седален пророка, глас 2</style>
				</p>
				<p>
					<style>Подобен</style>: Страстотерпцы Господни</p>
				<p>Богоглаго́ливе пророче,/ вдохнове́нием испо́лнився Уте́шителевым,/ изъясня́л еси в после́дняя времена́ бы́вшее язы́ком осия́ние./ Сего́ ра́ди ныне благоче́стно тя похваля́ем/ и, твою па́мять соверша́юще, вопие́м ти:/ Христа Бога моли́ о душа́х наших.</p>
				<p>
					<style>Слава, мученика, глас 1</style>
				</p>
				<p>
					<style>Подобен</style>: Гроб твой</p>
				<p>Стра́сти честны́х ви́дев му́чеников/ и тех лобза́в у́зы любо́вию,/ на высоту́ востекл еси́ свиде́тельства, всечу́дне,/ на дре́ве бо пове́шен, ра́ны претерпе́л еси́,/ до́ндеже в ру́ки Госпо́дни ду́ха пре́дал еси́. </p>
				<p>
					<style>И ныне, Богородичен</style>:</p>
				<p>Упова́ние христиа́н, Пресвята́я Де́во,/ <style>егоже</style> родила́ еси Бога, па́че ума́ и слова,/ непреста́нно моли́ о воспева́ющих Тя/ пода́ти оставле́ние грехо́в наших всех и исправле́ние жития́,/ ве́рою и любо́вию при́сно сла́вящим Тя.</p>
				<p>
					<style>Крестобогородичен</style>:</p>
				<p>Зря́щи Тя, Христе, Всенепоро́чная Мати,/ ме́ртва на Кресте́ просте́рта, вопия́ше:/ Сыне Мой, Собезнача́льне Отцу и Ду́ху,/ что неизрече́нное Твое сие смотре́ние,/ и́мже спасл еси пречи́стых рук Твоих, Ще́дре, созда́ние.</p>
				<p>
					<style>Песнь 4</style>
				</p>
				<p>
					<style>Ирмос</style>: Услы́шах, Го́споди,/ слух Твоего смотре́ния,/ и просла́вих Тя,/ Еди́не Человеколюбче.</p>
				<p>Ми́лостив бу́ди, Господи,/ чи́сто к Тебе ка́ющимся,/ я́ко един Щедр и Многоми́лостив.</p>
				<p>Я́коже провозвести́л еси, сла́вне,/ от Бога излия́ся Дух/ на вся́ку плоть ве́ровавших.</p>
				<p>Сни́тие Ду́ха,/ ученики́ Госпо́дни умудри́вшее,/ Твоя Богоглаго́ливая словеса́ испо́лни.</p>
				<p>
					<style>Богородичен</style>:</p>
				<p>Изба́вльшеся, Пречи́стая, из мрачных а́довых боко́в,/ Боже́ственным Твоим Рождество́м,/ Тя ублажа́ем.</p>
				<p>
					<style>Ин</style>
				</p>
				<p>
					<style>Ирмос</style>: Христос моя́ сила,/ Бог и Господь,/ Честна́я Церковь/ Боголе́пно пое́т, взыва́ющи,/ от смысла чи́ста, о Господе пра́зднующи.</p>
				<p>Святы́ми я́звами удобряемь,/ красне́йший яви́лся еси́,/ и Богу, Уаре, возлю́блен, Венча́вшему твой верх, досточу́дне.</p>
				<p>На кресте́, сла́вне, растяза́емь и на земли́ простира́емь,/ лю́тыя боле́зни претерпе́л еси́./ Тем неболе́зненную жизнь насле́довал еси́, веселя́ся.</p>
				<p>Зако́нно ви́дяще Боже́ственнии му́ченицы стра́ждуща тя, блаже́нне,/ терпе́ния словесы́ укрепля́ху,/ с ни́миже стра́сти до́лгая соверши́в, ублажи́лся еси́.</p>
				<p>Хвала́ми венча́ем Боже́ственныя му́ченики,/ яже́ венча́ благода́ть Боже́ственная Боже́ственными увязе́нии,/ низло́жших вра́жия высо́кая мудрова́ния.</p>
				<p>
					<style>Богородичен</style>
				</p>
				<p>От ти́ны страсте́й, Влады́чице, возведи́,/ и стра́стных помышле́ний, отчужда́ющих мя Бо́га Единаго Чи́стаго,/ да ве́рою ублажа́ю Тя.</p>
				<p>
					<style>Песнь 5</style>
				</p>
				<p>
					<style>Ирмос</style>: Но́щи преше́дшей прибли́жися день,/ и Свет ми́ру возсия́:/ сего́ ра́ди хва́лят Тя Ангельстии чи́ни/ и славосло́вят Тя вся́ческая.</p>
				<p>Христо́во прише́ствие Ио́иль Боже́ственный я́вственно всем прорече́,/ я́ко прии́дет и спасе́т род челове́ческий/ от и́дольскаго льще́ния.</p>
				<p>Весь ты возни́кнув, проро́че сла́вне, на преу́мный же и вы́ше по́мысла Свет,/ проро́чествия благода́ть извле́кл еси́ отту́ду/ и пра́вду пропове́дал еси́.</p>
				<p>О пою́щих тя моли́ся спасти от всякаго озлобле́ния,/ пребога́те Ио́иле,/ и Боже́ственныя благода́ти и зари́ сподо́битися, умоли́.</p>
				<p>
					<style>Богородичен</style>:</p>
				<p>Пресвята́я Де́во, Влады́чице ми́ра,/ Тя, Богоро́дицу, испове́дающим от безчи́сленных грехо́в моли́ спасти́ся и жите́йских обстоя́ний.</p>
				<p>
					<style>Ин</style>
				</p>
				<p>
					<style>Ирмос</style>: Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ Истиннаго Бо́га,/ от мра́ка грехо́внаго взыва́юща.</p>
				<p>Укрепля́ешися манове́ньми Боже́ственными/ и неосла́бная терза́ния терпи́ши до́блим смы́слом, Уа́ре,/ растерза́я гордаго се́рдце, зло́бу соде́лавшаго.</p>
				<p>Сла́вный му́ченик, ви́дя отпа́дающия на зе́млю своя́ пло́ти,/ ра́довашеся, ве́чнующая ума́ све́тлостию/ и Боже́ственная возда́ния предпрозира́я.</p>
				<p>Пою́ Тя, Го́споди Бо́же, и славосло́влю, и покланя́юся,/ благи́х сподобля́яся, угото́ванных Тебе́ возлю́бльшим,/ му́ченик в страда́нии те́пле зовя́ше.</p>
				<p>
					<style>Богородичен</style>:</p>
				<p>Я́вльшися Херуви́м и Серафи́м яко вои́стину святе́йши, Всенепоро́чная,/ вся, ве́рно Тя ны́не освяща́ющия, освяти́/ и спаси́ хода́тайством Твои́м.</p>
				<p>
					<style>Песнь 6</style>
				</p>
				<p>
					<style>Ирмос</style>: Бе́здна мя мно́га грехо́вная окружа́ет,/ и вопию́ Ти, проро́ка подража́яй:/ от тли мя, Го́споди, возведи́.</p>
				<p>Ка́плют твои́х глаго́л исто́чницы,/ Боговеща́ния и душепи́щную сла́дость точа́ще, сла́вне,/ напая́ющую ве́рно приходя́щия.</p>
				<p>Го́ру тя проро́чества, сла́дость источа́ющую,/ и Богоче́стия, Ио́иле, пропове́дника всему́дра зна́ем,/ Богоглаго́ливе проро́че.</p>
				<p>
					<style>Богородичен</style>:</p>
				<p>Просвети́, Свет Ро́ждшая незаходя́щий,/ сердца́ славосло́вящих Тя верно, Пречи́стая Влады́чице,/ и из Тебе́ Ро́ждшагося неизрече́нно.</p>
				<p>
					<style>Ин</style>
				</p>
				<p>
					<style>Ирмос</style>: Жите́йское море,/ воздвиза́емое зря напа́стей бу́рею,/ к ти́хому приста́нищу Твоему прите́к, вопию́ Ти:/ возведи́ от тли живо́т мой,/ Многоми́лостиве.</p>
				<p>Глаго́лов небре́гл еси́ пребеззаконнаго врага́/ и пла́мень претерпе́л еси́ нестерпи́мых боле́зней терпели́вно, многострада́льне Уа́ре,/ моле́бниче о хва́лящих тя ве́рою.</p>
				<p>Не преста́ше мучи́тель пребезу́мный, ра́нами неми́лостивно сдробля́я тя,/ до́ндеже в ру́ки Бо́жия свяще́нную твою́ ду́шу преда́л еси́,/ добро́тами просве́щшуся по́двиг твои́х.</p>
				<p>Возвы́сился еси, подо́бяся на дре́ве Христу́, и на том ви́ся,/ твою́ ду́шу пре́дал еси́ Бо́гу, тя венчава́ющу,/ страстоте́рпче, зако́нно до́блествовавша.</p>
				<p>
					<style>Богородичен</style>:</p>
				<p>Упра́ви, Влады́чице, в пучи́не лю́тых, обурева́емую всегда́ смире́нную ду́шу мою́,/ и к ти́хому приста́нищу напра́ви,/ несомне́нным ра́зумом Тя блажа́щую.</p>
				<p>
					<style>Кондак мученику, глас 4</style>:</p>
				<p>Христу после́дуя, му́чениче Уа́ре,/ Того́ испи́в ча́шу,/ и муче́ния венце́м увязе́ся,/ и со Ангелы ликовству́еши:/ моли́ непреста́нно за ду́ши на́ша.</p>
				<p>
					<style>Песнь 7</style>
				</p>
				<p>
					<style>Ирмос</style>: Пещь дре́вле всегремя́щую угаси́вый/ и о́троки ту́чею духо́вною ороси́вый,/ благослове́н еси́, Бо́же оте́ц на́ших.</p>
				<p>Исходя́щий от до́му Госпо́дня и напая́ющий исто́чник,/ я́коже проре́кл еси́, произы́де,/ проро́че всече́стне.</p>
				<p>Пото́к сито́вный пшени́цоносен соде́лал еси́ пи́щный исто́чник,/ я́коже Ио́иль прорече́:/ благослове́н еси́, Боже оте́ц на́ших.</p>
				<p>
					<style>Богородичен</style>:</p>
				<p>И́же вся Сотвори́вый ро́ждся от Девы,/ спасе́ мир, благоче́стно пою́щий:/ благослове́н еси́, Боже оте́ц на́ших.</p>
				<p>
					<style>Ин</style>
				</p>
				<p>
					<style>Ирмос</style>: Росода́тельну у́бо пещь/ соде́ла Ангел/ преподо́бным отроко́м,/ халде́и же опаля́ющее/ веле́ние Бо́жие, мучи́теля увеща́ вопи́ти:/ благослове́н еси́, Боже оте́ц на́ших.</p>
				<p>Просвеще́на тя подвиго́в приложе́ньми,/ предо́брая Клеопа́тра, Уаре, оку́тала есть,/ обре́тши сла́ву тобо́ю, ве́ры досто́йну я́ве,/ ю́же показа́ те́пле в твое́ сконча́ние.</p>
				<p>Излива́ющи на тя сле́зы и ми́ры тя честны́ми помазу́ющи,/ сокрыва́ет тя под земле́ю всечестна́я жена́,/ погре́бшаго пре́лесть лука́вую и из гро́ба блиста́ньми просвеща́юща нас.</p>
				<p>Не престая́ше, преподо́бне, угожда́ющи тебе́ Христо́ву уго́днику, приснопа́мятная,/ до́ндеже яви́лся еси́ хода́тай ей, му́дре, Ца́рствия Небе́снаго,/ его́же сподо́бися тобо́ю с любе́знейшим сыном.</p>
				<p>
					<style>Богородичен</style>:</p>
				<p>Сокруше́на мя безчи́сленными согреше́нии, Дево, хода́тайством Твои́м обнови́,/ уврачу́ющи мою ду́шу и сло́во подаю́щи, вопи́ти:/ благослове́на, Яже Бо́га пло́тию ро́ждшая.</p>
				<p>
					<style>Песнь 8</style>
				</p>
				<p>
					<style>Ирмос</style>: Дре́вле оросившаго евре́йския о́троки в пла́мени,/ и опалившаго, Го́спода, халде́и пресла́вно в нем,/ воспое́м, глаго́люще:/ благослови́те и превозноси́те Его́ во ве́ки.</p>
				<p>Показа́л еси́, сла́вне, покая́ния о́бразы я́ве Благоутробнаго Го́спода,/ прие́млюща ве́рою к Нему́ приходя́щия и пою́щия:/ благослови́те дела́ Госпо́дня Го́спода.</p>
				<p>Служи́тель быв ты Госпо́день, проро́че Ио́иле,/ Того́ та́йны вручи́лся еси́ прорица́ти лю́дей, хва́лящим и пою́щим:/ благослови́те дела́ Госпо́дня Го́спода.</p>
				<p>Оставле́ние источа́ют Иу́дови чуде́с ре́ки, я́же суть апо́столи пресла́внии Госпо́дни,/ я́коже проро́чествова Ио́иль, вопию́щих напая́юще:/ благослови́те вся дела́ Госпо́дня Го́спода.</p>
				<p>
					<style>Богородичен</style>:</p>
				<p>Ипоста́сь, сло́жну во двою́ существу́, Христа́,/ Всенепоро́чная, родила́ еси́, пребы́вши Дева Чистая,/ Ему́же пою́ще, зове́м:/ благослови́те дела́ Госпо́дня Го́спода.</p>
				<p>
					<style>Ин</style>
				</p>
				<p>
					<style>Ирмос</style>: Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́,/ вся бо твори́ши, Христе́, то́кмо е́же хоте́ти:/ Тя превозно́сим во вся ве́ки.</p>
				<p>Ма́терних послу́шав, му́чениче, моле́б,/ Небе́сному во́инству све́тло во́инствуя,/ о́трока честно́го и твоего́ неотсту́пна показа́л еси́ благосла́вия/ неизрече́нным милосе́рдием.</p>
				<p>От Еги́пта тя бога́тство я́коже многоце́нное принесе́, му́чениче,/ разбогатя́щи многоце́нными дарми́,/ Клеопа́тра, целе́нии всю Палести́ну,/ любо́вию тя почита́ющую.</p>
				<p>Веселя́ся, по́двиги твоя́ соверши́л еси́,/ во́ине до́блий Вседержи́теля,/ и я́ко победи́тель от Него́ венча́лся еси́, Уа́ре всеблаже́нне,/ му́чеников вели́кая сло́во.</p>
				<p>
					<style>Богородичен</style>
				</p>
				<p>Грехи́ прилага́ю ко грехо́м и бу́дущаго не бою́ся Стра́шнаго Суда́:/ победи́, Чистая, души́ моея́ ослепле́ние/ и, мольбо́ю Твое́ю обрати́вши, мя спаси́.</p>
				<p>
					<style>Песнь 9</style>
				</p>
				<p>
					<style>Ирмос</style>: На Небесе́х благослове́нная/ и на земли́ славосло́вимая,/ радуйся, Неве́сто/ Неневе́стная.</p>
				<p>Со проро́ки, яко проро́к,/ ра́достно ны́не в Небе́сных весели́шися оби́телех.</p>
				<p>Свы́ше ны назира́еши ны́не,/ благогове́йно тя славосло́вящия,/ Богоглаго́ливе всебога́те.</p>
				<p>Сокраще́н путь спасе́ния/ Ио́иль покая́нием/ богому́дренно показа́.</p>
				<p>
					<style>Богородичен</style>
				</p>
				<p>Возвела́ еси́ ны, па́дшия, Мати Божия,/ благоутро́бнаго Владыку и Спаса ро́ждши.</p>
				<p>
					<style>Ин</style>
				</p>
				<p>
					<style>Ирмос</style>: Бо́га/ челове́ком не возмо́жно ви́дети,/ на Него́же не сме́ют чи́ни Ангельстии взира́ти:/ Тобою бо, Всечистая, яви́ся челове́ком/ Сло́во воплоще́нно,/ Его́же велича́юще,/ с Небе́сными во и́/ Тя ублажа́ем.</p>
				<p>Кре́пость низложи́л еси ратобо́рца,/ Боже́ственною я́ве си́лою препоя́сався, страда́льче до́блий Уа́ре./ Тем тя хва́лим, врачева́ние оби́льное от твои́х моще́й, ве́рнии, почерпа́юще.</p>
				<p>Яко све́т, яко у́тро, яко вели́кое со́лнце/ в земны́я простре́ся па́мять твоя́ концы́,/ светоно́сными просвеща́ющи сия́ньми/ твои́х честны́х по́двиг вся, прехва́льне,/ и мрак серде́ц отгоня́щи.</p>
				<p>С тобо́ю сия́юща ви́девши сла́вою мно́гою/ своего́ сы́на чадолюби́вая, всех Бога велича́ше;/ тебе же и́скреннейше, му́чениче,/ сла́вяше, величайшаго предста́теля,/ я́вственно обогати́вшися.</p>
				<p>Земля́, на не́йже терпели́вейшее те́ло твое́, му́дре, лежи́т,/ Боже́ственне освяти́ся,/ но даждь моли́твами твои́ми нам разреше́ние грехо́в,/ жития́ исправле́ние, Уа́ре,/ и всех неудо́бных избавле́ние.</p>
				<p>
					<style>Богородичен</style>:</p>
				<p>Явлься, Дево,/ из Тебе́ Госпо́дь, све́тлаго о́блака,/ еги́петския куми́ры вся́ческой па́губе предаде́;/ мно́жество же страстоте́рпцев Сего́ носи́ти сподо́би,/ Сего́ подража́тели честны́м Его страда́нием.</p>
				<p>
					<style>В той же день</style>
				</p>
				<p>
					<style>И́на служба, бденная, святому мученику Уа́ру, емуже дана бысть благодать умоли́ти за умершия Клеопа́трины прародители, не сподо́бльшияся прияти святаго Креще́ния</style>
				</p> 
				<p><emphasis>Служба удалена, см. пояснение:</emphasis> <a xlink:href="https://azbyka.ru/molitvoslov/o-svyatom-muchenike-uare-i-cerkovnoj-molitve-za-nepravoslavnyx.html"><emphasis>О святом мученике Уаре и церковной молитве за неправославных</emphasis></a>.</p>
				<p>
					<style>В той же день</style>
				</p>
				<p>
					<style>Пренесение мощей преподобнаго Иоа́нна Ры́льскаго, чудотворца</style>
				</p>
				<p>
					<style>На малой вечерни</style>
				</p>
				<p>На Господи, воззвах<style>: поставим стихов 4 и поем стихиры, глас 8</style>:</p>
				<p>
					<style>Подобен:</style> О преславнаго чудесе</p>
				<p>Разума све́тлостию украша́яся/ и за́поведьми Божественными/ просвети́в ду́шу твою́,/ о тле́нных и мимотеку́щих небре́гл еси/ и зе́млю с земны́ми оставил еси,/ в пусты́нях же жи́ти изво́лил еси/ и Христа па́че всех возлюби́л еси,/ Иоанне преблаже́нне,/ <style>егоже</style> моли, да спасе́т ду́ши на́ша яко милосерд.</p>
				<p>Любе́зне Влады́це после́довал еси,/ от млады́х ногте́й Того́ соверша́я повеле́ния,/ и благода́тию па́че,/ не́жели млеко́м, воспита́н,/ возра́сл еси в целому́дрии и чистоте́/ и, в дом Божий приходя́ и поуча́яся,/ Христа обре́л еси,/ Иоанне преблаженне,/ <style>егоже</style> моли́, да спасет ду́ши на́ша яко милосерд.</p>
				<p>Поще́нием и бде́нием/ ум свой очи́стив, возше́л еси на высоту́ Небесную/ лестницею добродетелей/ и, в славе со Ангелы при́сно водворя́яся,/ на враги́ Небе́сную побе́ду нам испроси́/ у Царя́ веко́в, Христа Бога нашего,/ Иоанне преблаженне,/ <style>егоже</style> моли, да спасе́т ду́ши на́ша яко милосерд.</p>
				<p>Весели́ся, пусты́не Рыльская,/ прие́мши в себе свети́ло мы́сленное,/ светолу́чными сия́ньми весь мир просвеща́ющее/ и чудесы́ лю́ди ко Христу приводя́щее,/ исцелений бо оби́льно пото́ки излива́ет/ и боле́зни вся исцеля́ет./ Но моли́ся Христу Богу,/ Иоанне преблаженне,/ да спасе́т ду́ши на́ша яко милосерд.</p>
				<p>
					<style>Слава, глас 6</style>:</p>
				<p>Гла́са послу́шав Влады́чня,/ преподобне Иоанне,/ Спасу глаго́лющу:/ иже хо́щет вслед Мене́ идти́,/ да отве́ржется себе/ и, крест свой взем, да последует Мне;/ оставил еси житие́ тле́нное/ и самаго́ себе сраспя́л еси,/ яко пастырю овча́, Христу последовал еси/ и в Еде́мскую па́жить, радуяся, вселился еси.</p>
				<p>
					<style>И ныне, Богородичен</style>:</p>
				<p>Не вве́ри нас человеческому предста́тельству,/ Пресвятая Владычице,/ но приими́ моле́ние рабо́в Твоих./ Скорбь бо одержи́т ны,/ терпе́ти не можем де́монскаго стреля́ния;/ покро́ва не и́мамы, ниже́ где прибе́гнем, окая́ннии,/ всегда́ побежда́еми,/ и утеше́ния не и́мамы,/ ра́зве Тебе, Владычице мира,/ упова́ние и предста́тельство ве́рных,/ не пре́зри моле́ния нашего,/ но поле́зно сие́ сотвори́.</p>
				<p>
					<style>На стиховне стихиры, глас 2</style>
				</p>
				<p>
					<style>Подобен</style>: Доме Евфрафов</p>
				<p>Яви́лся еси/ от ма́терних пеле́н/ освяще́н сосу́д,/ Богоно́се Иоанне,/ и дом Пресвятаго Духа.</p>
				<p>
					<style>Стих</style>: Честна́ пред Го́сподем смерть преподобных Его.</p>
				<p>Ле́сти лука́вых бесо́в/ посрами́л еси/ силою кре́стною/ и уясни́л еси славу Христову,/ отче Иоанне.</p>
				<p>
					<style>Стих</style>: Блажен муж, боя́йся Господа,/ в за́поведех Его восхо́щет зело́.</p>
				<p>Взят был еси,/ якоже Илия,/ на колесни́це добродетелей/ и преше́л еси нехода́тайственне к Троице,/ Иоанне всемудре.</p>
				<p>
					<style>Слава и ныне, Богородичен,</style>
				</p>
				<p>
					<style>глас и подобен тойже</style>
				</p>
				<p>Горе́ Тя ли́цы/ Ангельстии, Дево,/ поют с до́льними,/ славяще непреста́нно/ Рождество Твое пречистое.</p>
				<p>
					<style>Тропарь, глас 1</style>:</p>
				<p>Покая́ния основа́ние, прописа́ние умиле́ния,/ о́браз утеше́ния, духовнаго соверше́ния/ равноа́нгельное житие́ твое бысть, преподобне./ В моли́твах у́бо и в поще́ниих и в слеза́х пребыва́вый,/ отче Иоанне,/ моли Христа Бога о душа́х на́ших.</p>
				<p>
					<style>Слава и ныне, Богородичен</style>:</p>
				<p>Гаврии́лу веща́вшу Тебе, Дево, радуйся,/ со гла́сом воплоща́шеся всех Влады́ка/ в Тебе, святе́м киво́те,/ я́коже рече́ пра́ведный Давид;/ яви́лася еси ши́ршая Небе́с,/ поноси́вши Зижди́теля Твоего./ Слава Всельшемуся в Тя,/ слава Прошедшему из Тебе,/ слава Свобо́ди́вшему нас Рождество́м Твоим!</p>
				<p>
					<style>И о́тпуст</style>
				</p>
				<p>
					<style>На велицей вечерни</style>
				</p>
				<p>
					<style>Первыя кафизмы первый антифон</style>: Блажен муж</p>
				<p>На Господи, воззвах: <style>поставим стихов 8 и поем стихиры, глас 1</style>:</p>
				<p>
					<style>Подобен</style>: Небесных чинов</p>
				<p>В по́стницех возсия́вшаго прообразова́ние, пусты́нное воспита́ние/ Ры́льскаго светильника/ словесы́ и пе́сньми вси ве́рни и да восхва́лим,/ зову́ще и глаго́люще:/ радуйся, вели́кая сла́во,/ я́же в на́ша дни яви́ся,/ Иоанне преблаженне.</p>
				<p>Всю наде́жду возложи́в Творцу твоему и Богу,/ самаго себе́ приве́л еси Влады́це,/ Иже не́дра отве́рз, млеко́м тя воспита́/ ду́шу пита́ющих писа́ний/ и Небеснаго Царствия насле́дника тя сотвори́,/ всеми ве́рными почита́ема,/ Иоанне преблаженне.</p>
				<p>Посреди́ двою́ животу́/ разумне Богоугодно ме́рило поставил еси, отче,/ ибо тле́ющая оставил еси;/ разумев же присно пребывающа Христа Бога,/ и Тому правило души твоея/ усердно, блаженне Иоанне, прилепи́л еси.</p>
				<p>Ра́дуешися, ви́дев соверше́ние трудо́в твои́х,/ и́хже бо о́ко не ви́де,/ ни у́хо слы́ша/ добро́ты ра́йския восприя́л еси,/ све́тлое воздая́ние подвиго́в твоих,/ и ра́ка твоя́ на земли́ благода́ть источае́т,/ тело твое́ неруши́мо иму́щи,/ Иоанне преблаженне.</p>
				<p>
					<style>Ины стихиры, глас 4</style>:</p>
				<p>
					<style>Подобен</style>: Свыше званный</p>
				<p>Заря́ми Духа просвети́вся,/ егда тя Божественное жела́ние распали́/ и ду́шу впери́/ Того вожделе́ти любве́ вои́стину крепча́йше,/ тогда преоби́дел еси плоть и кровь,/ и вне ми́ра изше́л еси,/ мно́гим воздержа́нием и безмо́лвием Сему́ соединя́яся./ Те́мже испо́лнился еси отту́ду благи́х,/ я́коже проси́л еси,/ и просия́л еси, яко звезда́,/ озаря́я души наша, Иоанне.</p>
				<p>Бесо́в лука́вых стре́лы сокруши́л еси благода́тию Божественною/ и ловле́ния их всем уясни́л еси/ уче́ньми твои́ми;/ Духа же сия́ньми облиста́ем,/ мона́шествующих Богоза́рен светильник явился еси,/ и пустыни Рыльския пе́рвое украше́ние,/ и боля́щих иску́снейший безме́здный врач,/ и доброде́тельнаго жития́/ первообра́зное начерта́ние, Иоанне.</p>
				<p>Светода́тельными заря́ми исцеле́ний/ ты пресла́вно просвеща́еши подсо́лнечную,/ неду́гов отгоня́я тьму глубокую;/ темже тя солнце друго́е познава́ем,/ и и́ноков утвержде́ние,/ и наста́вника спаса́емых Божественным Духом./ И ныне память твою соверша́ем/ све́тлую и спаси́тельную,/ прегреше́ний разреше́ние тобою прие́млюще, Иоанне.</p>
				<p>
					<style>Слава, глас 6</style>:</p>
				<p>Прииди́те, православных собо́ри,/ духо́вне возра́дуемся <style>Днесь</style>, иде́же Богомудрый Иоанн/ в память свою собра́л ны есть, к нему вопию́щих:/ радуйся, пусты́нная красота́ и Ангелов совсе́льниче./ Радуйся, Рыльская похвала́ и болга́ром сограждани́не./ Не преста́й моля́ся Христу Богу/ о и́же ве́рою и любо́вию почита́ющих/ присночестну́ю и всепра́здненственную память твою.</p>
				<p>
					<style>И ныне, Богородичен, глас 6</style>:</p>
				<p>Кто Тебе не ублажи́т, Пресвятая Дево?/ Кто ли не воспое́т Твоего пречи́стаго Рождества?/ Безле́тно бо от Отца возсия́вый Сын Единородный,/ То́йже от <style>Тебе</style>, Чи́стыя, про́йде, неизрече́нно вопло́щся,/ естество́м Бог сый и естество́м быв человек нас ради,/ не во двою́ лицу́ разделя́емый,/ но во двою́ естеству́ несли́тно познава́емый./ Того́ моли́, Чистая Всеблаженная,/ поми́ловатися душа́м нашим.</p>
				<p>
					<style>Вход, прокимен дне и паремии три преподобническия</style>. Премудрости Соломоновы чтение (<style>главы 5 и 6</style>). Премудрости Соломоновы чтение (<style>глава 3)</style>. Премудрости Соломоновы чтение (<style>глава 4) (зри страницы 791- 792</style>).</p>
				<p>
					<style>На литии стихиры самогласны, глас 2: </style>
				</p>
				<p>Воздержа́тельное обуче́ние на земли́ собра́в,/ преподобне отче Иоанне,/ и страсте́й прило́ги вся угаси́в течением слез твоих,/ ле́ствица Божественная и честна́я, на Небо возводя́щая,/ всем яви́ся Богоприятное житие́ твое́;/ благочестия бо плоды́ показу́я,/ исцеля́еши не́мощи страсте́й ве́рно тебе вопию́щих:/ радуйся, восто́ка звездо́ светоза́рная/ и мона́шествующих до́брый па́стырю;/ радуйся, пресла́вное пусты́нным овца́м кре́пкое огражде́ние/ и Це́ркве честно́е утвержде́ние;/ радуйся, заблуждшим вели́кий наста́вниче/ и вселе́нней све́тлое ра́дование.</p>
				<p>Земна́го Ангела и Небе́снаго челове́ка,/ ми́рови благоукраше́ние,/ сла́дость доброде́телей и наслажде́ние благи́х,/ по́стников похвалу́, Иоанна почти́м./ Насажде́н бо в дому́ Бо́жии пра́ведно,/ яко кедр в пусты́ни,/ умно́жи ста́до Христовых ове́ц/ в преподо́бии и пра́вде. </p>
				<p>
					<style>Глас 4</style>:</p>
				<p>Возсия́ <style>Днесь</style> пресве́тлая па́мять твоя́,/ Богомудре Иоанне,/ нас созыва́ющи к похвале́нию Христа Бога нашего./ Темже притека́юще к ра́це моще́й твои́х/ и исцеле́ния да́ры прие́млюще,/ Спа́са, тя просла́вльшаго, воспева́ем во веки.</p>
				<p>Чи́стый душе́ю и се́рдцем,/ Ангеле земны́й и челове́че Небе́сный,/ де́вства учи́телю и воздержа́ния изве́стное ме́рило,/ Иоанне блаженне,/ живы́й с Влады́кою твои́м/ и немо́лчное славосло́вие/ со Ангелы и преподо́бными Тому принося́,/ творя́щия твою́ свяще́нную па́мять/ спасай непреста́нными моли́твами твои́ми!</p>
				<p>
					<style>Глас 5</style>:</p>
				<p>Преподобне отче Иоанне,/ ты вои́стину яви́лся еси по́стником похвала́,/ кре́пость Правосла́вию и вселе́нней свети́ло незаходи́мое,/ льсти́ваго врага́ не убоя́вся/ и устраше́ний его не смути́вся,/ но благода́тию Божественною прему́дренно/ попра́л еси всю лесть его,/ от нея́же и нас изба́ви, мо́лим тя!</p>
				<p>
					<style>Слава, глас 5</style>:</p>
				<p>Радуйся, пусты́нное украше́ние,/ благоуха́ния вселе́нную исполня́ющее,/ и гору Рыльскую пе́нием оглаша́ющее,/ и Церковь Болга́рскую венча́ющее:/ Ангелом бо был еси сожи́тель,/ полко́в бесо́вских прогони́тель,/ ересе́й же разори́тель и вся́кия ле́сти из ко́рене потреби́тель./ Темже в Вы́шнее всели́вся жили́ще,/ преподо́бне отче Иоанне,/ Христу Богу моли́ся/ дарова́ти душа́м на́шим мир и ве́лию ми́лость!</p>
				<p>
					<style>И ныне, Богородичен</style>:</p>
				<p>Храм и дверь еси, пала́та и Престо́л Царе́в,/ Дево Всечестна́я,/ Еюже Изба́витель мой, Христос Господь,/ во тьме спя́щим яви́ся, Со́лнце сый пра́вды,/ просвети́ти хотя,/ я́же созда́ по о́бразу Своему́ руко́ю Свое́ю./ Темже, Всепетая,/ яко ма́терне дерзнове́ние к Нему́ стяжа́вшая,/ непреста́нно моли́/ спасти́ся душам нашим.</p>
				<p>
					<style>На стиховне стихиры, глас 8</style>
				</p>
				<p>
					<style>Подобен</style>: О преславнаго чудесе</p>
				<p>Преподобне отче Иоанне,/ ты я́же на земли́ су́етная оста́вив,/ Христу Богу твоему́ усе́рдно после́довал еси,/ не предпоче́т тле́нных па́че пребыва́ющих;/ в пусты́ни же, я́коже во гра́де, живы́й,/ де́монский полки́ победи́л еси./ О, кто возмо́гл бы изрещи́/ твоея души́ вои́стину пламене́ющую теплоту́/ яже ко Го́споду, присносла́вне.</p>
				<p>
					<style>Стих</style>: Честна́ пред Го́сподем/ смерть преподо́бных Его.</p>
				<p>Преподобне отче Иоанне,/ ты вои́стину яви́лся еси/ пра́вило избра́нное мона́шествующих,/ и правосла́вных услажде́ние,/ и всея́ вселе́нныя свети́льник;/ врага́ бо лука́ваго не ужаси́лся еси страхова́ний,/ в пеще́ре живы́й./ О, дарова́ния Ду́ха су́щаго в тебе́,/ имже вся́кое попра́л еси де́монов кова́рство, присноблаже́нне.</p>
				<p>
					<style>Стих</style>: Блажен муж, бояйся Господа,/ в за́поведех Его восхо́щет зело́.</p>
				<p>Преподобне отче Иоанне,/ ты вои́стину ко Го́споду Богу твоему/ ду́шу твою́ кре́пце впери́л еси/ и поще́нием чу́вства очи́стил еси,/ и непреста́нными твои́ми моли́твами/ безсме́ртныя жи́зни сподо́бился еси./ О, удобре́ния по́стников,/ <style>егоже</style>́ Христос, ра́дующася, прия́т преи́скренне/ в неве́щественныя оби́тели, Богомудре!</p>
				<p>
					<style>Слава, глас 4</style>:</p>
				<p>Пусты́нное возлюби́в житие́/ и Ангельское воспри́им служе́ние,/ ми́ра возненави́дел еси ле́сть вре́менную/ и яви́лся еси Це́ркви свети́ло пресве́тлое,/ Ангелом соприча́стник и пусты́нным Боже́ственное украше́ние,/ скорбя́щим ра́дость,/ немощны́м исцеле́ние и всем ве́рным спасе́ние./ Но моли́ся Христу Богу, всеблаже́нне Иоанне,/ мир вселе́нней дарова́ти и душа́м на́шим ве́лию ми́лость.</p>
				<p>
					<style>И ныне, Богородичен</style>:</p>
				<p>При́зри на моле́ние/ Твои́х раб, Всенепоро́чная,/ утоля́ющи лю́тая на ны воста́ния,/ вся́кия ско́рби нас изменя́ющи;/ Тя бо Еди́ну тве́рдое и изве́стное утвержде́ние и́мамы/ и Твое́ предста́тельство стяжа́хом,/ да не постыди́мся, Владычице,/ Тя призыва́ющии./ Потщи́ся на умоле́ние Тебе верно вопию́щих:/ радуйся, Владычице, всех по́моще,/ ра́досте и покро́ве,/ и спасе́ние душ наших.</p>
				<p>
					<style>На благословении хлебов тропарь преподобнаго дважды, писан на малой вечерни, и</style> Богородице Дево: <style>единожды</style>
				</p>
				<p>
					<style>На утрени</style>
				</p>
				<p>
					<style>На Бог Господь тропарь преподобнаго дважды и Богородичен единожды</style>
				</p>
				<p>
					<style>По первом стихословии седален, глас 4</style>
				</p>
				<p>
					<style>Подобен:</style> Вознесыйся на Крест</p>
				<p>Зва́нию Господа твоего́ после́довав,/ мир оста́вил еси и вся мира прекра́сная,/ преблаженне отче Иоанне;/ претерпе́л же еси усе́рдно озлобле́ние пусты́нное/ и му́жески отрази́л еси полки́ бесо́вския./ Темже при́сно твою память/ пе́сньми восхваля́ем ве́рно.</p>
				<p>
					<style>Слава и ныне, Богородичен, глас и подобен тойже</style>
				</p>
				<p>Обнови́ла еси, Чи́стая,/ Боже́ственным Рождеством Твоим/ истле́вшее страстьми́/ земноро́дных ме́ртвенное существо́/ и возвела́ еси вся от сме́рти к жи́зни нетле́нней./ Темже Тя по до́лгу восхваля́ем вси,/ Дево препросла́вленная,/ я́коже прорекла́ еси.</p>
				<p>
					<style>По втором стихословии седален, глас 5</style>
				</p>
				<p>
					<style>Подобен</style>: Собезначальное Слово</p>
				<p>Пресе́льник быв от земли́ оте́чества твоего́/ и любо́вь всю земну́ю оста́вив,/ на Го́ру возше́л еси/ и до Небе́с возвы́сился еси сто́лп,/ челове́ки наставля́яй на путь спасе́ния./ Темже и всели́лся еси в зе́млю кро́тких,/ Иоанне, преподобне отче наш.</p>
				<p>
					<style>Слава и ныне, Богородичен, глас и подобен тойже</style>:</p>
				<p>Стра́нное Девы та́инство/ ми́рови яви́ся спасе́ние,/ из Неяже роди́ся Бог без Се́мене/ и пло́тию пока́зася кроме́ тле́ния:/ всех ра́досте, Го́споди,/ слава Тебе.</p>
				<p>
					<style>По полиелеи седален, глас 8</style>
				</p>
				<p>
					<style>Подобен</style>: Премудрость и Слово</p>
				<p>Па́стырскую хи́трость восприи́м,/ разу́мне упа́сл еси/ ста́до твое́, преподобне,/ Христо́ва бо вседу́шно вожделе́л еси уче́ния,/ в не́мже просвети́лся еси/ и к ре́вности Ангельскаго жити́я/ всех воздви́гл еси/ единому́дренно прославля́ти Го́спода,/ Богоносе Иоанне,/ моли́ Христа Бога грехо́в оставле́ние дарова́ти/ чту́щим любо́вию святую память твою.</p>
				<p>
					<style>Слава и ныне, Богородичен, глас и подобен тойже</style>:</p>
				<p>Пречи́стая Дево, Мати Божия,/ души́ моей стра́сти лютыя/ исцели́, молю́ся,/ и проще́ние да́руй мои́х прегреше́ний,/ и́же безу́мие соде́ях,/ ду́шу и те́ло оскверни́х, окая́нный./ Увы́ мне, что сотворю́ в час он,/ внегда́ Ангели ду́шу мою́ разлуча́т/ от стра́стнаго моего́ телесе́?/ Тогда́ Помо́щница ми бу́ди/ и Предста́тельница тепле́йша,/ Тя бо и́мам наде́жду, раб Твой.</p>
				<p>
					<style>Таже степенна, 1-й антифон, глас 4. Прокимен, глас 4</style>: Честна́ пред Господем смерть преподобных Его.</p>
				<p>
					<style>Стих</style>: Что возда́м Го́сподеви о всех, я́же воздаде ми? Всякое дыхание: <style>Евангелие от Матфея, зачало 43</style>: Вся Мне предана суть</p>
				<p>
					<style>По 50-м псалме стихира самогласна, глас 6</style>:</p>
				<p>Возсия́ <style>Днесь</style> пресве́тлое торжество́/ честныя па́мяти твоей, Богомудре отче Иоанне,/ и́же от младе́нства Богу прилепи́вся/ и Того стопа́м после́довав,/ мирски́й мяте́ж, а́ки ну́ждное волне́ние, преплы́л еси/ и в Царство Небесное дости́гл еси./ Темже покланя́ющеся моще́м твои́м,/ верно Христа славосло́вим, да́вшаго тя нам те́пла о нас моли́твенника,/ чту́щих любо́вию честну́ю па́мять твою.</p>
				<p>
					<style>Канон преподобному, глас 8, <style>егоже</style> краегранесие</style>:</p>
				<p>
					<style>Радуйся Иоанне, светильниче пресветлый</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Во́ду проше́д, яко су́шу,/ и египетскаго зла избежа́в,/ израильтя́нин вопия́ше:/ Изба́вителю и Богу нашему пои́м.</p>
				<p>Разу́мный свет му́дрости возсия́й ми ны́не,/ молю́ся ти, преподобне отче,/ пе́ти начина́ющу ми твое честно́е житие́,/ и Боже́ственный благода́ти испо́лни уста́ моя́.</p>
				<p>Ангелу подо́бяся вои́стину, удали́лся еси всех я́же в ми́ре/ и, бежа́в те́лом и душе́ю, водвори́лся еси в пусты́ни,/ я́коже Моисей Боговиде́ния, бога́тно наслажда́йся.</p>
				<p>Довольно источника пив Евангельскаго вод оби́льных,/ из чре́ва ны́не ре́ки чуде́с источа́еши, преподо́бне Иоанне,/ и напая́еши ве́рою к тебе́ притека́ющия.</p>
				<p>
					<style>Богородичен</style>:</p>
				<p>Утро́бу Твою обита́ Бог Сло́во, Дево Чистая,/ якоже капля сошед, ка́плющая на землю/ и естество́ человеческое, пла́менем зло́бы горевшее,/ обнови́ ороше́нием.</p>
				<p>
					<style>Песнь 3</style>
				</p>
				<p>
					<style>Ирмос</style>: Ты еси утвержде́ние/ притека́ющих к Тебе, Господи,/ Ты еси свет омраче́нных/ и пое́т Тя дух мой.</p>
				<p>Испо́лнь Ду́ха и ум на Небо просте́р,/ о тле́нней пи́щи не попе́клся еси,/ но хле́бом Ангельским пита́лся еси.</p>
				<p>Струя́ми слез твои́х зе́млю пусты́нную напои́л еси/ и плод приноси́ти тебе слану́тка<a type="note" xlink:href="#note41">41</a> неора́нно утучни́л еси.</p>
				<p>Я́ко птене́ц, к Богу возлете́ти жела́я, преподо́бне о́тче,/ гнездо́ себе́ в дре́ве сотвори́л еси,/ от земны́х облегчи́вся.</p>
				<p>
					<style>Богородичен</style>:</p>
				<p>Иисуса, Сына Твоего,/ ми́лостива мне сотвори́, зло́е творящему, Пречистая,/ во е́же не ви́дети ми Того́ лице́ отвраща́юща.</p>
				<p>
					<style>Седален, глас 6</style>
				</p>
				<p>
					<style>Подобен</style>: Милосердия двери</p>
				<p>По́стническия по́двиги понесл еси/ и страда́льческим венце́м увяза́лся еси:/ с безплотными бо враги́ в телеси́ боря́ся/ и во́инства их низлага́я,/ удиви́л еси терпением твоим Ангелы,/ <style>ихже</style> житию́ во пло́ти поревнова́л еси́./ Но моли́ся Христу Богу, отче Иоанне,/ спасти́ся нам.</p>
				<p>
					<style>Слава и ныне, Богородичен</style>:</p>
				<p>Милосе́рдия две́ри отве́рзи нам,/ Благослове́нная Богородице,/ наде́ющиися на Тя да не поги́бнем,/ но да изба́вимся Тобою от бед,/ Ты бо еси спасение/ ро́да христианскаго.</p>
				<p>
					<style>Песнь 4</style>
				</p>
				<p>
					<style>Ирмос</style>: Услы́шах, Господи, смотре́ния Твоего та́инство,/ разуме́х дела́ Твоя/ и просла́вих Твое Божество́.</p>
				<p>Обре́л еси Бога утвержде́нна на версе́ Боже́ственныя ле́ствицы доброде́телей,/ е́юже возше́д, почи́л еси от трудо́в и боле́зней.</p>
				<p>Агня́ тя добраго Па́стыря,/ в горе́ крыю́щееся, преподобне отче, яви́ша овча́та,/ от своей огра́ды убежа́вшая.</p>
				<p>На тя наше́дшии па́стырие/ всем пропове́даша стра́нное терпе́ние твое/ и Богу в вы́шних сла́ву возсыла́ху.</p>
				<p>
					<style>Богородичен</style>:</p>
				<p>Неневе́стная Ма́ти,/ тобо́ю уве́дана бы́ша ше́ствия Бога на́шего,/ от Твоих пречи́стых крове́й прии́мшаго челове́чество.</p>
				<p>
					<style>Песнь 5</style>
				</p>
				<p>
					<style>Ирмос</style>: У́тренююще, вопие́м Ти,/ Господи, спаси́ ны,/ Ты бо еси Бог наш,/ ра́зве Тебе ино́го не ве́мы.</p>
				<p>Ели́цы Боголюби́вии, преподобне отче,/ глаго́лов послу́шающе па́стырских,/ на виде́ние твое́ в пустыню прихожда́ху.</p>
				<p>Сла́ва твоя́ дале́че су́щия к тебе́ созыва́ше,/ якоже глас в пусты́ни вопию́щаго всю́ду пронося́щися. </p>
				<p>В дре́ве уедини́вся, я́коже пти́ца, преблаженне отче,/ оправда́ния Божия де́лая, не почива́л еси́,/ ниже́ Го́сподеви моля́ся.</p>
				<p>
					<style>Богородичен</style>:</p>
				<p>Еди́наго в Тебе, я́коже в глави́зне кни́жней напи́саннаго,/ Бо́га поноси́вши, Чистая,/ в пра́ведных мя Кни́зе напиши́.</p>
				<p>
					<style>Песнь 6 </style>
				</p>
				<p>
					<style>Ирмос</style>. Очи́сти мя, Спа́се,/ мно́га бо беззако́ния моя́,/ и из глубины́ зол возведя́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</p>
				<p>Твори́ши дела́ Фесви́тянина Илии́, преподобне отче:/ ма́лым бо хле́бом мно́гих пита́еши/ и в сытость чу́дом корми́ши.</p>
				<p>Изво́лиша мно́зи с тобо́ю жи́ти, блаже́нне,/ ми́ра сего́ преоби́девше сла́дость/ и твоему́ началообра́зному поревнова́вше житию́.</p>
				<p>Лече́бную си́лу от Бо́га прии́м,/ слепы́м свет дае́ши, глухи́м слы́шание, хромы́м хожде́ние/ и всем ве́рою приходя́щим здра́вие.</p>
				<p>На главу́ твою́ ми́ро сни́де и на браду́ твою́ ма́сло ра́дости,/ е́же свещу́ се́рдца твоего́ неугаси́мо соблюде́, преподо́бне.</p>
				<p>
					<style>Богородичен</style>:</p>
				<p>Избра́нная Агнице Чи́стая,/ Льва стра́шнаго ро́ждшая, и Агнец бывшаго,/ и на заколе́ние безгла́сна приведе́ннаго,/ и беззако́ния моя́ на Ся восприи́мшаго.</p>
				<p>
					<style>Кондак, глас 8</style>
				</p>
				<p>
					<style>Подобен</style>: Взбранной Воеводе</p>
				<p>Ангельскому житию́ поревнова́в, преподо́бне,/ вся земна́я оста́вив, ко Христу́ прите́кл еси́/ и, Того́ за́поведьми огражда́яся,/ яви́лся еси́ столп непоколеби́м от вра́жиих нападе́ний./ Тем зове́м ти:/ ра́дуйся, о́тче Иоа́нне, свети́ло пресве́тлое.</p>
				<p>
					<style>Икос:  </style>
				</p>
				<p>В словесе́х и де́лех на земли́ возсия́вшаго и Спа́сово уче́ние соверши́вша,/ земна́го Ангела и Небеснаго челове́ка, Иоа́нна сла́внаго,/ соше́дшеся, похва́лим, вси ве́рнии, си́це пою́ще и к нему́ глаго́люще:/ ра́дуйся, Среде́чское прозябе́ние;/ ра́дуйся, пусты́нное воспита́ние./ Ра́дуйся, от ю́ности Бо́га возлюби́вый;/ ра́дуйся, вся всего́ ми́ра ни во что́же вмени́вый!/ Ра́дуйся, и́же высо́кое житие́ по́стническими труды́ показа́вый;/ ра́дуйся, злокозненнаго зми́я копие́м терпе́ния твоего́ низложи́вый!/ Ра́дуйся, на гора́х, я́ко со́лнце, возсия́вый;/ ра́дуйся, го́ры и хо́лмы благоуха́ния испо́лнивый!/ Ра́дуйся, гра́ды и ве́си просвети́вый чудесы́;/ ра́дуйся, вся стра́ны озари́вый доброде́тельми!/ Ра́дуйся, ста́ду твоему́ тве́рдое огражде́ние;/ ра́дуйся, благочести́вым побе́дное венча́ние!/ Ра́дуйся, о́тче Иоа́нне, свети́ло пресве́тлое!</p>
				<p>
					<style>Песнь 7</style>
				</p>
				<p>
					<style>Ирмос</style>: От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще:/ отце́в Бо́же, благослове́н еси́.</p>
				<p>Честну́ю це́рковь воздви́гл еси́, я́коже огра́ду овца́м,/ себе́ це́рковь жи́ву сотвори́в, Го́сподеви поя́:/ отце́в Бо́же, благослове́н еси́.</p>
				<p>Е́же ми́ру распя́тие претерпе́в и я́же на земли́ у́ды умертви́в,/ нектому́ ты жил еси́, но Христо́с в тебе́, Ему́же взыва́л еси́:/ отце́в Бо́же, благослове́н еси́.</p>
				<p>Пра́вило души́ твоей разруши́ти не возмого́ша/ ни по́тове ниже́ боле́зни, ни теле́сное изможде́ние, ни ста́рость претружде́нная,/ но Влады́ки твоего́ жела́я, неуста́нно взыва́л еси́:/ отце́в Бо́же, благослове́н еси́.</p>
				<p>
					<style>Богородичен: </style>
				</p>
				<p>Руно́ ороше́нное, Дево, пла́мень грехо́в мои́х угаси́,/ купино́ неопали́мая, страсте́й мои́х те́рние попали́,/ подаю́щи ми на воде́ жи́ти упокое́ния и гее́нскаго мя огня́ свобожда́ющи.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халдейский мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся́ ве́ки.</p>
				<p>Егда́, со́лнце пресве́тлое, на за́паде жи́зни земны́я себе́ уразуме́л еси́,/ ученики́ наказа́в и во стра́се Бо́жии утверди́в, возвести́л еси́ боле́зней твои́х возме́здие и, ра́дуяся, дух твой Го́сподеви пре́дал еси́.</p>
				<p>Смерть не лиши́ телесе́ твоего́ живу́щия в тебе́ благода́ти Боже́ственныя,/ но, преше́дшим днем четы́редесятым,сам явля́ешися,и в зе́млю погребсти́ тя повелева́еши,/ и чуде́с струи́ источа́еши.</p>
				<p>Ви́дяще пучи́ну чуде́с твои́х, храм твой сокро́вище проразумева́ем многоце́нное:/ вси бо, неду́гом одержи́мии, в той притека́юще, ско́ро от гро́ба твоего́ здра́вие прие́млют,/ тя, прославльшаго Бо́га, сла́вяще.</p>
				<p>
					<style>Богородичен</style>
				</p>
				<p>Еще́ светле́е све́та солнечнаго/ проразумева́ем де́вства Твоего́ све́тлое сия́ние, Пречи́стая:/ Све́та бо безле́тнаго и со́лнцу Творца́ во чре́ве Твое́м име́ла еси́,/ из Тебе́ возсия́вшаго и тьму пре́лести разгна́вшаго,/ и весь мир све́том Богоразу́мия просвети́вшаго. </p>
				<p>
					<style>Песнь 9</style>
				</p>
				<p>
					<style>Ирмос</style>: Ужасе́ся о сем Не́бо/ и земля́ удиви́шася концы́,/ яко Бог яви́ся челове́ком пло́тски,/ и чре́во Твое́ бысть простра́ннейшее Небе́с./ Тем Тя, Богоро́дицу,/ Ангелов и челове́к чинонача́лия велича́ют.</p>
				<p>Те́ло твое́ честно́е во гро́бе положе́нное/ разре́шшуся соузу есте́ственному и тебе́ Бо́гу дух преда́вшу/ облагоуха́ет вся приходя́щия и Бо́га прославля́ет чудесы́, Иоа́нне преблаже́нне.</p>
				<p>Ли́ку мона́шествующих и мно́жеству ве́рных те́плый обрета́ешися засту́пник,/ и́же зло́бу разруша́яй и проше́ния исполня́яй./ Бог бо возвели́чи тя, при́снаго раба́ Своего́, челове́ки и скоты́ тобо́ю исцеля́я. </p>
				<p>Испо́лни се́рдца моего́ жела́ние, чуде́с исто́чниче:/ да́руй ми благода́ть твою́, от вся́каго искуше́ния мя избавля́я,/ на Суде́ же гряду́щем во Еде́мстей мя всели́ па́жити моли́твами твои́ми,/ от горя́ща се́рдца тебе́ песнь прине́сшаго.</p>
				<p>
					<style>Богородичен</style>
				</p>
				<p>Изря́дно предочи́стившися во свята́я святы́х вселе́нием и Ангельскою руко́ю пита́нием,/ челове́ком Бога породила́ еси́, от Твои́х Пречи́стых крове́й плоть прии́мшаго/ и я́коже пре́жде рождества́ Деву Тя соблю́дшаго.</p>
				<p>
					<style>Светилен, глас 2</style>
				</p>
				<p>
					<style>Подобен</style>: Жены́ услы́шите</p>
				<p>Ра́дуйся, пусты́не Рыльская./ Весели́ся, и́ноков сосло́вие./ Прииди́те, вси ве́рнии,/ ра́ку обступи́вше преподо́бнаго,/ то́ки пролива́ющую исцеле́ний,/ пе́сненными похвала́ми/ воззове́м к нему́, глаго́люще:/ радуйся, Среде́чское прозябе́ние/ и пусты́ни до́брое воспита́ние.</p>
				<p>
					<style>Слава и ныне, Богородичен</style>
				</p>
				<p>Непроходи́мую дверь еди́ную,/ плодови́тую ма́слину,/ кади́льницу всезлату́ю, Боже́ственный Огнь нося́щую,/ ста́мну Небе́сный Ма́нны/ и светоно́сный облак,/ Богоро́дицу святу́ю вси просла́вим.</p>
				<p>
					<style>На хвалитех стихиры, глас 4</style>
				</p>
				<p>
					<style>Подобен</style>: Зва́нный свыше</p>
				<p>Ми́лости ра́ди многия/ и безмернаго благоутро́бия/ род челове́ческий спасти́ восхоте́вшаго/ глаго́лы послу́шал еси́, всеблаже́нне,/ и о су́етных небре́гл еси́,/ но вско́ре зе́млю оста́вил еси́ оте́чества твоего́,/ и сро́дник сожи́тельство/ и вре́менное наслажде́ние,/ и стопа́м после́довал еси́ Христа́ Бо́га на́шего,/ Его́же моли́ спасти́/ и просвети́ти ду́ши на́ша.</p>
				<p>Ничто́же возмо́же тя разлучи́ти/ от любве́ Христо́вы, всеблаже́нне:/ ни мирско́е украше́ние,/ ни оте́ческое стяжа́ние,/ ни бли́жних пристра́стие,/ ни су́етная сла́ва,/ но сия́ вся ни во что́ же вмени́в,/ я́коже еле́нь, распали́лся еси́ жа́ждею/ и поте́кл еси на исто́чник воды́ живы́я Христа́ Бо́га на́шего,/ Его́же моли́ спасти́/ и просвети́ти ду́ши на́ша.</p>
				<p>Избра́ тя Госпо́дь во святы́х изря́дна,/ и в по́стницех преподо́бна,/и в рабе́х ве́рных тала́нт возрасти́вша,/ те́мже ны́не дух твой весели́тся/ в ра́дости Го́спода твоего́,/ честно́е же те́ло твое́ нам предлежи́т,/ воню́ благоуха́ния испуща́ющее/ и цельбы́ подаю́щее благода́тию Христа́ Бо́га на́шего,/ Его́же моли́ спасти́/ и просвети́ти ду́ши на́ша.</p>
				<p>Разу́мной души́ покори́л еси́/ стра́сти теле́сныя воздержа́нием/ и, безстра́стия кри́лы укра́шен,/ благода́ть прия́л еси́/ челове́ков не́мощи цели́ти/ и духо́в лука́вствия прогоня́ти./ Те́мже ли́цы блажа́ще тя и́ночествующих/ и ве́рных собо́ри, твою́ па́мять пра́зднующе,/ воспева́ем просла́вльшаго тя Христа́, Бо́га на́шего,/ Его́же моли́ спасти́/ и просвети́ти ду́ши на́ша.</p>
				<p>
					<style>Слава, глас 8</style>:</p>
				<p>Христо́во избра́нное ста́до,/ прииди́те, стеце́мся к честне́й па́мяти/ преблаже́ннаго Иоа́нна,/ в Ры́льстей пусты́ни просия́вшаго./ Се предлежи́т нам честно́е его́ те́ло,/ ве́ры    на́шея утвержде́ние,/ преподо́бных удобре́ние,/ ерети́чествующих посрамле́ние, не ве́рующих воскресе́нию:/ сей бо по сме́рти слепы́м подае́т прозре́ние,/ хромы́м хожде́ние, сля́ченныя исправля́ет,/ разсла́бленныя стяза́ет,/ бе́сы прогоня́ет и благове́рных на сопротя́вныя укрепля́ет./ Ду́хом же предстоя́ Престо́лу Влады́чню,/ мо́лится всегда́ ко Го́споду/ о и́же ве́рою и любо́вию/ пра́зднующих всечестну́ю па́мять его́.</p>
				<p>
					<style>И ныне, Богородичен</style>:</p>
				<p>Влады́чице, приими́ моли́твы ра́б Твои́х/ и изба́ви нас/ от вся́кия ну́жды и печа́ли.</p>
				<p>
					<style>Славосло́вие вели́кое и о́тпуст. И быва́ет пома́зание бра́тии еле́ем от лампа́ды преподобнаго</style>.</p>
				<p>
					<style>На Литургии: Блаже́нны от кано́на преподобнаго песни 3-я и 6-я. Прокимен глас 7: </style>Честна́ пред Го́сподем смерть преподо́бных Его́. <style>Стих</style>: Что возда́м Го́сподеви о всех, я́же воздаде́ ми? <style>Апостол к Галатом, зачало 213</style>: Плод духовный есть: Аллилу́йя, <style>глас 6</style>: Блаже́н муж, бояйся Господа, в заповедех Его восхо́щет зело. <style>Стих</style>: Сильно на земли будет семя его. <style>Евангелие от Луки, зачало 14. Причастен</style>: В па́мять вечную будет праведник</p>
				<p>В той же день</p>
				<p>
					<style>Святаго благовернаго царевича Дими́трия Углечскаго</style>
				</p>
				<p>
					<style>На малой вечерни</style>
				</p>
				<p>
					<style>На Господи, воззвах: стихиры, глас 1</style>
				</p>
				<p>
					<style>Подобен</style>: Прехвальнии</p>
				<p>Завистию богоме́рзскою неправеднаго властолюби́теля убиен быст, Богомудре,/ тебе бо неве́дущу лукаваго его умышления,/ но яко незло́бив младенец сам себе на заколение приведе,/ благоприятными жертвы Бо́гови обретеся.</p>
				<p>Не воспротивися, благородне, неправедному властолю́бцу и губителю,/ но отступа́ше ему земнаго царствия маловре́мянную славу,/ единаго же Небеснаго Царствия взыскал еси, <style>егоже</style> и наследова,/ тем Христу о нас молися, страстоте́рпче Дими́трие.</p>
				<p>Лукавый раб и льстец Борис тщашеся погубите тебе/ чароде́йственным волхова́нием и убийством неправедным,/ но сам убо вскоре увязе́ в сети своей от Бога,/ и разрушися его непра́ведное царство./ Ты же, благоверный, со Христом царствуеши во веки.</p>
				<p>
					<style>Слава, глас 6: </style>
				</p>
				<p>Возсия <style>Днесь</style> память твоя, Богоприя́тне,/ в <style>нейже</style> Богодарова́нными те чудесы/ ду́ши и телеса просвеща́еши верных,/ любезно и радостно припа́дающих к ти./ Темже хвалами псаломски вопием, рекуще:/ радуйся, святая отрасль Боголюби́вая,/ породившаяся от благочестиваго корене,/ радуйся, порожденное святым Крещением,/ пома́занное Духом Святым,/ радуйся незлобивый а́гнече,/ неправедно закла́нный от врага вкупе и злаго раба./ И сего ради точиши/ Богодарованныя ти чудеса неисчетныя приходящим ти с верою./ Темже, благоверный царевичу Димитрие,/ не престай моляся Христу Богу/ сохранити отечество твое, град и люди от враг ненаве́тны.</p>
				<p>
					<style>И ныне, Богородичен. На стиховне стихиры, глас 2</style>
				</p>
				<p>
					<style>Подобен</style>: Доме Евфрафов</p>
				<p>Яко воистинну/ благочестиваго корене святая о́трасль/ от младенства Богом избра́нная,/ <style>егоже</style> и возлюбив,/ неправедное заколе́ние претерпел еси.</p>
				<p>
					<style>Стих</style>: Радуйтеся, праведнии, о Господе,/ правым подобает похвала.</p>
				<p><style>Днесь</style> радуется Церковь Божия/ в <style>нейже</style> реки чудес/ многоцеле́бныя ти мощи/ источают верным благолепие,/ Дими́трие Боголюбе́зне.</p>
				<p>Стих: Насаждени в дому Господни/ во дворех Бога нашего процветут.</p>
				<p>Земное царство оставль,/ в Небесное Царство кротостию и незло́бием,/ яко на колесницу, возшел еси,/ своею кровию, яко багряницею царскою, одеян./ Тем проси нам у Христа мира и велия милости.</p>
				<p>
					<style>Слава, глас 2</style>:</p>
				<p>Приидите, вси русстии народи,/ христоимени́тое стадо Богослове́сное,/ благовернии князи со святители и всеосвяще́нный Собо́ре со всем народным множеством,/ воспоем Христа Спаса прославляющаго святых Своих,/ якоже и сего солнцесве́тлаго и благороднаго царевича Дими́трия,/ от младых ногтей крепкодушнаго покоя вооружника,/ поборника благоверию,/ заступника и помощника оте́честву своему,/ иже святым его именем дерзнувшаго нарещи себе розстри́га Гришка ерети́к,/ и царство, аки волк, восхити́вша,/ злопреле́стника и врага Церкви Божия силою Божиею победи́вшаго/ пришествия ради святых мощей своих во град Москву./ <style>егоже</style> в помощь призва́вше, непрестанно вопием:/ о, первомучеником сострадальче, благове́рный царевичу Дими́трие,/ моли Христа Бога таковаго безчества избавити/ и спастися душа́м нашим.</p>
				<p>
					<style>Тропарь, глас 2</style>:</p>
				<p>Яко благочестиваго корене Боголюби́вый произыде плод,/ яко а́гня незлобиво, неповинно во младенстве за́клан бысть/ от властолю́бца вкупе и злаго раба./ Тем, яко златы́ми крылы,/ душевною чистотою и младенческим незлобием/ к Небесней высоте возлетел еси, страстоте́рпче Димитрие./ И ныне кровь твоя от земли тайно вопие́т к Богу,/ яко Авеля праведнаго./ Сего ради покланяемся верою ти,/ славяще прославльшаго тя Бога,/ <style>егоже</style> моли стране нашей Богоуго́дне быти/ и сыново́м русским спастися.</p>
				<p>
					<style>Слава, ин тропарь, глас 1</style>:</p>
				<p>Всеоружеством Духа благодати вооруже́н быв/ и необорим столп и утверждение отечеству своему показа́ся,/ яко а́гнец незло́бивый, от врага неправедно заклан быв/ и в жертву непорочну Господеви принесе́ся./ И ныне дар благодати от всех Подвигополо́жника прием,/ источаеши всем исцеление, достохвальне благоверный царе́вичу княже Дими́трие./ Слава Восприи́мшему тя от земных в Небесная,/ слава Венчавшему тя венцем неувядаемым,/ слава Действующему тобою всем исцеление.</p>
				<p>
					<style>И ныне, Богородичен</style>
				</p>
				<p>
					<style>На велицей вечерни</style>
				</p>
				<p>
					<style>На Господи, воззвах: стихиры, глас 5</style>
				</p>
				<p>
					<style>Подобен</style>: Радуйся</p>
				<p>Радуйся, Церковь Божия дивная вправду,/ приемшая сокровище безценное,/ многочуде́сныя мощи благородныя,/ от <style>нихже</style> реки чудес проливаются,/ к нимже прибега́я/ и всяк с верою, не погрешит своего упования,/ но вскоре получит <style>егоже</style>, <style>Аще</style> просит,/ к немуже верно вопием:/ достохва́льный великий царевичу Димитрие,/ Христу молися даровати душам нашим мир и велию милость.</p>
				<p>Радуйся и веселися великохра́брый победоносче Димитрие,/ Боголюбивая твоя душа/ не прелести тлеющаго мира красоту, ни земнаго царства вожделе́,/ но Единому Богу от младенства душею прилепися/ и, Того взыскуя,/ кровь свою, яко воду, неповинно пролиял еси./ Тем ныне со Ангелы ликовству́еши, Христу молися/ даровати душам нашим мир и велию милость.</p>
				<p>Радуйся, предивный граде присноцвету́щий Москва,/ приобреты́й паки чудотворныя мощи,/ иже внутрь тебе порожде́нии бысть,/ от <style>нихже</style> течет источник исцелений неоскуде́емых,/ имиже изчезает бесо́вское множество,/ и многоле́тнии недузи и страсти исцеляются,/ и прогонимы бывают нечестивых шата́ния/ пособием благовернаго царевича Димитрия,/ тем, благоверный, Христу помолися/ даровати душам нашим мир и велию милость.</p>
				<p>
					<style>Слава, глас 8</style>:</p>
				<p>Приидите, новопросве́щеннии людие,/ давидски Божественными песнь ми новаго страстоте́рпца восхвалим,/ той бо от младенства в осмоле́тном возрасте, яко а́гня незлобиво, неправедное приим заколение/ от неправеднаго властолюбца и злаго раба,/ мужеу́мным смыслом и благонадежным упованием непорочну жертву предложи себе Богови,/ и о́наго убо злаго господоубийцу суд Божий постиже́,/ и неправедно его царство разрушися,/ и от злаго преле́стника врага Божия побежден быв./ Мы же, вернии, возопием:/ о страстоте́рпче великий царевичу Димитрие,/ Христу молися стране нашей на враги одоление даровати/ и душа́м нашим спасение и велию милость.</p>
				<p>
					<style>И ныне, Богородичен, глас тойже</style>
				</p>
				<p>
					<style>Паремии мученическия</style> (зри страницы 715-716; 791 - 792).</p>
				<p>
					<style>На литии стихиры, глас 8</style>:</p>
				<p>Паче плотскаго благоро́дия духовное яко Божие получил еси,/ Христу Богу от младенства душею прилепи́ся,/ всяко наслаждение мирское яко не суще оставль,/ достигл еси на Небесех перворо́дных множество,/ идеже с ними Троице, всех Богу предстоиши, со Ангелы веселя́ся,/ от Негоже нетле́нными венцы венчася яко страстоте́рпец непобедим,/ <style>егоже</style> моли о нас Единаго Человеколюбца.</p>
				<p>Якоже Давид похваляя вопиет:/ из уст младенец совершил еси хвалу,/ ты же, благородне Димитрие, сему слов еси исполнитель быв/ своим Боголюбным чистым житием, неповинною кровию./ Тем силою Святаго Духа свершил еси к Богу свое течение/ неповинным своим кровопролитием,/ иже нещадно заклан бысть, яко о́гня незлобив,/ и ныне вопиет кровь твоя к Богу, яко Авеля праведнаго,/ тем Христу молися помиловатися душам нашим.</p>
				<p>Ди́вны чудеса Твоя, Господи, ди́вны вправду/ и ни единоже слово довольно к похвалению чудес Твоих,/ яко удивляеши святыя Своя,/ како кости но́ги источают исцеления,/ якоже и сего новоявленнаго чудотворца Дими́трия/ одарил еси цело тело его во гробе лежаще, яко жи́во,/ чудеса творит неисче́тныя всем его чтущим,/ неоскудно многоразличная подает исцеления,/ славу и благодарение возсылающим/ Единому чудодействующему Богу,/ прославляющему святыя Своя.</p>
				<p>
					<style>Слава, глас 6</style>:</p>
				<p>Яко многоценное ми́ро,/ Христу Богу кровь свою принесл еси,/ от Негоже мзду твоего страдания прият венец нетленный,/ действием Святаго Духа чудоде́еши,/ неисчетная чудеса, приходящим с верою к тебе/ и сего ради вопие́м:/ победоносче благоверный царевичу Дими́трие,/ моли непрестанно Христа/ отечество твое во благоде́нствии устроити и врагом одолительно/ и спасти души наша.</p>
				<p>
					<style>И ныне, Богородичен</style>
				</p>
				<p>
					<style>На стиховнах стихиры, глас 8</style>
				</p>
				<p>
					<style>Подобен</style>: Что вас наречем</p>
				<p>Что тя наречем, Димитрие благородне,/ вышних желая до́льняя презрел еси,/ и конец жития осмоле́тным возрастом мученически совершив,/ венцем царским от Бога венчался еси/ яко сын царе́в и мученик непобедим,/ и вместо земных и тленных на Небеси нетленная восприял еси,/ моли спастися душам нашим.</p>
				<p>
					<style>Стих</style>: Праведник, яко финикс, процветет,/ и яко кедр, иже в Лива́не, умножится.</p>
				<p>Что тя наречем, прехва́льне,/ звезду, сияеши бо чудесы́,/ реку ли источа́еши бо недугом исцеления,/ всем человеком даруеши здравие и чудес дарование,/ и к Богу о всех ходатай,/ моли спастися душам нашим.</p>
				<p>
					<style>Стих</style>: Насаждени в дому Господни/ во дворех Бога нашего процветут.</p>
				<p>Что тя именуем, страстотерпче,/ родителя земнаго оставил еси,/ и Небеснаго Бога Отца получил еси,/ Вышний Иерусалим, матерь всех, возлюбил еси,/ идеже со Христом ныне царствуеши,/ великое твое страдание, а бо́льшая дарова́ния,/ моли спастися душам нашим.</p>
				<p>
					<style>Слава, глас 6</style>:</p>
				<p>Радуйся и веселися, преименитый граде присноцветущий Москва,/ израстивый таковаго благороднаго страстотерпца,/ произшедшаго из царских чресл,/ от сосцу матере младенческим незлобием/ и мужеумным смышлением от Бога,/ от души возлюбившаго Божественныя пении,/ и к Церкви Божии тщанием Боголюбивую душу свою просветив,/ милостынями и нищелюбием светло украшен,/ <style>егоже</style> Богоугодному житию позавидев диавол,/ воздвиже на него уготованнаго себе сосуда,/ злаго властолюбца и губителя Бориса,/ он же научением диаволим/ закла тебе благороднаго, яко агня незлобиво./ Но сий убо, неповинно закланным, на Небесех царствует,/ а заклавый его во веки мучится в геенне огненней,/ но убо, Боголюбивый победоносче,/ Христу молися помиловати люди/ и спасти души наша.</p>
				<p>
					<style>И ныне, Богородичен</style>
				</p>
				<p>
					<style>Тропарь, глас 2:</style></p>
				<p>Велика обрете тебе целебника в последнем роде,/ люди твои, рустии народи,/ новый страстотерпче Христов, благоверный царевичу княже Дими́трие,/ возсия бо на земли чудесы своими, яко звезда небосветлая,/ но, созрелый убо клас Христу, испив чашу,/ яко а́гнец непорочен, заклан бысть в жертву чисту,/ принесе себе Владыце всех,/ от Негоже победным венцем увязе́ся,/ просия мирови, яко солнце,/ прелести вся угасил еси/ и Соборную обогащаеши Церковь чудотворении,/ стране нашей на враги поборник,/ одержимым же различными недуги врач,/ всех нас освящаеши богатными даровании, всехвальне,/ и молитвами, святе, твоими всем даеши Божественное исцеление.</p>
				<p>
					<style>Слава, ин тропарь, глас 4</style>:</p>
				<p>Царскою диаде́мою одеян, Богомудре мучениче,/ за скипетр крест в руку приим,/ явися яко победоносец/ и всесожжения жертву священну себе принесл еси, Димитрие,/ показася изряден врач русской стране,/ образ в себе чудотворения нося,/ яко агнец непорочен, от раба заколение прият,/ убивающаго тело, души же коснутися не могуща./ Да плачется убо злый властолюбец,/ ты же, радуяся, предстоиши Святей Троице,/ молися стране нашей Богоугодне быти/ и сыновом русским спастися.</p>
				<p>
					<style>И ныне, Богородичен по гласу</style>
				</p>
				<p>
					<style>На утрени</style>
				</p>
				<p>
					<style>На Бог Господь: тропарь святому дважды</style>
				</p>
				<p>
					<style>Слава, и ныне, Богородичен</style>
				</p>
				<p>
					<style>По 1-й кафизме седален, глас 1</style>:</p>
				<p>От чресл царских произшед, цвет чистоты произникнут,/ плод благоверия возрасте́ осмоле́тным возрастом/ жилище бысть Пресвятому Духу,/ Божественными чудесы сияя, благородне Димитрие,/ мир мирови испроси и душам нашим велию милость.</p>
				<p>
					<style>Слава, и ныне, Богородичен</style>:</p>
				<p>Упование христиан, Пресвятая Дево,/ <style>егоже</style> родила еси Бога паче ума же и слова,/ непрестанно моли с Вышними Силами и со благоверным Димитрием/ дати оставление грехов наших всех и исправление жития/ верою и любовию приснославящим Тя.</p>
				<p>
					<style>По 2-й кафизме седален, глас 4</style>:</p>
				<p>Кровь свою, якоже алава́стр мира, Христу принесл еси,/ благоверный царевичу Димитрие,/ тем и Великий Преблагий Дародатель прослави тя и возвыси чудесы Своими благодатными,/ и сего ради память твою радостно почитаем, досточудне.</p>
				<p>
					<style>Слава, и ныне, Богородичен</style>
				</p>
				<p>Дево Всенепорочная, якоже Пресу́щнаго Бога рождшая,/ с новоя́вленным чудотворцем Димитрием Того непрестанно моли/ оставление прегрешений и исправление жития дати нам прежде конца,/ верою и любовию поющим Тя по долгу, Едина Всепетая.</p>
				<p>
					<style>По полиелее, седален, глас 8: </style>
				</p>
				<p>От младенства душею к Богу прилепися/ и сего ради венцем мучения от Него венчася яко предобр страдалец всече́стен,/ тем с мученическими лики веселяся и Небесныя дары приемлеши,/ имиже подаеши от всяких недуг здравие приходящим к тебе с верою и любовию,/ чтущим святую и многоцелебную память твою.</p>
				<p>
					<style>Слава, и ныне, Богородичен</style>:</p>
				<p>Яко Деву и Едину в женах Тя без Семене рождшую Бога плотию, вси ублажаем роди человечестии,/ ибо Огнь Божества вселися в Тя, яко Младенца дои́ши и Зиждителя, и Господа,/ темже Ангельский и человеческий род, достойно славим пресвятое Рождество Твое и согласно вопием Ти:/ моли Христа Бога согрешений оставление даровати воспевающим достойно славу Твою.</p>
				<p>
					<style>Степенна, 1 антифон, глас 4. Прокимен</style>: Возвеселится праведник о Господе/ и уповает на Него. <style>Стих</style>: Насаждени в дому Господни/ во дворех Бога нашего процветут. Всякое дыхание: <style>Евангелие от Луки, зачало 63 (12, 2-12)</style>
				</p>
				<p>
					<style>По 50-м псалме стихира, глас 8. Самогласен</style>:</p>
				<p>Из младенства и́згнан бысть земнаго царства,/ но Небесному Царствию от Бога сподобися,/ и ныне благодатный дар от Подвигоположника Христа совершенно восприи́м,/ неоскудно источаеши всем исцеления,/ и сего ради заклан бысть, яко а́гня,/ не сотворив зла никоегоже, ни супротивися супостату своему,/ но, яко птенец, последуя закланию его,/ и ныне, со Ангелы ликовствуя, Христу, Димитрие, молися,/ яко да милостив будет нам в день Страшнаго Его Пришествия.</p>
				<p>
					<style>Канон святому Димитрию, глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Воду прошед, яко сушу,/ и египетскаго зла избежав,/ израильтя́нин вопияше:/ Изба́вителю и Богу нашему пои́м.</p>
				<p>Многомилостивыя Твоея, Христе, помощи прошу,/ страстотерпца Твоего Дими́трия молитвами/ отве́рзи ми устне и просвети разум,/ да воспою светоносную его память че́стно.</p>
				<p>Пое́м Христа Бога нашего, просла́вльшаго благороднаго Своего угодника,/ Емуже, Дими́трие, молися/ помиловати нас, рабы твоя.</p>
				<p>За́клан бысть в изгна́нии, идеже и венец прият от Бога,/ но паки возвратил еси многоцелебныя ти мощи в природное твое отечество,/ идеже струи́ исцелений неоскудно источаеши нам.</p>
				<p>
					<style>Богородичен</style>
				</p>
				<p>Заступнице христианом, Помощнице скорбящим,/ Богородице Препетая, спаси Тебе почитающих.</p>
				<p>
					<style>Песнь 3</style>
				</p>
				<p>
					<style>Ирмос</style>: Несть свят, яко Господь,/ и несть праведен, яко Бог наш,/ <style>егоже</style> поет вся тварь:/ несть праведен, паче Тебе, Господи.</p>
				<p>От младых ногтей житие стяжа непорочно, добре преочи́стив свою душу,/ на высоту востече отроческих добро дея́ний,/ тем, благородне, со Христом царствуеши во веки.</p>
				<p>От враждебнаго раба и безчеловечнаго пролиял еси кровь свою неповинно, благоверный Димитрие,/ и сего ради вселися в вечная благая,/ яже уготова Бог любящим Его.</p>
				<p>Кровь свою, яко алава́стр мира, принесе Тебе угодник Твой Димитрий,/ <style>егоже</style> молитвами, Христе,/ возвыси рог христианский и стране нашей победы на враги даруй.</p>
				<p>
					<style>Богородичен</style>:</p>
				<p>Тебе вси и́мамы прибежище, стену и помощь христиане,/ и Тебе славим немолчно, Безневестная.</p>
				<p>
					<style>Кондак, глас 8</style>:</p>
				<p>Возсия <style>Днесь</style> благоцвету́щая отрасль благочестиваго ко́рене,/ от благоверных Российския страны доброра́сленный грозд израсте́/ и Христо́ви красен плод прозябе́./ Темже от земли Воззва́вый тя к вечным обителем,/ соблюдает и по убиении твоем невредимо тело твое,/ страдальчески обагрено кровию;/ благородне святе Димитрие,/ соблюдай отечество свое и град твой невредим,/ тому бо еси утверждение.</p>
				<p>
					<style>Седален. глас 8</style>:</p>
				<p>Вседушно измлада Христа возлюбив, Того премудростию наставляем,/ уступил еси земное царство заклавшему тя неправедно властолюбцу и губителю,/ и сего ради ныне на лоне Авраа́мле почиваеши, со Ангелы веселяся, Дими́трие благородне,/ моли Христа Бога грехом оставление даровати, чтущим любовию святую память твою.</p>
				<p>
					<style>Слава, и ныне, Богородичен</style>
				</p>
				<p>Безневестная Чистая Дево Богородице, Едина верным Предста́тельнице и покрове,/ бед, и скорбей, и лютых обстоя́ний всех нас избави,/ иже на Тя надежду имущих,/ и спаси души наша Божественными Своими молитвами.</p>
				<p>
					<style>Песнь 4</style>
				</p>
				<p>
					<style>Ирмос</style>: Услышах, Господи,/ смотре́ния Твоего таинство,/ разумех дела Твоя/ и прославих Твое Божество.</p>
				<p>Во цвете ю́ностном, во младенческом незлобии мира красоту́ оставил еси,/ пролия́ кровь свою неповинно,/ и ныне Небесных благ наслаждаешися с первородными множествы, Димитрие.</p>
				<p>Всемы́сленно последуя сродником своим,/ Роману и Давиду, самобра́тным по плоти,/ неправедно заклан бысть, якоже и о́на,/ с ними же молися благостроину быти отечеству твоему.</p>
				<p>Завистию властолю́бною разжен бысть раб, убийца твой,/ закала́ет тя, яко а́гня незлобиво,/ сам же праведнаго возмездия не убежа́.</p>
				<p>
					<style>Богородичен</style>:</p>
				<p>Бышшу Тя всех и святейшу Небесных чинов прославляем/ и велегласно вопием:/ о Мати Божия, певцы Своя сохрани и поганых нашествия разру́ши.</p>
				<p>
					<style>Песнь 5</style>
				</p>
				<p>
					<style>Ирмос</style>: Господи Боже наш, мир даждь нам,/ Господи Боже наш, стяжи́ ны,/ Господи, разве Тебе иного не вемы,/ Имя Твое именуем.</p>
				<p>Господь и Бог наш услыша воздыхание твое и слезы,/ прият кровь твою, якоже Авеля праведнаго,/ сего ради с ним безконечно царствуеши.</p>
				<p>Тезоименитно мирото́чцу, Димитрие, от Бога стяжа́ именова́ние,/ с ним же молися покорити под нозе стране нашей варварская стремления.</p>
				<p>Яко крин, мученическою светлостию процвел еси,/ действием Пресвятаго Духа благовонную благодать изцелений источаеши верным/ от цельбоноснаго ти гроба.</p>
				<p>
					<style>Богородичен</style>
				</p>
				<p>Укрепи, Владычице, присносла́вящих Тя, на супротивныя враги,/ яко праведнаго царя Давида на Голиафа,/ да Тебе славяще воспеваем:/ радуйся, покрове и Заступнице Христианом.</p>
				<p>
					<style>Песнь 6</style>
				</p>
				<p>
					<style>Ирмос</style>: Очисти мя, Спа́се,/ многа бо беззакония моя,/ и из глубины зол возведи, молюся:/ к Тебе бо возопих и услыша мя,/ Боже спасения моего.</p>
				<p>Всеоружством духа благодати вооруже́н быв,/ и непобедим заступник отечеству своему показался еси,/ <style>егоже</style>, благоверне, сохраняй от враг ненаветно.</p>
				<p>В непорочну жертву принесе́ себе,/ в неправедно вда себе заколе́ние, яко а́гня незлобиво,/ и сего ради со Ангелы ликуеши, Небесных благ наслаждаяся.</p>
				<p>Иже светлый твой праздник совершающих, Богомудре,/ моли град твой необорим сохранити,/ и отечеству на враги одоление даровати.</p>
				<p>
					<style>Богородичен</style>
				</p>
				<p>Душевныя ми страсти, Богородице, исцели,/ Иже безстрастия бывши источник и просветивши лики благоверных Рождеством Своим.</p>
				<p>
					<style>Кондак, глас 8</style>:</p>
				<p>Светило явися пресветлое <style>Днесь</style> Божественная память твоя,/ Богодарованная ти чудеса от всяких многоразличных недуг подают исцеления/ с верою призывающим тя,/ созывающи нас к похвалению прославльшаго тя Бога,/ <style>егоже</style> моли, страстотерпче благоверный Димитрие,/ мир мирови даровати/ и от видимых враг люди невредны сохранити, да зовем ти:/ радуйся, ты бо еси утверждение граду нашему.</p>
				<p>
					<style>Икос</style>
				</p>
				<p>Славу земную, яко истле́ющую оставль, нетленную на Небесех наследовал еси,/ чистый бо сосуд Святому Духу от младых ногтей быв,/ и закла́н бысть, яко непорочное а́гня,/ отнюду же Мздовозда́тель Бог, видев кротость твою, незлобие, да́ром чудес обогати тя,/ тем ныне пребываеши со Ангельскими лики и с перворо́дными множествы в неизглаголанней радости, Богомудре Дими́трие страстоте́рпче,/ моли непрестанно без вреда сохранити отечество твое и люди твоя, да зовем ти:/ радуйся, ты бо еси утверждение граду нашему.</p>
				<p>
					<style>Песнь 7</style>
				</p>
				<p>
					<style>Ирмос</style>: Божия снизхождения/ огнь устыде́ся в Вавило́не иногда́,/ сего ради о́троцы в пещи́ ра́дованною ногою,/ яко во цве́тнице, ликующе, поя́ху:/ благословен еси, Боже отец наших.</p>
				<p>Ни земнаго царства благородием, ни материя разлучения яко младенец не внимаше,/ но мужеу́мным смыслом вся сия предал еси в руце Богови,/ сам же на заколе́ние вдаде себе, вопия́ше:/ отец наших Боже, благослове́н еси.</p>
				<p>Всенародный глас ти приносим и мольбу, к тебе припа́дающе, благоверный Дими́трие,/ просим мира и грехом оставление поющим:/ отец наших Боже, благослове́н еси.</p>
				<p>Лучею крови твоея ту́чу бесо́вскаго озлобле́ния изсушил еси,/ чудоде́йственным дея́нием потопил еси пламень недуг и страсте́й наших, Богоблаженне.</p>
				<p>
					<style>Богородичен</style>:</p>
				<p>Закона, Дево, пременила еси естество Божественным Своим зачатием,/ паче естества родила еси Бога, вопиющим:/ благослове́н Бог отец наших.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халде́йский мучи́телъ/ Богочести́вым неи́стовно разжже́,/ силою же лу́чшею спасе́ны сия видев,/ Творцу и Изба́вителю вопия́ше:/ отроцы, благословите,/ священницы, воспойте,/ людие, превозносите во вся веки.</p>
				<p>Волнующеся море заклания твоего Божественным окормлением невредно преплыл еси,/ зависть тлетворнаго змия глубиною кро́ве твоея, Дими́трие, потопил еси,/ тем райская небурная пристанища достигл еси, вопиюще:/ отроцы, благословите, священницы, воспойте, людие, превозносите во вся веки.</p>
				<p>Не доволен бяше убийца твой о закла́нии твоем,/ но тщашеся от всех утаити злое умышление свое,/ но бысть всем я́ве,/ праведнаго же Суда Божия не може́ избежати.</p>
				<p>Псаломския песни, яко венец, в память твою приносим ти, блаженне,/ молим тя подви́гнутися на мольбу́ к общему Владыце всех,/ просити мира мирови, град же и люди твоя избавити от всяких бед и напастей.</p>
				<p>
					<style>Богородичен</style>:</p>
				<p>Гордыню и шата́ния, Богородице, низложи и советы неправедных разори,/ и зачина́ющих ра́ти погуби, и благове́рных десницу возвыси,/ да Твой, Пресвятая Дево, праздник славим.</p>
				<p>
					<style>Песнь 9</style>
				</p>
				<p>
					<style>Ирмос</style>: Вои́стинну Богородицу/ Тя исповедуем,/ спасе́ннии Тобою, Дево Чистая,/ с Бесплотными лики Тя велича́юще.</p>
				<p>Удо́брен добро́тою страданий твоих,/ победы на главе венец нося, на Небо востече яко преудо́брен победитель,/ тем нас всегда поминай, да тя непрестанно величаем.</p>
				<p>Твоя к Богу дерзновения пропове́дают бывающая от гроба чудеса твоя, благоверне,/ тем и нам свыше даждь помощь,/ уставля́юще наша болезни, и поганых шата́ния низложи.</p>
				<p>О Троице Пресвятая, благоприятно малое сие песнословие сотвори,/ и шу́яго мя стояния на Суде избави, и плени́цу согрешений моих расто́ргни/ молитвами благовернаго Дими́трия, да Тя непрестанно величаем.</p>
				<p>
					<style>Богородичен</style>:</p>
				<p>Бога рождшая, Дево,/ уязвленную грехми душу мою/ и вечнаго мя пламени избави молитвами Своими.</p>
				<p>
					<style>Светилен</style>:</p>
				<p>Яко цвет краснейший, от благовернаго прозябл еси корене, благочестне Дими́трие,/ обагрением страдания твоего, яко царскою порфирою, обагрился еси кровию,/ тем Божественную ти память любовию творящих от бед спасай.</p>
				<p>
					<style>Слава, и ныне, Богородичен</style>
				</p>
				<p>Стоящи окрест Тебе, девы Богомудрыя, Богороди́тельнице Мари́е,/ якоже царевы дщери, Сыну Твоему приведо́шася, Невесто Лепопречи́стая, яко Царю всяческих, <style>егоже</style>, Мати Дево Отрокови́це, о нас моли.</p>
				<p>
					<style>На хвалитех стихиры, глас 2</style>
				</p>
				<p>
					<style>Подобен</style>: Киими похвальными</p>
				<p>Киими духовными похвалами восхва́лим благовернаго царевича Димитрия,/ законнаго наследника и священнаго собора сына свету и дни,/ Ангелом собеседника, первому́чеником удобре́ние,/ страстотерпцем похвалу святоле́пную,/ иже от благаго корене святое порождение благоче́стием сияющаго,/ мучеником добро́ту необоримую,/ сосуда Богоизбраннаго Святому Духу,/ Ему же молися спасти души наша.</p>
				<p>Киими смире́нными пе́нии воспои́м страстотерпца, незлобиваго птенца́,/ неповинным заколением непорочну жертву принесшаго себе Бо́гови,/ звезду пресветлую, благоверным похвалу благочестивую,/ Церквам единомышление и благостоя́ние,/      святителем украшение святолепное,/ христианом славу велехвальную,/ Христу молитвенника о душа́х наших.</p>
				<p>Киими недостойными устна́ми возвеличим благовернаго царевича Дими́трия,/ <style>егоже</style> Христос прослави чудесными дарова́нии/ и от различных недуг показа того цели́теля,/ реку чудес неисчерпаемых Христо́вым пособием и мужеу́мным смышлением,/ крепкаго во бранех помощника,/ врагом победителя, бесо́м прогонителя/ и молитвенника о душах наших.</p>
				<p>
					<style>Слава, глас 8</style>:</p>
				<p>Приидите <style>Днесь</style>, рустии собори,/ и видите незлобиваго а́гнца,/ закла́ннаго неповинно, победоносца Дими́трия,/ телом убо во гробе положен бысть яко мертв,/ душею же на Небесех со Ангелы и мученики ликовствует,/ нетленно обретеся святое тело его и Богодарова́нная его чудеса,/ емуже поюще возопие́м:/ страстоносче Христов Дими́трие,/ смолебники прием Ангельския лики и мученики,/ молися Пресвятей Троице верно чтущим тя мир и здравие даровати,/ на враги одоление и спасти души наша.</p>
				<p>
					<style>И ныне, Богородичен</style>:</p>
				<p>Владычице, приими молитву раб Твоих/ и избави нас/ от всякия нужды и печали.</p>
				<p>
					<style>В той же день</style>
				</p>
				<p>
					<style>Святаго священномученика Садофа и с ним 128 мученик, при Савории царе в персех</style>
				</p>
				<p>
					<style>Тропарь, глас 4: </style>И нравом причастник<strong/>:</p>
				<p>
					<style>Кондак, глас 4</style>:</p>
				<p>Владычню речению усердно в подобстве последова,/ яко убо пастырь добрый душу свою за Христовы овцы положил еси,/ священномучениче Садофе, молим тя, многострадальне,/ моли пастырем начальника Христа/ и нас причести деснаго овец стояния,/ да воспоем ти:/ радуйся, священный отче Садофе,/ иже за Христа кровь свою излиявый.</p>
			</section>
		</section>
		<section>
			<title>
				<p>В 20-й день</p>
			</title>
			<section>
				<title>
					<p>Свята́го великомученика Артемия</p>
				</title><p>
					<style>На Господи, воззвах: стихиры на 6, глас 4</style>
				</p>
				<p>
					<style>Подобен</style>: Яко до́бля:</p>
				<p>Многообра́зными му́ками лю́тых ран,/ преда́в казни́ти многострада́льное и терпели́вейшее тело твое́, Богомудре Артемие,/ не отве́рглся еси Христа, ни куми́ром поже́рл еси,/ но терпе́л еси, я́коже ино́му стра́ждущу,/ ожида́я будущих воздая́ний/ и безсме́ртнаго благосла́вия.</p>
				<p>Пове́шен, стру́жемь и ка́мением сдробля́емь,/ и желе́зом отвсю́ду изнуря́емь, и мече́м усека́емь,/ непоколеби́м пребы́л еси,/ на ка́мени мы́сленнем водрузи́в души́ твоея́ стопы́, сла́вне./ Сея́ ра́ди побе́ды Ангелом и мучеником сочетался еси,/ Света неизрече́ннаго исполня́емь.</p>
				<p>Исцеле́ний благода́ти лю́бящим тя/ всегда источа́ют, славне, твоя́ мо́щи,/ и потопля́ют стра́сти и неду́ги, Арте́мие,/ и прого́нят лука́вых де́монов полки́, напая́ют же верных сердца́,/ прозяба́ющая доброде́телей плоды́ Божественныя/ и благочестия знание.</p>
				<p>
					<style>Слава, глас 2. Студи́тово</style>:</p>
				<p>Разу́мнаго светильника веры, Артемия почтим,/ яко обличи́ царя́ ме́рзскаго,/ и кровию муче́ния его Церковь Бог обагри́./ Тем и прия́т исцелений благодать незави́стную/ исцеля́ти неду́ги верно приходящих к ра́це моще́й его.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен:</style> Егда от Древа:</p>
				<p>Егда́ Нескве́рная А́гница ви́де Своего Агнца,/ на заколе́ние, яко человека, волею влеко́ма,/ пла́чущи, глаго́лаше:/ безча́дствовати Мя ныне тщи́шися, Христе, Рождшую Тя,/ что сие́ сотвори́л еси, Изба́вителю всяческих,/ оба́че воспеваю и славлю Твою, ю́же па́че ума́ и сло́ва,/ крайнюю благость, Человеколюбче.</p>
				<p>
					<style>На стиховне Октоиха. Слава, глас 6:  </style>
				</p>
				<p>За Христа законно пострада́в, Артемие,/ и с чу́вственным царе́м у́мнаго низложи́в врага,/ достойно приял еси от Страстополо́жника Спа́са вене́ц/ и ныне на Небесе́х со Ангельскими ра́дуешися чи́ны,/ Вышняго светоли́тия наслажда́лся я́сно/ и Триипоста́сному и Первому Свету причаща́яся оби́льно./ Темже и мы, благовернии лю́дие и любому́ченицы,/ пе́сньми вопие́м ти:/ радуйся, адама́нте непобеди́мый душе́ю и крепкий ору́жниче Христов;/ радуйся, ле́сти и́дольския потреби́телю/ и истины побо́рниче светлый./ Но моли́ся Господу/ и нам житием Боголюби́вым/ с тобо́ю получи́ти стоя́ние/ при Престо́ле Величествия Его.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Тридневен</p>
				<p>Ви́дящи Тя распина́ема, Христе, Тебе Ро́ждшая вопия́ше:/ что стра́нное е́же вижу та́инство, Сыне Мой;/ ка́ко на Дре́ве умира́еши, плотию повешен, Жизни Подателю.</p>
				<p>
					<style>Тропарь, глас 4</style>:</p>
				<p>Истинною бо Христовою верою/ утве́рждься, страстотерпче,/ мучителя злочести́ва царя/ победил еси со идольским того возноше́нием./ Тем от Царя Великаго, вечно царствующаго,/ пресветлым венцем победным одаре́н бысть,/ вся исцеляяй болящия и призывающия тя, Артемие великий,/ моли Христа Бога/ спасти души наша.</p>
				<p>
					<style>Слава, и ныне, Богородичен или Крестобогородичен</style>
				</p>
				<p>
					<style>На утрени</style>
				</p>
				<p>
					<style>Оба канона Октоиха, без мученичнов</style>
				</p>
				<p>
					<style>И святаго канон на 6, <style>егоже</style> краегранесие</style>: Твою подаждь ми богатную благодать, блаженне. <style>Иосиф. Глас 2</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Во глубине́ постла́ иногда́/ фараони́тское всевоинство Преоруже́нная Сила,/ вопло́щшееся же Сло́во всезлобный грех потреби́ло есть,/ Препрославленный Господь, славно бо прославися.</p>
				<p>По́двигом, мучениче, добрым яко подвиза́вся и све́тлыя венцы́ прии́м,/ Свету предстои́ши, просвета́емь по прича́стию Невеще́ственному,/ тем молим тя: просвети́ нас молитвами твоими.</p>
				<p>Светлый твой, мучениче, праздник/ вся созва́ ра́достно на трапе́зу <style>Днесь</style>,/ предложи́в страдания твоих боре́ния, му́жество и противле́ние,/ и́миже насы́щшеся, верою тя и любовию ублажаем.</p>
				<p>Умерщвле́на на Кресте́, преблаже́нне,/ Недомы́сленнаго плотию поразуме́л еси Го́спода, Жизни Вино́вника,/ во́льную возлюбил еси ме́ртвость, юже от страда́ний:/ тем безсме́ртную славу получил еси.</p>
				<p>
					<style>Богородичен</style>:</p>
				<p>Воплоти́вся из Тебе боголепно Слово Безплотное/ премно́жеством человеколюбия, Пречи́стая,/ к страсте́м прибли́жися и безстрастие челове́ком источи́/ Препрославленный Господь,/ славно бо прославися.</p>
				<p>
					<style>Песнь 3</style>
				</p>
				<p>
					<style>Ирмос</style>: Процвела́ есть пусты́ня, яко крин, Господи,/ языческая неплодя́щая церковь,/ пришествием Твоим,/ в <style>нейже</style> утверди́ся мое сердце.</p>
				<p>Му́ченическими украси́тися венцы́, славне, жела́я,/ я́звы понесл еси и растерза́ния горьких боле́зней,/ Божественною благода́тию.</p>
				<p>Не потрясе́ столпа́ твоего́ се́рдца, всемудре,/ люте́йшее приложе́ние мук,/ утверди́ся бо на Разу́мней Ка́мени неподви́жнем.</p>
				<p>На дре́ве пове́шен и ча́стыми отвсю́ду терза́нии окружа́емь,/ твои́ми очесы́ к Могу́щему спасти́ взира́л еси, достославне.</p>
				<p>
					<style>Богородичен</style>:</p>
				<p>Вопло́щся хотением от крове́й, Владычице, Твоих пречистых, Господь/ спасает человечество и мно́жества мучеников собра́.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Царю веко́в угожда́я,/ царя беззаконнаго всякий совет отрази́л еси, славне,/ и истука́нным не поже́рл,/ того ра́ди жертву тебе сама́го принесл еси пожре́нному Слову,/ пострада́в крепко./ Тем и чудес источа́еши струи́,/ стра́сти исцеля́я верно приходя́щих к тебе,/ страстотерпче Артемие,/ моли Христа Бога грехо́в оставле́ние пода́ти/ чту́щим любовию святую память твою.</p>
				<p>
					<style>Слава, и ныне, Богородичен</style>
				</p>
				<p>Солнца о́блаче умнаго,/ Божественнаго Света светильниче златокова́нный,/ Нескве́рная, Небла́зная, Всенепорочная Владычице,/ омраче́нную ду́шу мою́ ослепле́нием страсте́й,/ безстра́стия заре́ю просвети́, молюся,/ и оскверне́нное мое се́рдце омы́й пото́ки умиле́ния,/ покая́ния же слеза́ми, и от тиме́ния мя очи́сти дел моих,/ да любовию зову́ Ти:/ Богородице Приснодево,/ моли Христа Бога прегрешений оставле́ние пода́ти ми,/ Тебе бо име́ю надежду, раб Твой.</p>
				<p>
					<style>Крестобогородичен</style>:</p>
				<p>Агнца и Па́стыря, и Изба́вителя Агница зря́щи на Кресте́,/ восклица́ше, пла́чущи и горько рыда́ющи, вопия́ше:/ мир у́бо радуется, прие́мля Тобою избавле́ние,/ утро́ба же Моя гори́т, зря́щи Твое распя́тие,/ е́же терпи́ши за милосердие ми́лости./ Долготерпели́ве Господи, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ верою пою́щим Божественныя стра́сти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Прише́л еси от Девы не хода́тай, ни Ангел,/ но Сам, Господи, воплощен,/ и спасл еси всего мя человека,/ тем зову Ти: слава силе Твоей, Господи.</p>
				<p>Уподо́бився Распя́тому,/ на древе во́лею возвы́сился еси,/ протяза́емь и суро́вейше стру́жемь,/ совлача́яся ко́жных риз умерщвле́ния.</p>
				<p>Боле́зни твоя плотски́я и лю́тых просте́ртие/ неболе́зненный поко́й, мучениче, я́ве тебе́ исхода́таиша,/ <style>егоже</style> ныне насыщайся, всяку болезнь облегча́еши от душ наших. </p>
				<p>Равноа́нгельну бы́вшу тебе страда́ний све́тлостьми,/ руко́ю Ангеловою посылает тебе пищу, Небесный Хлеб,/ Жизнь наша, укрепля́ющую тя, мучениче достославне.</p>
				<p>Бога́тыми тя украси́ благодать Духа дарова́нии, всемудре,/ тем вся́ческия неду́ги, мучениче всече́стне, отго́ниши,/ верою прибега́ющих ти.</p>
				<p>
					<style>Богородичен: </style>
				</p>
				<p>Деву Тя по рождестве́, Нескве́рная, Нетле́нну Христос соблюде́,/ благоволи́вый во утро́бе Твоей всего мя человека восприя́ти/ кра́йнею бла́гостию.</p>
				<p>
					<style>Песнь 5</style>
				</p>
				<p>
					<style>Ирмос</style>: Хода́тай Богу и человеком был еси, Христе Боже,/ Тобою бо, Владыко, к Светоначальнику, Отцу Твоему,/ от но́щи неве́дения/ приведе́ние и́мамы.</p>
				<p>Свеща́ светоза́рная ви́ден был еси Духом, Артемие,/ ве́рный просвеща́ющи и лука́вствия разгоня́ют; и/ мрачных и тьмы испо́лненных духо́в.</p>
				<p>На Ка́мени Живо́тнем душе́вныя стопы́ водрузи́в,/ ка́мением сгнета́емь и боле́зньми окружа́емь,/ и́стинный страстотерпец непрекло́нен пребы́л еси.</p>
				<p>Ты честны́ми вооруже́н Духа си́лами,/ трезу́бцев остроты́, мучениче доблему́дренне, небре́гл еси,/ в ни́хже спопра́в жа́ла вра́жия.</p>
				<p>
					<style>Богородичен</style>:</p>
				<p>Крест и погребе́ние, из Тебе волею нас ра́ди Рожде́йся претерпе́в, Владычице,/ свиде́теля крепча́йша Артемия Своих страда́ний,/ яко Крепкий, соде́лал есть.</p>
				<p>
					<style>Песнь 6</style>
				</p>
				<p>
					<style>Ирмос</style>: В бе́здне грехо́вней валя́яся,/ неизсле́дную милосе́рдия Твоего призыва́ю бе́здну:/ от тли, Боже, мя возведи́.</p>
				<p>Агнец и заколе́ние всеце́лое,/ мучениче, прине́слся еси, Артемие,/ во́льное распя́тие в наше Прии́мшему воззва́ние.</p>
				<p>Неосла́бными я́звами сокруша́емо/ тело твое, Артемие, терпели́вейшее,/ душевное благоро́дие соблю́л еси,/ ве́рою неврежде́нное.</p>
				<p>Неду́гов нас изба́ви, мучениче,/ искушений страсте́й же, и скорбе́й,/ к тебе притека́ющия,/ подража́телю Спасов, Артемие.</p>
				<p>
					<style>Богородичен</style>:</p>
				<p>Обурева́емаго в пучи́не скорбе́й/ и потопля́ема наше́ствиями треволне́ний,/ спаси, Богородице Дево, раба Твоего.</p>
				<p>
					<style>Кондак, глас 2</style>
				</p>
				<p>
					<style>Подобен</style> Твердыя</p>
				<p>Благочести́ваго и венцено́снаго мученика,/ на враги́ побе́ды взе́мшаго одоле́ние,/ соше́дшеся, достойно песньми восхва́лим Артемия,/ превели́каго в мученицех,/ чуде́с же да́теля пребога́таго,/ мо́лится бо Господу о всех нас.</p>
				<p>
					<style>Икос</style>:</p>
				<p>Кто по́двиги твоя довле́ет изглаго́лати, страстотерпче,/ или болезни твоя, я́же му́жески претерпел еси за веру Господню,/ и дарова́ния, и́хже сподо́бился еси,/ не довле́ют уста́ человеческая пове́дати,/ му́дростию бо укра́шен и мужеством,/ богатство возненави́дев и досто́инство привре́менное,/ во́ин явился еси и́скреннейший,/ моля́ся у́бо Го́споду о всех нас.</p>
				<p>
					<style>Песнь 7</style>
				</p>
				<p>
					<style>Ирмос</style>: Богопротивное веле́ние беззако́ннующаго мучи́теля/ высо́к пла́мень вознесло́ есть./ Христос же простре́ Богочести́вым отроко́м ро́су духовную:/ Сый благословен и препрославлен.</p>
				<p>Непобеди́мь смысл неруши́мою души́ тве́рдостию, Артемие, стяжа́в,/ вра́жия кова́рства, мучениче, упраздни́л еси,/ поя́ изря́днейше:/ Сый благословен и препрославлен.</p>
				<p>Струя́ми крове́й твоих/ возвышенный мук огнь угаси́л еси, блаженне,/ и росо́ю Духа облия́емь, радуяся взывал еси:/ Сый благословен и препрославлен.</p>
				<p>Исцеле́ний дарова́ния источа́я,/ страсте́й разжже́ния угаша́еши Божественною благодатию,/ отгоня́еши же ду́хи присеще́нием твоим,/ воспевая, присносло́вый:/ Сый благословен и препрославлен.</p>
				<p>
					<style>Богородичен</style>:</p>
				<p>Мертвым Источи́вшаго безсмертие,/ Дево Всенепорочная, Боголепно родила́ еси./ Того у́бо моли́ умертви́ти наша стра́сти телесныя, Чистая,/ и вечныя сподо́битися жизни.</p>
				<p>
					<style>Песнь 8</style>
				</p>
				<p>
					<style>Ирмос</style>: Пещь иногда́ о́гненная в Вавилоне де́йства разделя́ше/ Божиим велением, халде́и опаля́ющая,/ ве́рныя же ороша́ющая, поющия:/ благословите вся дела Господня Господа.</p>
				<p>Язвами лю́тыми тело твое, трезу́бцы же изнуря́емо, претерпел еси,/ взира́яй на воздая́ние будущее,/ е́же подае́т тебе зову́щу, славне,/ всяческих Бог, Владыка же и Господь.</p>
				<p>Кровьми́ твоими земля освяти́ся,/ и врачевство́ яви́ся тело твое многострадальное,/ всякий неду́г, всяко озлобле́ние и всякий де́монский всегда вред отгоня́/ от верно прибегающих к тебе.</p>
				<p>Украше́ние страдальцев явился еси,/ яже в мире благочестному́дренно отри́нув/ и па́че премирная худе́йшим искупу́я/ честно́ю же, прехвальне, кровию, воспевая:/ благословите вся дела Господня Господа.</p>
				<p>
					<style>Богородичен</style>:</p>
				<p>Исте́кшия ны горьким дре́ва вкушением/ и па́дшия поползнове́нием возста́вила еси, Пречистая,/ Содетеля ро́ждши Слово Ипоста́сное, Чистая./ Ему́же вопие́м:/ благословите вся дела Господня Господа.</p>
				<p>
					<style>Песнь 9</style>
				</p>
				<p>
					<style>Ирмос</style>: Безначальна Родителя Сын, Бог и Господь,/ вопло́щся от Девы, нам яви́ся,/ омраче́нная просвети́ти, собра́ти расточе́нная;/ тем Всепетую Богородицу велича́ем.</p>
				<p>Ви́дети восхоте́в добро́ты Небе́сныя,/ ви́димыя добро́ты мира прете́кл еси,/ и, добротворе́ньми страдальцев украси́вся, мучениче доблему́дренне,/ добрых кра́йнейшее, веселя́ся, восприя́л еси.</p>
				<p>Яко у́тро, яко солнце,/ память твоя, просвеща́ющи верных сердца́, блаженне, возсия,/ ты бо и Света и Дне светови́дный явился еси насле́дник,/ разоряяй, Артемие, мглу душ наших.</p>
				<p>Взыгра́им, челове́цы, духовно ликовству́юще,/ Артемия память, Божественнаго мученика,/ поем Богу с похвало́ю,/ Чу́дному су́щу во святых/ и освяща́ющу верою Того честву́ющия.</p>
				<p>Ра́ка твоя, точа́щи непрестанно исцеле́ния,/ ве́рныя созыва́ет любовию почерпа́ти/ на теле́сное здравие и душевное истинно спасение,/ всеблаженне Артемие,/ молитвенниче о благохва́лящих тя.</p>
				<p>
					<style>Богородичен: </style>
				</p>
				<p>Светом мя просвети́ лица Твоего, Господи,/ уны́ния тьмою покрове́ннаго,/ име́я молящую Тя, Сло́ве,/ Истинную Чистую Матерь Твою,/ и Ангельский силы, и преславнаго Артемия.</p>
				<p>
					<style>Светилен</style>
				</p>
				<p>
					<style>Подобен:</style> Свете неизменный</p>
				<p>Свет в се́рдцы твоем возсия́в, Артемие страстотерпче,/ горча́йшия му́ки претерпе́вшу мужественно;/ и исцелений благодать прия́л еси свыше,/ немощныя исцеля́ти всегда.</p>
				<p>
					<style>Богородичен</style>:</p>
				<p>Свет просия́вый безде́тно из Отца прежде веко́в,/ в лето ныне напосле́док из Тебе, Дево, прозябе́ на спасение мира,/ к Немуже не оста́ви о мире молитися.</p>
				<p>
					<style>На стиховне Октоиха. Слава, глас 6</style>:</p>
				<p><style>Днесь</style> вселе́нная вся страстотерпца просвеща́ется заря́ми,/ и Божия Церковь цве́ты украша́ема, Артемие, вопие́т ти:/ уго́дниче Христов и предста́телю те́плый,/ не преста́й моля́ся о рабе́х твои́х.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>. Тридневен</p>
				<p>Ви́дящи Тя распина́ема, Христе, Тебе Ро́ждшая вопия́ше:/ что стра́нное е́же вижу та́инство, Сыне Мой;/ како на Дре́ве умира́еши, плотию повешен, Жизни Подателю.</p>
				<p>
					<style>На Литургии: Блаженна, Октоиха на 4: и мученика песнь 3, на 4. Прокимен, глас 7:</style> Возвеселится праведник о Господе и уповает на Него. <style>Стих</style>: Услыши, Боже, глас мой, внегда молитимися к Тебе. <style>Апостол к Тимофею, зачало 292.</style> Аллилуиа, <style>глас 4</style>: Праведник, яко финикс, процветет: <style>Евангелие от Иоанна, зачало 52. Причастен</style>: В память:</p>
				<p>В той же день</p>
				<p>
					<style>Праведнаго Арте́мия Верко́льскаго</style>
				</p>
				<p>
					<style>службу зри 23 июня </style>
				</p>
				<p>
					<style>Тропарь, глас 2</style>:</p>
				<p>Вышняго повеле́нием тучено́сным облако́м небо помрачи́вшим,/ и молниям блиста́ющим,/ грому же возшумевшу с преще́нием,/ испусти́л еси душу твою в ру́це Господеви, прему́дре Артемие,/ и ныне предстоиши Престолу Владыки всех,/ о иже верою и любовию приходящим к тебе, подая исцеление всем неотло́жно,/ и моляся Христу Богу, спастися душам нашим.</p>
				<p>
					<style>Кондак, глас 8</style>:</p>
				<p>Возсия́ <style>Днесь</style> пресветлая память премудраго Артемия;/ Богоданная благодать, яко ре́ки, изливает от целебных мощей его, ди́вная исцеления,/ и́миже от многоразличных неду́г избавляемся с верою приемлюще я и взывающе:/ радуйся, Артемие Богомудре.</p>
				<p>
					<style>Молитва </style>
				</p>
				<p>
					<style>Святому Артемию Веркольскому, чудотворцу</style>
				</p>
				<p>Святый угодниче Божий, праведный Артемие, при́сный хранителю святыя веры Православныя, и близкий защитниче всего севернаго края Российския страны́! При́зри милостивно на усердную молитву нас, грешных, и твоим благомощным предстательством испроси нам у Господа прощение согрешений наших, преспе́яние в вере и благочестии и ограждение от козней диавольских. Моли Господа, да хранит в здравии и непременя́емем благополучии верных людей Своих, да подаст стране нашей мир и тишину, а нам нелицемерное послушание; да сподобит всех нас получити, по христианстей кончине, Небесное Царствие, идеже вси праведнии вместе с тобою вечно славят Отца, и Сына, и Святаго Духа. Аминь.</p>
			</section>
		</section>
		<section>
			<title>
				<p>В 21-й день</p>
			</title>
			<section>
				<title>
					<p>Преподо́бнаго отца нашего Иларио́на Великаго</p>
				</title><p>
					<style>На Господи, воззвах: стихиры на 6, глас 4</style>
				</p>
				<p>
					<style>Подобен</style>: Зва́нный свыше</p>
				<p>Кроток душею и сердцем,/ егда́ тя Божественное раче́ние уязви́/ и священными восхождении отлучи́тися мирски́х смущений покори́,/ тогда вооружи́вся силою Креста,/ на демоны устремился еси, всеблаженне, боре́нием/ и сплел еси победы диади́му./ И ныне водворя́ешися во све́тлостех святых,/ с нимиже и нам испроси просвещение, и мир, и согрешений избавление.</p>
				<p>Светода́тельными зарями/преславно, отче достославне, исцелений твоих/ просвеща́еши подсо́лнечную,/ неду́гов разреша́яй тьму глубочайшую,/ тем тя солнце иное познава́ем/ и мона́шествующих утверждение,/ и наставника спасаемых Божественным Ду́хом./ И ныне память совершаем твою светлую и спасительную, Иларио́не,/ прегрешений тобою разрешение прие́млюще.</p>
				<p>Воздержанием телесныя страсти, отче,/ покорил еси разумному души́/ и, безстрастия крилы́ укра́шен,/ благодать приял еси цели́ти, преподобне, человеков не́мощи,/ и отгони́ти духо́в лука́вствия,/ и спасати притекающия к тебе./ Темже ли́цы тя блажа́т мона́шествующих, достославне,/ и почитает вся тварь, Иларионе, подвиги твоя.</p>
				<p>
					<style>Слава, глас 2. Анатолия</style>:</p>
				<p>От юности твоея нося совершенства мудрость,/ возложи́в на себе, Иларионе, и́го Христово/ и житию́ поревнова́л еси Божественнаго Анто́ния,/ равными ме́рами добродетели подо́бяся,/ изсуши́л еси плоть, ска́чущу, аки жребя́,/ яко до́лжно бе души́ покори́ти,/ постное течение совершив./ Но, о блаженнейше отче и чудоде́йственне Богоно́се,/ память твою любовию совершающим/ проси очищения и ве́лия милости.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен:</style> Егда от Древа</p>
				<p>Древу Кре́стному Тя, Иисусе, пригвожде́на зря́щи,/ Неискусобра́чная, плачущи, глаго́лаше:/ Чадо Сладкое, почто́ оставил еси Мене, рождшую Тя, едину,/ Све́те неприступный Пребезнача́льнаго Отца,/ потщи́ся и просла́вися, яко да славу получа́т Божественную,/ иже Божественныя страсти Твоя сла́вящии.</p>
				<p>
					<style>На стиховне Октоиха</style>
				</p>
				<p>
					<style>Слава, глас 8. Самогласен</style>:</p>
				<p>Духа Святаго исполнен быв преподобный Иларио́н,/ де́монския ко́зни упраздни́,/ кресто́м бо вооружи́вся и в нем дерза́я,/ вся неду́ги словом исцели,/ душевныя убо страсти,/ теле́с же всякую я́зю./ Того молитвами, Христе,/ низпосли́ нам мир яко Человеколюбец.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: О преславнаго чудесе</p>
				<p>Ю́ница Нескверная,/ Юнца́ видящи на Древе пригвожда́ема волею,/ рыдающи жа́лостне:/ увы́ Мне, вопия́ше, любимейшее Чадо,/ что Ти сонм воздаде́ безблагода́тный еврейский,/ хотя Мя обезча́дствовати от <style>Тебе</style>, Вселюбе́зне.</p>
				<p>
					<style>Тропарь, глас 8</style>:</p>
				<p>Слез твоих тече́ньми пусты́ни безплодное возде́лал еси/ и, иже из глубины́ воздыха́ньми, во сто трудо́в уплодоноси́л еси,/ и был еси светильник вселенней, сияя чудесы́,/ Иларионе, отче наш:/ моли Христа Бога спастися душа́м нашим.</p>
				<p>
					<style>Слава, ин тропарь, глас 8</style>:</p>
				<p>Яко и́ноков утверждение, наставник же гра́ждан пустынных,/ и чудотворец благодатию Великому Антонию подо́бяся,/ помощник в страсте́х бе́дствующим неотступен, Иларионе отче наш,/ моли за чтущия святую память твою.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>На утрени</style>
				</p>
				<p>
					<style>Оба канона Октоиха, без мученичнов, и святаго на 6, <style>егоже</style> краегранесие:</style> Светлость пою, всеблаженне, твоих чудес.</p>
				<p>
					<style>Феофаново. Глас 2</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Во глубине́ постла́ иногда/ фараони́тское всево́инство Преоруже́нная Сила,/ Вопло́щшееся же Слово всезлобный грех потреби́ло есть,/ препрославленный Господь славно бо прославися.</p>
				<p>Светоно́сное и светови́дное житие́ твое, блаженне,/  прера́достно благохвали́ти усе́рдствующа,/ твоея светлости ти́хостию просвети́ мя, молюся,/ и греха́, отче, уныние отжени́.</p>
				<p>Всенра́вно, блаженне, к Богу, радуяся, приступи́л еси,/ вне плоти и мира быв,/ и ум нему́тен, утвержден воздержанием, соблюл еси,/ Божественным безстра́стием отсю́ду присвоя́яся.</p>
				<p>Светлыми ты заря́ми просвещаемь Безначальнаго и Несозда́ннаго Божества́,/ о́тча небрегл еси зловерия/ и многомяте́жнаго невежества того отврати́вся,/ Единей Троице сочетался еси.</p>
				<p>
					<style>Богородичен</style>:</p>
				<p>Возсия́вый Солнце из Тебе, Мати Присноде́во,/ из Отца прежде век Неви́димый,/ и видимым же преславно опису́емь телом,/ благочестия светом человеки просвети́л есть.</p>
				<p>
					<style>Песнь 3</style>
				</p>
				<p>
					<style>Ирмос</style>: На ка́мени мя веры утверди́в,/ разшири́л еси уста́ моя на враги моя,/ возвесели́бося дух мой, внегда пе́ти:/ несть свят, якоже Бог наш,/ и несть праведен паче Тебе, Господи.</p>
				<p>Ядовитых страсте́й востания,/ лечбо́ю по́стничества обложе́н,/ изсушил еси, приснопа́мятне, взывая:/ несть свят, якоже Бог наш,/ и несть праведен паче Тебе, Господи.</p>
				<p>Кожныя ме́ртвенныя ри́зы острога́в ноже́м воздержания,/ истка́л еси ризу спасения,/ вопия́ Творцу твоему:/ Ты еси Бог наш,/ и несть свят па́че Тебе, Господи.</p>
				<p>Укрепля́емь надеждею вечных/ и Богу приводи́мь, Богоносе, дла́ньми Богомудраго Антония,/ <style>егоже</style> подража́я, светильник был еси,/ преславными чудесы́ светя́ся, преподобне.</p>
				<p>
					<style>Богородичен</style>:</p>
				<p>Иже вся вообрази́вый хотением Боже́ственным,/ в человека вообрази́тися сподо́бися,/ созида́яся во утробе Твоей, Богородице./ Емуже ныне зовем:/ Ты еси Бог наш,/ и несть праведен, па́че Тебе, Господи.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Антония Боже́ственнаго духовне доброде́тельному житию поревновав,/ на ра́мена твоя взял еси крест Господа твоего,/ оставив жития́ все попече́ние/ и страсти умертвив, ду́хом пожи́л еси./ Тем и тварь преславными исполнил еси чудесы́, преподобне,/ Духа благодатию, Иларио́не, отче наш,/ моли Христа Бога грехо́в оставление дарова́ти/ чтущим любовию святую память твою.</p>
				<p>
					<style>Слава, и ныне, Богородичен</style>:</p>
				<p>Яко Деву и Едину в жена́х/ Тя, без Се́мене Рождшую Бога пло́тию,/ вси ублажаем ро́ди человечестии,/ огнь бо всели́ся в Тя Божества́/ и яко Младенца дои́ши Зижди́теля и Господа./ Тем Ангельский и человеческий род/ достойно славим пресвятое Рождество Твое и согласно вопием Ти:/ моли Христа Бога прегрешений оставле́ние дарова́ти/ покланяющимся верою пресвятому Рождеству Твоему.</p>
				<p>
					<style>Крестобогородичен</style>:</p>
				<p>А́гнца,и Пастыря, и Изба́вителя/ А́гница зря́щи на Кресте́, восклица́ше,/ плачущи и горько рыдающи, вопия́ше:/ мир убо радуется, прие́мля Тобою избавление,/ утроба же Моя гори́т, зря́щи Твое распятие,/ еже терпи́ши за милосердие милости,/ Долготерпели́ве Господи, милости бе́здно и источниче неисчерпаемый,/ умилосе́рдися и даруй согрешений оставле́ние/ верою поющим Божественныя страсти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Пою Тя, слухом бо, Господи, услышах и ужасохся,/ до мене́ бо и́деши, мене ища́, заблу́ждшаго./ Тем многое Твое снизхождение, е́же на мя,/ прославля́ю, Многоми́лостиве.</p>
				<p>Умертви́в плоти мудрова́ние,/ поток беззакония мяте́жи, преподобне, и демонских ко́зней избежа́в,/ к тихости Божественнаго Духа/ с праведными, отче, воспочи́л еси.</p>
				<p>Водны́ми слез тече́нии напаяемь, преподобне,/ душевную ни́ву многоплодну де́ланием я́ве Спасовым, отче, показал еси,/ постников умно́жив составле́ния.</p>
				<p>Причастием Святаго Духа укрепляемь, Богоно́се,/ лукавствия ду́хи низложи́л еси/ и силою Христовою немощны́я исцеля́еши,/ пророческою обогати́вся чистото́ю.</p>
				<p>
					<style>Богородичен</style>
				</p>
				<p>Храм Тя и Черто́г одушевле́нный,/ и мы́сленную трапе́зу, и светильник, Богомати Благословенная, разуме́ем,/ из Неяже су́щим во тьме Свет возсия,/ о́тча Существа́ Сияние.</p>
				<p>
					<style>Песнь 5</style>
				</p>
				<p>
					<style>Ирмос</style>: Просвещение во тьме лежащих,/ спасение отча́янных, Христе Спа́се мой,/ к Тебе у́тренюю, Царю́ мира,/ просвети́ мя сиянием Твоим:/ ино́го бо, ра́зве Тебе, бога не знаю.</p>
				<p>Яко молния, чистотою жития́ и жи́тельством безпло́тным подо́бяся, просияв в мире,/ тьмы предстателя отго́ниши, Богоблаже́нне,/ благочестия светом просвещаемь.</p>
				<p>Вся́ческими светя́ся, Богому́дре, чудодействы/ и благодатию Божественною озаре́н,/ всем познался еси сокровище исцелений лю́бящим,/ отче Богоприя́тне,/ яко други́й не́кий пророк Божий познава́емь.</p>
				<p>Све́тлостию твоих, отче, кро́тких исправле́ний/ мрачныя вражия силы прогна́л еси,/ и от тех ярости исхити́в к тебе прибега́ющия, Божественными твоими учении/ к вере просвети́л еси.</p>
				<p>
					<style>Богородичен</style>:</p>
				<p>Еди́ну нам во дву существу́ ви́димую Ипоста́сь, Едина Благослове́нная,/ родила́ еси неизреченно Божия Бога Слова,/ вопло́щшася за милость неизглаго́ланную./ Сего у́бо моли́ сохранити поющия Тя.</p>
				<p>
					<style>Песнь 6</style>
				</p>
				<p>
					<style>Ирмос</style>: В бе́здне греховней валя́яся,/ неизсле́дную милосердия Твоего призываю бе́здну:/ от тли, Боже, мя возведи.</p>
				<p>Единонача́лию служа́ Божества́ Безначальнаго,/ многоначалие облича́л еси,/ идольское нечестие упраздни́в, Богомудре, благодатию.</p>
				<p>Прозя́б, отче,/ яко финикс процвел еси в Церкви, всеблаженне Богомудре,/ плодо́в сладостию верных возвеселяя исполнение.</p>
				<p>Низложи́тель явился еси непобеда́мь лукавых духо́в, всеславне,/ богатотво́рная дарова́ния от Христа получив, блаженне.</p>
				<p>
					<style>Богородичен</style>
				</p>
				<p>Неискусому́жно, Дево, родила́ еси и ве́чнуеши Дева,/ являющи Истиннаго Божества, Сына и Бога Твоего, образы.</p>
				<p>
					<style>Кондак, глас 3</style>
				</p>
				<p>
					<style>Подобен</style>: Дева <style>Днесь</style></p>
				<p>Яко светильника незаходимаго умнаго тя Солнца,/ сошедшеся <style>Днесь</style>, восхваля́ем в песнех,/ возсиял бо еси сущим во тьме неведения,/ вся возводя́ к Божественней высоте́, Иларионе./ Темже вопием:/ радуйся, отче, всех по́стников основание.</p>
				<p>
					<style>Икос</style>:</p>
				<p>Возлюби́в Христовы Божественныя заповеди/ и возненавидев всего мира наслаждение,/ пришел еси усердно к Тому/ и был еси светильник, просвещая вся концы блистанием Духа./ Тем, припа́дая, молю тя:/ просвети и моя очи душевныя, воспе́ти твоя подвиги,/ яже показал еси на земли́ ра́ди будущия жизни./ Еяже ныне наслажда́яся, поминай вопию́щих ти:/ радуйся, отче, всех по́стников основание.</p>
				<p>
					<style>Песнь 7 </style>
				</p>
				<p>
					<style>Ирмос</style>: Богопроти́вное веление беззако́ннующаго мучителя/ высо́к пла́мень вознесло есть,/ Христос же простре́ Богочестивым отроко́м ро́су духовную,/ Сын благословен и препрославлен.</p>
				<p>Глагол вещание твое и чудес благодать Божественная/ во всю изы́де землю, всеблаженне,/ Богочестия зарею всем сияя верно исцеле́ний тишину́.</p>
				<p>Крестом ограждаемь Спасовым, неврежде́н пребыл еси,/ безумно окуси́вшуся де́монскому свире́пству о тебе, всемудре,/ весть бо Вышний Бог соблюдати Своя угодники.</p>
				<p>Яко столп непоколе́блен небесовысо́кий,/ яко стена́ неподви́жима, явился еси посто́м,/ просвещая чудесы́ и дая́ исцеления,/ и источа́я Божественныя догма́ты от источника приснотеку́ща Богодухнове́нных Писаний.</p>
				<p>
					<style>Богородичен</style>:</p>
				<p>Облак Дева Тя, правды Солнце, роди́ и Дева пребывши,/ дебельству́ плоти приобщи́вшася, Человека бывша за благоутробие и снизхождение:/ <style>егоже</style> воспеваем, яко препросла́влена.</p>
				<p>
					<style>Песнь 8</style>
				</p>
				<p>
					<style>Ирмос</style>: Пещь иногда́ огненная в Вавилоне де́йства разделя́ше,/ Божиим велением халде́и опаляющая,/ верныя же орошающая, поющия:/ благословите вся дела Господня Господа.</p>
				<p>Престол истинно чу́вствия был еси,/ Божественным разумом просвещаемь/ и Божиим повелением Богомудренно наставляем,/ и добродетелию светя́ся, зовы́й:/ благословите вся дела Господня Господа.</p>
				<p>Колесница та́инственная, носящая Имя Господне, явился еси, преподобне,/ све́тлостию дел и чудес явлением,/ и чистотою жития́, взывая:/ благословите вся дела Господня Господа.</p>
				<p>Сыноположе́н Божественною благодатию, снасле́дник Христов был еси/ и богатство Небесное, и Царство непрее́мное приял еси, Богоглаго́ливе, зовя:/ благословите вся дела Господня Господа.</p>
				<p>
					<style>Богородичен</style>:</p>
				<p>Ми́ро умное истоще́нное, Дево, именуема Сына чревоноси́ла еси,/ куре́нием Божества земныя благово́нствующа/ и от тли избавляющаго взывающия:/ благословите вся дела Господня Господа.</p>
				<p>
					<style>Песнь 9</style>
				</p>
				<p>
					<style>Ирмос</style>: Безначальна Родителя Сын, Бог и Господь,/ воплощен от Девы, нам явися,/ омраче́нная просвети́ти, собрати расточе́нная./ Тем Всепетую Богородицу величаем.</p>
				<p>Святых жилища проходи́ти сподо́бился еси, житие́ совершив свя́то, преподобне,/ и, яко су́щу праведну, тебе Трисветлый возсия́ Свет,/ и Того сопру́г веселие прия́ше.</p>
				<p>Трудо́в воздаяние от Христа прием и жизни вечныя я́ве причасти́вся,/ и паче ума благолепия добро́тами, отче, преизя́ществован,/ о поющих тя ко Владыце моли́ся.</p>
				<p>Яко кедр высокове́рхий добродетелию возвышаемь,/ во дво́рех, Богоносе, Божиих насажде́н был еси,/ и яко заключе́н огра́д, яко благоцветы́й рай явился еси,/ и яко источник кипящий исцелений дарования.</p>
				<p>
					<style>Богородичен</style>:</p>
				<p>Черто́г была еси паче ума Воплоти́вшагося Слова, Дево Богороди́тельнице,/ оде́яна славою добродетелей и укра́шена,/ тем Тя, Всенепорочная, Богородицу возвещаем.</p>
				<p>
					<style>Светилен</style>
				</p>
				<p>
					<style>Подобен</style>: Жены́, услышите</p>
				<p>Мирска́го пристрастия, яко стра́стна, уклонился еси/ и, безпи́щием плоть увяди́в, обновляеши брозды́ держа́щих/ и славою обогатился еси, чудоде́йствуя изрядная,/ пастыренача́льников верх, Богоприятне Иларионе.</p>
				<p>
					<style>Богородичен</style>:</p>
				<p>Во двух хоте́ниих и естества́х, Всенепорочная,/ Еди́ней же Ипоста́си раждаеши Бога неизреченно,/ нас ради обнищавшаго до Креста хотением/ и даровавшаго нам Божества́ богатство, Богомати Дево.</p>
				<p>
					<style>На стиховне Октоиха</style>
				</p>
				<p>
					<style>Слава, глас 2. Самогласен</style>:</p>
				<p>Тихое твое, отче, и чистое житие́ видев Христос, кроткое и молчаливое,/ обитель сотвори в тебе, и был еси жили́ще Божественное,/ и сего ради со Ангелы на Небесех водворяешися, блаженне.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Егда от Древа</p>
				<p>Егда Нескве́рная А́гница ви́де Своего А́гнца,/ на заколе́ние, яко человека, волею влеко́ма, плачущи, глаголаше:/ безча́дствовати Мя ныне тщи́шися, Христе, Рождшую Тя,/ что сие сотворил еси, Изба́вителю всяческих,/ оба́че воспева́ю и славлю Твою, юже паче ума и слова, крайнюю благость, Человеколюбче.</p>
				<p>
					<style>На Литургии: Блаженна Октоиха на 4 и святаго песнь 3. На 4. Прокимен, глас 7</style>: Честна пред Господем смерть преподобных Его. <style>Стих</style>: Что воздам Господеви о всех, яже воздаде ми: <style>Апостол к Коринфяном, зачало 188.</style> Аллилуия, <style>глас 6</style>: Блажен муж, бояйся Господа: <style>Евангелие от Луки, зачало 24. Причастен</style>: В память вечную будет праведник</p>
				<p>
					<style>В тойже день</style>
				</p>
				<p>
					<style>Святителя Иларио́на, епископа Мегли́нскаго</style>
				</p>
				<p>
					<style>Вечер</style>
				</p>
				<p>
					<style>Блажен муж: Стихиры, глас 2: </style>
				</p>
				<p>Ки́ими похва́льными венцы́/ ныне составим ликова́ние/ в честно́м пра́зднице твоего пренесения, иерарше,/ духовно празднующе, мо́лимся:/ моли́ся православному во́инству победительная на враги даровати,/ тебе бо те́пла молитвенника ко Владыце стяжа́хом,/ подающаго миру ве́лию милость.</p>
				<p>Ки́ими похвальными добро́тами/ воспои́м во архиереех славнаго и в вере великаго,/ и в пелена́х доброразсу́днаго,/ во учении язы́ка сладкаго/ учением Церковь обога́щша святителя Илариона,/ <style>егоже</style> венцы́ венчает Христос Бог наш,/ имеяй ве́лию милость.</p>
				<p>Ки́ими духовными пе́сньми/ воспои́м архиерея,/ учением к Богоразумию всех наста́вльшаго,/ источника чудес пречудна,/ Церкви светильника пресветлаго/ и учителя премудра Мегли́нския земли́/ и всея Российския прекрасное удобрение,/ <style>егоже</style> ради Христос врагов шатание низложи́,/ имеяй ве́лию милость.</p>
				<p>
					<style>Слава, глас 6: </style>
				</p>
				<p>Архиереев похвалу́,/ священников всех украшение,/ к Богу молитвенника непрестаннаго,/ источника чудес преизоби́льна/ <style>Днесь</style>, любовию сошедшеся, Мегли́нстии наро́ди,/ иерарха Илариона похва́лим,/ честныя мощи обстояще,/ благодарныя гла́сы тому приносим, глаголюще:/ радуйся, архиерее Иларионе, светильниче светлый,/ озари́ изря́дное достояние твое, православныя люди,/ о <style>нихже</style> непрестанно Христу моли́ся мирно житие́ дарова́ти,/ да вси честно́е твое пренесение любовию почитаем и молимся:/ моли спасти́ся душа́м нашим.</p>
				<p>
					<style>И ныне, Богородичен</style>: Кто Тебе не ублажит: <style>Вход. Прокимен дне. Чтения три (зри страницы 135-138)</style>
				</p>
				<p>
					<style>На стиховне стихиры, глас 2. Самогласны</style>:</p>
				<p>Христово стадо словесных овец/ на зла́це благочестия до́бре упасл еси, иерарше,/ темже и по преставлении/ церковных твоих чад не оставляй, но посещай/ и, Святей Троице со архиереи предстоя́,/ моли спасти вся,/ честно́е твое пренесение любовию почитающия, Иларионе прехвальне.</p>
				<p>
					<style>Стих</style>: Священницы Твои облекутся в правду,/ и преподобнии Твои возрадуются.</p>
				<p>Тезоимени́таго ра́ди твоего жития́,/ и сладости язы́ка,/ и разсуждения доброразсу́днаго,/ пастыря тя лю́дей до́бре вручает Христос,/ <style>егоже</style> моли спасти и уще́дрити вся,/ пресветлую память твою празднующая,/ Иларионе пресла́вне, молитвенниче о душа́х наших.</p>
				<p>
					<style>Стих</style>: Восхва́лятся преподобнии во славе/ и возрадуются на ло́жах своих.</p>
				<p><style>Днесь</style> преславно, святителю,/ от своих ко своим же че́стно прехо́диши,/ да своим шествием вся освяти́ши/ и радостию наполнивши/ память твою любовию празднующая/ и честно́е прехожде́ние твое́ верно сла́вящия,/ и прилежно вопиющая:/ моли́, мо́лимся, спастися душа́м нашим.</p>
				<p>
					<style>Слава, глас 8</style>:</p>
				<p>Град освяти́ся, наро́ди благослови́шася,/ Церковь первородных ду́хом ликовству́ет/ в пренесение честны́х твоих моще́й, иерарше Иларионе,/ с людьми зовущи:/ ты моя крепость и утверждение,/ ты моя добро́та, и тобою хвалю́ся,/ молися спасти вся,/ любовию всемирное твое пренесение присно славящия.</p>
				<p>
					<style>И ныне, Богородичен по гласу</style>
				</p>
				<p>
					<style>Тропарь, глас 3</style>:</p>
				<p>Чудо явився извеще́ния,/ де́лы возсиял еси добродетелей Божиих,/ монашествующих ли́ки упасл еси,/ архиерейская седалища изчи́стил еси,/ ерети́ческаго же напа́дания не усумне́вся,/ церкви Христовы воздвигл еси,/ преподобне Иларионе,/ умер, яко спя,/ тело же твое цело и нетленно соблюдено́ бысть,/ и подае́т цельбы́ болящим от различных неду́г,/ и демоны прогоняет,/ сего ради молим тя:/ моли спастися душе́м нашим.</p>
				<p>
					<style>На утрени</style>
				</p>
				<p>
					<style>По 1-м стихословии седален, глас 4</style>:</p>
				<p>Богу освяти́л еси твою жизнь, всеблаженне,/ быв изря́ден священноде́йственник воистинну Христов, священне./ Темже по многих по́тех и болезнех,/ радуяся, к невещественным преставился еси селением,/ ныне источа́еши нам струи́ исцелений.</p>
				<p>
					<style>Богородичен</style>:</p>
				<p>Дево Всенепорочная, Пресу́щнаго Бога рождшая,/ со Безплотными Того непрестанно моли/ оставление прегрешений и исправление жития́ дати нам прежде конца,/ верою и любовию поющим Тя по до́лгу,/ Едина Всепетая.</p>
				<p>
					<style>По 2-м стихословии седален, глас 8</style>:</p>
				<p>Сле́зными струя́ми страсте́й взыграния неуста́вная потопи́л еси,/ пучи́на бысть долготерпения, преподобне,/ к тишине веды́й долготерпения.</p>
				<p>
					<style>Богородичен</style>
				</p>
				<p>Паче естества и сло́ва, Владычице,/ всех Питателя родила́ еси/ и питавши от сосцу́ Твое́ю,/ во вре́мя готовяща трапе́зу,/ <style>егоже</style> прилежно, Пречистая, о нас моли.</p>
				<p>
					<style>По полиелеи седален, глас 8</style>:</p>
				<p>Великим доброде́телей поревновал еси, Иларионе,/ сим последуя, воздержанием, преподобне, верхо́вен явился еси/ и стадо воображе́нное по́ты воздержа́тельными упасл еси,/ у́глие врага неверия стрела́ми слове́с погасил еси/ и еретическая шата́ния.</p>
				<p>
					<style>Слава, и ныне, Богородичен</style>:</p>
				<p>О Тебе радуется, Благодатная, всякая тварь,/ Ангельский собор и человеческий род./ Освященный хра́ме и раю́ слове́сный,/ девственная похвало́, из Неяже Бог воплотися/ и Младенец бысть, прежде век Сый Бог наш,/ ложесна бо Твоя Престол сотвори и чрево Твое пространнее небес соде́ла./ О Тебе радуется, Благодатная, всякая тварь, слава Тебе.</p>
				<p>
					<style>Степенна, 1-й антифон 4-го гласа. Прокимен:</style> Честна пред Господем смерть преподобных Его. <style>Стих</style>: Что воздам Господеви о всех, яже воздаде́ ми. <style>Евангелие от Иоанна, зачало 36. Псалом 50. Стихира, глас 2:</style></p>
				<p>От юности, отче, имея совершенную мудрость/ и, возложив на ся и́го Христово,/ житию́ поревновал еси святых отец,/ ра́вными ме́рилы добродетели подо́бяся,/ усуши́л еси плоть, ска́чущу, яко жребца́,/ яко до́лжно бе, души́ покорил еси,/ постное течение совершити, блаженне отче,/ память твою совершающим/ проси очищения грехо́в и ве́лия милости.</p>
				<p>
					<style>Канон Богородицы со ирмосом на 6. И святаго на 8, <style>егоже</style> краегранесие</style>: Внимай о червленых словесех. <style>Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста моя/ и наполнятся Духа,/ и слово отры́гну Царице Матери,/ и явлюся, све́тло торжествуя,/ и воспою́, радуяся, Той чудеса.</p>
				<p>Повелением Владыки твоего подо́бяся, иера́рше,/ кро́ток и смире́н, Иларионе, был еси/ и отсюду ублажаемых чи́ну быти сподобился еси./ Темже <style>Днесь</style> преславное твое пренесение почитаем.</p>
				<p>Благочестиваго ко́рене пресветлая преславно прозябе́ о́трасль, архиерее Иларионе,/ в добродетели совершенно пожи́в/ и сосуд чист Духа Святаго, отче, был еси.</p>
				<p>Ядови́тых страсте́й возгорения, лечбо́ю по́стничества обложе́н,/ изсуши́л еси, присносло́вый.</p>
				<p>
					<style>Богородичен</style>
				</p>
				<p>Возсия́ Солнце из Тебе, Мати Приснодево,/ Иже от Отца прежде век Невидимый/ и, видим преславно, опису́ется телесе́м,/ благоче́стия светом человеки просвети́.</p>
				<p>
					<style>Катавасия: </style>Отве́рзу уста́ моя</p>
				<p>
					<style>Песнь 3</style>
				</p>
				<p>
					<style>Ирмос</style>: Твоя́ песносло́вцы, Богородице,/ живый и незави́стный источниче,/ лик себе совоку́пльшия, духовно утверди́,/ в Божественней Твоей славе,/ венце́в славы сподо́би.</p>
				<p>Благословением твоим вся возмогл еси, укрепляющу Христу тя, отче,/ олядене́вшия иногда людей бразды́ душевныя,/ премудрыми твоими уче́ньми, иера́рше, очистил еси/ и плодоносны сотворил еси.</p>
				<p>Фарисейское киче́ние от юности, отче, возненавидев,/ мытаре́ву же смирению поревнова́в,/ кроток и смире́н, отче, ко всем был еси,/ сего ради тя вси, яко вину́ и образ благих, почитаем.</p>
				<p>Исполни радости и веселия тебе присно, иерарше Иларионе, лю́бящия/ и торжественная твоему честно́му пренесению в песнех всегда поющия.</p>
				<p>
					<style>Богородичен</style>
				</p>
				<p>Тя заступление небла́знено, Богомати, стяжа́хом,/ надежду на Тя возлагающе, спасаемся/ и, к Тебе прибегающе, сохраня́емся.</p>
				<p>
					<style>Седален, глас 4</style>
				</p>
				<p>
					<style>Подобен</style>: Вознесыйся</p>
				<p>Молитвам и ми́лостыням, архиерее Иларионе, присно прираде́в,/ милостив к требующим, отче, независтен был еси./ Темже тя почитающия от сопротивных зол избавляй,/ да вси твое пренесение любовию почитаем.</p>
				<p>
					<style>Слава, и ныне, Богородичен</style>:</p>
				<p>Свет рождши пречестны́й, от Отца возсиявший прежде век,/ просвети́, Отроковице, душу мою и ум,/ дале́че от <style>Мене</style> отгоня́щи тьму страсте́й,/ да Тя ублажаю, Присноблаженную, верных упование.</p>
				<p>
					<style>Песнь 4</style>
				</p>
				<p>
					<style>Ирмос</style>: Седя́й в славе на Престоле Божества,/ во облаце ле́гце/ прииде Иисус Пребожественный/ нетленною дла́нию и спасе́ зовущия:/ сла́ва, Христе, силе Твоей.</p>
				<p>Епископа тя Мегли́нская страна преславно, архиерее Иларионе, стяжавши,/ тобою красуется с князи и архиереи,/ и со всенародным множеством Христа воспевает,/ сим присно тебе даровавшаго.</p>
				<p>Всея Мегли́нския земли́ первопресто́льник, архиерее Иларионе, был еси/ и вся твоим учением просвети́л еси./ Тем память твою почитаем и, пренесение твое почитающе, вопием:/ моли о всех поющих тя.</p>
				<p>Принес дар Богу-тобою множество спасаемых,/ твоему учению присно последующих/ и Христа во хвалении воспевающих,/ тебе всем даровавшаго.</p>
				<p>
					<style>Богородичен</style>
				</p>
				<p>Крепкое Тя оружие на враги предлагаем/ и скорбе́й всяких, и лютых обстояний отрева́ем вред,/ и еретическаго возмущения избега́ем,/ Мати Божия.</p>
				<p>
					<style>Песнь 5</style>
				</p>
				<p>
					<style>Ирмос</style>: Ужасо́шася всяческая/ о Божественней славе Твоей,/ Ты бо, Неискусобра́чная Дево,/ имела еси во утробе над всеми Бога/ и родила́ еси Безле́тнаго Сына,/ всем воспевающим Тя/ мир подава́ющая.</p>
				<p>Многогрешнаго, нерадением ижди́вшаго житие́, не возгнуша́йся, архиерее,/ но твоими молитвами очисти,/ твое пренесение песньми трудолю́бно сла́вяща.</p>
				<p>Пахо́мия Ангельскому виде́нию сподо́бльшася,/ сего пра́вилу навы́к,/ мно́гажды без сна в молитве всю нощь пребы́л еси,/ отону́дуже сподобился еси Горняго звания.</p>
				<p>Смире́н нрав и высоко́, еже по Богу, житие́ стяжа́л еси, иерарше./ Темже Всевидящее Око,/ видев твое доброе произволе́ние,/ сла́вна тя всем концем показа, Христос Спас наш.</p>
				<p>
					<style>Богородичен</style>
				</p>
				<p>Едину Тя, Всенепорочная, от родо́в Пречистую обре́т,/ вселися в Тя и человеки обожи́,/ темже, яко ма́тернее дерзновение к Нему стяжавши,/ моли о иже верою Богородицу именующих Тя.</p>
				<p>
					<style>Песнь 6</style>
				</p>
				<p>
					<style>Ирмос</style>: Боже́ственное сие́ и всечестно́е/ совершающе пра́зднество,/ Богомудрии, Богоматере,/ прииди́те руками воспле́щим,/ от Нея рождшагося Бога славим.</p>
				<p>На смирение нас свыше ми́лостивно назира́я,/ верно тебе присно славящих,/ молися всякия ско́рби изба́вити,/ тебе, те́пла предстателя к Богу, стяжавших.</p>
				<p>Селение явился еси прекрасное Духа Святаго,/ Богодухновенными ученьми твоими обильно питая словесная твоя чада,/ отону́дуже по преставлении спребыва́еши лю́бящим тя, иерарше.</p>
				<p>Возсияв, яко фи́никс,/ процвел еси в Церкви, всеблаженне Богомудре,/ плодо́в сладостию верныя весели́я.</p>
				<p>
					<style>Богородичен</style>
				</p>
				<p>Неискусомужная Дево родила́ еси и пребываеши Дева,/ являеши Истиннаго Божества́,/ Сына и Бога Твоего, образы.</p>
				<p>
					<style>Кондак, глас 3</style>
				</p>
				<p>
					<style>Подобен</style>: Дева <style>Днесь</style></p>
				<p>Яко светоносна явися, архиерее, память твоя,/ тьму разруши́ уныния и свет облиста́ даро́в Небесных,/ вся созывающи на радость,/ от Бога бо, Иларионе, благодать обре́л еси/ и монахов был еси степе́нь.</p>
				<p>
					<style>Икос: </style>
				</p>
				<p>От юности Божественное твое житие́, иерарше, до́бре исправив/ и внимательным о́ком всегда к вышним зря и та́мошних непрестанно желая,/ отню́дуже, великия ради добродетели и прему́дрости язы́ка, архиерейства са́ном укра́шен быв,/ Церковь и люди твоими учении обогати́л еси./ Темже, течение благочестно совершив,/ к Богу преславно ду́хом прешел еси,/ нам честны́я мощи в память оставив./ <style>ихже</style> ныне честно́е пренесение празднующе,/ мо́лимся победительная на враги верным людем дарова́ти,/ яко да в тишине Богоугодно поживше,/ тебе радостною       душею благодарно воспое́м, глаголюще:/ радуйся, отче Иларионе,/ архиереев всея Российския земли удобре́ние и монахов был еси степе́нь.</p>
				<p>
					<style>Песнь 7</style>
				</p>
				<p>
					<style>Ирмос</style>: Не послужи́ша твари Богомудрии,/ паче Создавшаго,/     но, огненное преще́ние        му́жески попра́вше,/ ра́довахуся, поюще:/ препетый отцев Господь и Бог, благословен еси.</p>
				<p>Свыше от Бога дар тезоименитый гра́ду и всей земли́ дан бысть, архиерее Иларионе,/ удивляя учением вся, Христу вопиющия:/ препетый отцев Господь и Бог, благословен еси.</p>
				<p>Архиереев пресветлая добро́та, отче, пребы́л еси/ и Христовы Церкве столп и утверждение,/ темже поминай честно́е твое пренесение славящия, преславне.</p>
				<p>Крестом зна́менуйся Христовым, пребы́л еси неврежде́н,/ су́етно покуси́вшуся де́монскому свере́пству на тя, Богомудре:/ весть бо Вышний Бог соблюдати угодники Своя.</p>
				<p>
					<style>Богородичен</style>
				</p>
				<p>Облак Дева Тя, правды Солнце, роди́,/ дебельству́ пло́ти приобщи́вшася, Человека бывша за благоутробие и снизхождение:/ <style>егоже</style> пои́м, яко препрославлена.</p>
				<p>
					<style>Песнь 8</style>
				</p>
				<p>
					<style>Ирмос</style>: Отроки благочестивыя в пещи́/ Рождество Богородичо спасло есть,/ тогда убо образуемое,/ ныне же действуемое,/ вселенную всю воздвизает пети Тебе:/ Господа пойте дела́/ и превозноси́те Его во вся веки.</p>
				<p>Божественное пребывание Святаго Духа, отче, был еси,/ темже и в житии́ сем, яко вне мира быв, к тамошним раче́ние имея./ Темже и вся научил еси Христу вопити:/ дети, благословите, священницы, пойте и превозносите Его во веки.</p>
				<p>По Бозе заступника тя превели́ка, архиерее, духовная твоя чада стяжавше,/ всякия сопротивныя вещи тобою да избавимся/ и, в тишине поживше, Христу воспоим:/ благословите вся дела́ Господня, Господа.</p>
				<p>Колесни́ца та́инственная, носящи Имя Господне, явился еси, святителю,/ све́тлостию дел, и чудес явлением, и чистотою жития, взывая:/ священницы, пойте и превозноси́те Его во веки.</p>
				<p>
					<style>Богородичен</style>:</p>
				<p>Ми́ро умное истощенное, Пречистая Дево, именуема Сына родила́ еси,/ благовонием Божества́ всю землю благово́нствующа и от тли избавляюща поющия:/ священницы, пойте и превозноси́те Его во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Всяк земноро́дный/ да взыграется, Духом просвещаемь,/ да торжествует же Безпло́тных умов естество́,/ почитающее священное торжество Богоматере,/ и да вопие́т:/ радуйся, Всеблаженная/ Богородице, Чистая Приснодево.</p>
				<p>Светлый священный праздник преставления твоего, архиерее Иларионе,/ светле́е же пренесение твое,/ <style>егоже</style> сла́вяще, тебе величаем.</p>
				<p>Источник благочестия явился еси, архиерее,/ церковная твоя чада напояеши,/ тем, соше́дшеся благочестно во священное твое пренесение, любовию тя почитаем.</p>
				<p>Святых жили́ща проходи́ти сподобился еси, житие совершив, преподобне, свя́то,/ яко сущу ти праведну,/ тебе пресветлый возсия́ Свет и того сопру́г, веселие приял еси.</p>
				<p>
					<style>Богородичен</style>
				</p>
				<p>Плотию из Тебе, Всенепорочная, оде́явся/ и в мире яко Человек пожив,/ дре́вле вся му́чащаго Божественною силою низложи́.</p>
				<p>
					<style>Светилен</style>
				</p>
				<p>
					<style>Подобен</style>: Жены, услы́шите</p>
				<p>Архиерее Иларионе, вои́стину тезоимени́те,/ достойно звание от дел прии́м,/ данный тебе талант до́бре умно́жив/ и внутрь Чертога быв,/ идеже со священными живе́ши,/ помяни твое пренесение сла́вящия.</p>
				<p>
					<style>Богородичен</style>
				</p>
				<p>При́зри, Чистая, на достояние Твое/ и непобедимо сие соблюди заступлением,/ Церковь сохрани и утверди, язы́ки укроти,/ излей мир в концы́ мира.</p>
				<p>
					<style>На хвалитех стихиры на 4, глас 4</style>
				</p>
				<p>
					<style>Подобен</style>: Дал еси зна́мение:</p>
				<p>Житие́ нескверно,/ терпение, кротость и любовь нелицемерну,/ воздержание безмерное, всено́щное стояние,/ умиление Божественное,/ веру и надежду истинну, с милованием, отче, стяжа́в,/ яко Ангел, пожи́л еси на земли с телом, Иларионе блаженне,/ молитвеннике о душа́х наших.</p>
				<p>Земны́й Ангел, Небесный человек/ был еси, святителю,/ источник умиления, пучина чудес, грешником пору́чник,/ ма́слина воистину Божия плодови́та,/ еле́ем трудов твоих ума́сти лице́, Иларионе чу́дне,/ верно восхваляющим тя.</p>
				<p>Умертви́л еси Божественными разуме́нии плоть,/ телесных страсте́й превыше был еси,/ смеше́н с до́льными,/ начертание изображая в себе Божественныя добро́ты,/ позна́н был еси весь световиден де́йством Святаго Духа,/ Иларионе отче наш, монашествующих украшение.</p>
				<p>
					<style>Слава, глас 6: </style>
				</p>
				<p>Еще от ю́на во́зраста/ Богу освящен был еси, архиерее,/ мудрости рачителю,/ темже потщи́лся еси тленными ве́чнующая стяжа́ти,/ воздержания брозда́ми себе обложи́в,/ плоть ду́ху повину́л еси,/ темже и по честно́м твоем преставле́нии,/ совокупля́яся с Небесными ликостоянии,/ <style>ихже</style> житию́ во пло́ти поревновал еси:/ Христа, Емуже от юности послужил еси, моли спастися всем,/ честно́е твое пренесение присно славящим песнь ми.</p>
				<p>
					<style>И ныне, Богородичен</style>: Богородице, Ты еси лоза</p>
				<p>
					<style>Славословие великое. И отпуст</style>
				</p>
				<p>
					<style>На Литургии служба святительская</style>
				</p>
				<p>
					<style>В той же день</style>
				</p>
				<p>
					<style>Преподобнаго Иларио́на схимника, в Дальних пещерах почивающаго</style>
				</p>
				<p>
					<style>Тропарь, глас 1</style>:</p>
				<p>Воистину достойне нарече́н был еси Иларион,/ ти́хостен бо и кроток нрав по имени твоему имел еси, блаженне,/ имже кроткому Господу Иисусу благоугоди́в,/ молися Ему о нас рабе́х твоих.</p>
				<p>
					<style>Кондак, глас 2: </style>
				</p>
				<p>Великий Ангельский образ и́ноческаго чи́на святую схиму яко прием,/ и второе отрицание суетнаго мира сего яко сотво́рь,/ тща́лся еси всеми о́бразы, преподобне Иларионе,/ обеща́ние де́лом исполнити/ и о́бразу святому прили́чне пожити,/ тем тя чтим и ублажаем.</p>
				<p>
					<style>В той же день</style>
				</p>
				<p>
					<style>Преподобнаго отца нашего Иларио́на Гдовскаго, Псковоезерскаго</style>
				</p>
				<p>
					<style>Тропарь, глас 4</style>:</p>
				<p>В молитвах бо́дрствуя,/ пресветлый храм Духа Святаго был еси,/ темже и чудотворец преди́вный явился еси,/ преподобне отче наш Иларио́не./ О нас моли Христа Бога/ светом Божественнаго позна́ния просвети́ти ны/ и спасти души наша.</p>
			</section>
		</section>
		<section>
			<title>
				<p>В 22-й день</p>
			</title>
			<section>
				<title>
					<p>Празднование Пресвяте́й Богоро́дице ради Каза́нския иконы Ея</p>
				</title><p>
					<style>На малой вечерни</style>
				</p>
				<p>
					<style> </style>
				</p>
				<p>
					<style>На Господи, воззвах: стихиры на 4, глас 1</style>
				</p>
				<p>
					<style>Подобен</style>: Небесных чинов:</p>
				<p>Небесныя Силы радуются,/ преславно служа́ще чу́дныя иконы Богоматере,/ и к веселию земны́я духом призывают,/ спасение ми́рови сию показу́ют// и всей стране Российстей твердое ограждение и заступление.</p>
				<p>Твоего, Владычице, явления непостижимаго,/ тре́петни бывше людие,/ вку́пе же и радостни,/ яко чудесе́м сокровище, пречистый Твой образ яви́ся,/ благодатию просвеща́ющ всяческая/ и от бед избавля́ющ присно.</p>
				<p>С преславными чинми Ангельскими <style>Днесь</style>,/ вернии, духо́вне весели́мся,/ све́тло празднующе пресветлое торжество Богоматере,/ Юже пречистый Ея образ, яко источник приснотеку́щий, явися,/ исцелений незави́стныя дары присно источа́ющ.</p>
				<p>
					<style>Слава, и ныне, глас 3</style>:</p>
				<p>Страшно чудо явления Твоего, Владычице,/ и несказанно удивляет Преми́рная и ужаса́ет земна́я,/ вкупе же и просвещает светоно́сною благодатию пречистаго Твоего образа/ и рождшагося от <style>Тебе</style> Христа Бога нашего./ Того моли, Чистая, в Божественней торжестве Твоем/ подати нам просвещение и велию милость.</p>
				<p>
					<style>На стиховне стихиры, глас 2</style>
				</p>
				<p>
					<style>Подобен</style>: Доме Евфрафов</p>
				<p>О Всенепорочная Дево,/ что Ти благодарение принесе́м,/ яко светоза́рным явлением пречистыя Твоея иконы и Превечнаго Младенца/ всех от неведения к свету Богоразу́мия возвела́ еси.</p>
				<p>
					<style>Стих:</style> Помяну имя Твое/ во всяком роде и роде.</p>
				<p>О Пресвятая Госпоже Владычице,/ не забу́ди нас, Твоих раб,/ верно покланя́ющихся чудотворной Твоей иконе/ и благочестно воспевающих Тя,/ изба́ви, Госпоже, от всяких бед и напастей.</p>
				<p>
					<style>Стих</style>: Лицу Твоему помо́лятся/ богатии лю́дстии.</p>
				<p>О Всепетая Мати,/ умилосе́рдися на моление наше,/ Твое бо есмы достояние,/ всех спаси и помилуй,/ да Тя вси ро́ди непрестанно величаем.</p>
				<p>
					<style>Слава, и ныне, глас и подобен тойже</style>:</p>
				<p>Тихое пристанище/ обитель Твоя, Богоневесто,/ явися всем притекающим,/ иму́ще в себе пречестную Твою икону,/ всем неоскудно благодать подающи.</p>
				<p>
					<style>Тропарь, глас 4:</style> Заступнице усердная: (зри на велицей вечерни).</p>
				<p>
					<style>На велицей вечерни</style>
				</p>
				<p>Блажен муж: На Господи, воззвах<style>: стихиры на 8, глас 4</style>
				</p>
				<p>
					<style>Подобен:</style> Яко до́бля</p>
				<p>Яко прекрасная Сло́ва палата/ и Престол Светоносйвый, Богородице Владычице,/ Сопресто́льное Слово Отчее во Твоих ложесна́х вмести́ла еси/ и, рождши Свет незаходимый, наше омрачение просветила еси,/ лесть змии́ну отгна́ла еси и тление потребила еси,/ жизнь вечную миру дарова́ла еси Твоим Рождеством,/ врата рая́ отве́рзла еси/ и вся благая человеческому естеству дарова́ла еси./ Но и ныне, Госпоже, Твоими молитвами/ избавляй рабы Твоя от всех бед.</p>
				<p>Яко вели́ка сущи Царица и Мати/ на Небеси Превысоких Сил Царя,/ пречистыя Твоя ру́ки просте́рши,/ молебно за ны предстои́ши/ и на земли́ яко державная Помощница/ Божественною Твоею иконою/ и духом с Твоими рабы пребываеши,/ и весело спаса́еши, и избавля́еши от всякия напасти/ благочестно Богородицу Тя испове́дающия.</p>
				<p>Яко златоза́рный рай/ и место прекрасное и Богопросвеще́нное,/ и древо святое, Духом Святым осене́нное,/ вместилище Света невечерняго,/ Тебе ве́дущим,/ ясно немерца́ющися Божественною луче́ю,/ Младенцем Твоим, све́тиши всей твари,/ <style>егоже</style> моля́щи, Царице Богородице,/ спаси град Твой и люди,/ к Тебе прибега́ющия, от всех бед. </p>
				<p>Яко порфи́рою царскою и ви́ссом,/ иконою Твоею и Твоего Сына, Богородице,/ Церковь Божия просвети́вшися, красу́ется чудесы́./ <style>Днесь</style> явлением вся созывает праздновати,/ паче сияния солнечнаго благодатию Святаго Духа блиста́ющися,/ на болящих и неду́жных исцеления источники источа́ющи/ и всем да́рующи богатую милость.</p>
				<p>
					<style>Ины стихиры, глас 8</style>:</p>
				<p>Высокий Царю Непостижимый,/ со Отцем седя́й на Престоле и Божественным Духом,/ благоволивый роди́тися на земли́/ от Девы Неискусобра́чныя, Иисусе,/ ущедря́я Твое создание, человеческое естество, неизреченными добро́тами,/ приими Твоея Матере приноси́мыя Тебе за ны молитвы/ и не помяни́ беззаконий наших,/ но помилуй и спаси души наша, яко Милосерд.</p>
				<p>Преклонив Небеса, Царь Славы сни́де/ обнови́ти Адама, преступлением всего истле́вшаго,/ всели́ся в Тя, Чистая Дево,/ и роди́ся, ключе́й девства не руши́в,/ и на руках Твоих смире́н Младенец,/ Иже Архангелов Царь ноша́шеся;/ и ныне Твою молитву прие́млет/ и прошение Твое во всем исполняет, Богородице,/ яко Твой Сын и Бог,/ Емуже усердно моли́ся:/ да спасет ду́ши наша, яко Милосерд.</p>
				<p>Паче ски́нии Моисе́евы,/ по образу Небесному сотворе́нныя,/ всю Тя Бог освяти́, Богородице, Духом Святым,/ весь всели́ся в Тя, всего человека оживи́./ Тем и Твоя икона, паче Ааро́ня киво́та,/ напо́лнися благодати Божия и/ источает освящение душа́м и телесе́м./ Ейже любезно покланя́ющеся,/ просим от <style>Тебе</style> великия милости:/ да спасеши души наша, Благословенная Помощнице.</p>
				<p>
					<style>Слава, и ныне, глас 8: </style>
				</p>
				<p>Прииди́те, возрадуемся державней Заступнице рода нашего,/ Царице Богородице,/ прииди́те к тихому Ея чу́дному,/ почита́емому Ангелы,/ честно́му поклони́мся о́бразу./ Да́рует бо Богородица верным обильныя да́ры целе́бныя,/ от неистощимаго источника святыя иконы неоскудную благодать источа́ющие/ тьмы избавляет нас искушений и бед, и всякаго греха,/ благочестно и Богоприятно прославля́ющих и чтущих/ светлую и чу́дную Богоматере святую икону./ Тем, воспевающе, воззовем Первообра́зней:// радуйся, любезная миру по́моще/ во спасение душ наших.</p>
				<p>
					<style>Вход. Прокимен дне,</style>
				</p>
				<p>
					<style>И чтения 3 (зри страницы 6-7)</style>
				</p>
				<p>
					<style>На литии стихиры, глас 2, самогласны</style>:</p>
				<p>Яко воистину древняго киво́та пречестне́е,/ егда́ Давид, собрав чи́ны, ликовствова́ше,/ ныне Твоя, Богородице, икона,/ ейже предстоят архиереев собори,/ и с чи́нми Ангел священницы и все христоимени́тых людей множество/ достойно блажа́т Тя, Матерь Божию,/и прославляют раболе́пно, и честву́ют,/ и покланя́ются, и молятся Тебе по Бо́зе:/ да мир умири́ши в Православии, и Церковь утверди́ши,/ и спасеши от всех зол Твоя рабы,/ яко едина Благословенная.</p>
				<p>Предстоят Ти, Госпоже Богородице,/ пред Твоим, Пречистая, образом/ архиереев сословие и священницы/ и вси людие, мона́си и прости́и,/ ве́дуще Тя воистинну Помощницу сильну и непобедиму,/ моления Тебе приноси́ти от всея души́ подвиза́ют/ и поуща́ют на молитву к Богу, требующе Твоея помощи,/ да простре́ши Богоносныя Твоя руки и умо́лиши за мир./ Вонми́ и услыши, Владычице,/ и подаждь утешение рабом Твоим,/ до́ндеже не одоле́ют ны грехи наши тяжкия и лютыя:/ Твоея́ бо всегда требуем вси помощи.</p>
				<p>
					<style>Глас 8: </style>
				</p>
				<p>Пе́рвее написавшейся Твоей иконе/ Евангельских та́йн благовестником/ и к Тебе, Царице, принесе́нней,/ да усво́иши ту и си́льну соде́лаеши спасти че́ствующия Тя,/ порадовалася еси, и яко су́щи милостива спасения нашего Соде́тельница,/ яко уста́ и глас иконе бывши,/ якоже и Бога внегда́ зачинающи во чреве,/ песнь воспела еси:/ Се отныне ублажа́т Мя вси ро́ди!/ И, на ту зрящи, глаголала еси со властию:/ С сим образом благодать Моя и сила./ И мы истинно веруем,/ яко се рекла́ еси, Госпоже,/ сим образом с нами еси./ Тем благоговейно предстояще,/ поклоняемся Тебе раби Твои,/ посети́ ны Твоими ма́терними щедротами.</p>
				<p>
					<style>Глас 7</style>:</p>
				<p>Гора еси великая и преславная/ паче горы Сина́йския, Богородице;/ она бо не терпя́щи сни́тия Славы Божия/ во о́бразех и се́нех, огне́м возгара́шеся,/ и гро́ми и молнии тамо быша./ Ты же весь Божественный Огнь сущ/ Божие Слово во чреве Твоем неопа́льно носила еси/ и от сосе́ц Твоих млеко́м питала еси/ ма́нием Носящаго вся./И ныне, ма́тернее дерзновение к Нему иму́щи,/ помози́, Владычице,/ верно празднующим Твой честны́й праздник/ и не забу́ди, ми́лостивно посеща́ющи:/ прия́ла бо еси от Бога дар/ стро́ити и покрывати христоимени́тое стадо, рабы Твоя.</p>
				<p>
					<style>Слава, и ныне, глас 6</style>:</p>
				<p>Тебе вси ро́ди человечестии/ хва́льныя да́ры прино́сят, Владычице,/ и мо́лятся яко Царице и Матери Божии./ Пророцы Тя премудро пропове́даша,/ леви́ти благослови́ша, апостоли и мученицы испове́даша,/ священницы покланяются, архиерее проповедают,/ мона́си и прости́и благогове́ют,/ богатии и убо́зии, сироты́ и вдовы́,/ и всяк возраст, и всяко преспе́яние,/ старческое и младенческое,/ под кров Твой державный с верою прибегаем:/ покрый и соблюди, Госпоже, молитвами Твоими// и спаси от бед души наша.</p>
				<p>
					<style>На стиховне стихиры, глас 2</style>:</p>
				<p>Вместилище чистое Света пречистаго, Богородице,/ ка́ко Тя, раби, достойно воспева́ем,/ яко явлением пречистыя Твоея иконы/ и Превечнаго Младенца вся освеща́еши.</p>
				<p>
					<style>Стих</style>: Помяну имя Твое/ во всяком роде и роде.</p>
				<p>О Дево Нескверная, Богора́дованная,/ что Ти когда таково́ благодарение принесе́м,/ яко блаженнаго Твоего Рождества всесия́ющею луче́ю/ всех от тления к жизни возвела еси.</p>
				<p>
					<style>Стих</style>: Слыши, Дщи, и виждь,/и приклони́ ухо Твое.</p>
				<p>О Дево Госпоже, Мати Зижди́телева,/ Небесных еси чино́в ра́дование/ и человеческому роду благословенная Помощнице,/ моли о спасении душ наших.</p>
				<p>
					<style>Слава, и ныне, глас 5</style>:</p>
				<p>Воспое́м, людие, све́тло Дави́дскую песнь/ Отроковице, Невесте Божии и Матери Царя Христа:/ предста́ Царица  <style>одесную</style> Тебе, Владыко, ря́сны златы́ми оде́яна/ и преукра́шена Божественными благоле́потами./ Сию убо яко избра́нную и добрую в жена́х, паче всего мира удобри́в, благоволил еси роди́тися из Нея великия ради милости,/ и Сию Помощницу лю́дем Твоим даровал еси/ спасати и покрывати от бед/ всемогущею Твоею и Божественною силою,/ Еяже молитвами, Христе Боже, помилуй нас.</p>
				<p>
					<style>Тропарь, глас 4: </style>
				</p>
				<p>Заступнице усердная,/ Мати Господа Вышняго,/ за всех мо́лиши Сына Твоего Христа Бога нашего/ и всем твори́ши спастися,/ в державный Твой покров прибегающим./ Всех нас заступи, о Госпоже Царице и Владычице,/ иже в напастех и ско́рбех, и в болезнех, обремене́нных грехи́ многими,/ предстоящих и моля́щихся Тебе/ умиле́нною душе́ю и сокруше́нным сердцем,/ пред пречистым Твоим о́бразом со слезами,/ и невозвра́тно надежду иму́щих на Тя/ избавле́ния всех зол./ Всем полезная да́руй/ и вся спаси, Богородице Дево:// Ты бо еси Божественный покров рабо́м Твоим.</p>
				<p>
					<style>На утрени</style>
				</p>
				<p>
					<style>На Бог Господь: тропарь трижды</style>
				</p>
				<p>
					<style>По 1-м стихословии седален, глас 3</style>:</p>
				<p>Лю́дие благочестивии, правовернии собо́ри христоимени́тии,/ приступите верно вси,/ Божественному припа́дающе Божия Матере образу:/ Та́я бо исцеление боля́щим радостно подае́т,/ уязвля́ет же злосла́вныя, яко стрела́ от лу́ка,/ нас всех веселит светови́дно/ и благодатию озаря́ет молитвами Своими.</p>
				<p>
					<style>Слава, и ныне</style>:</p>
				<p>Всю Тя Бог освяти́, Деву До́брую и Непорочную в жена́х,/ пророки прообрази́в че́стно, иере́и благослови́в, во святая святых всели́,/ Ангелом воспита́, с Небесе́ пищу хлеб подая́./ Сам же Преблагий, Единородное Бог Слово,/ всели́ся в Тя и плотию про́йде из Тебе./ Темже Ти покланяемся и чтим,/ яко воистинну истинную сущую Богородицу.</p>
				<p>
					<style>По 2-м стихословии седален, глас 4</style>:</p>
				<p>Да ликовству́ет све́тло верных все множество,/ рыдает же демонское во́инство,/ видяще многоиме́нныя сия́ющия праздники Божия Матере,/ ублажа́ему Божию Матерь Божественными пе́сньми,/ иде́же бо Богоприя́тно славится/ Преблагословенная Богородица Владычица, Богоизбранная Отроковица,/ неприя́зни паде́ние,/ христианом же крепкое утвержде́ние.</p>
				<p>
					<style>Слава, и ныне</style>:</p>
				<p>О Всеблагословенная Богородице Владычице,/ Богоизбранная Отроковице,/ све́тлое проро́ческое сбытие́,/ апостольская похвало́, и мученическое испове́дание и ве́нче,/ Ангелы чти́мая и человеческими ро́ды многопе́тая,/ и всего мира вожделе́нная Помощница,/ избави рабы Твоя осуждения будущаго и е́зера огненнаго,/ едина Благословенная.</p>
				<p>
					<style>Величание</style>:</p>
				<p>Величаем Тя, Пресвятая Дево,/ и чтим образ Тво́й святый,/от него же истекает благодатная помощь// всем, с верою притекающим к нему.</p>
				<p>
					<style>По полиелеи седален, глас 1</style>:</p>
				<p>Правове́рно чтущия Тя людие, к Тебе прибега́ющия/ и иконе Твоей святе́й любезно покланя́ющияся,/ о Божия Мати, спаси и не даждь в расхище́ние сопоста́том,/ ниже́ найдут на ны вся злая,/ яже грехи наша угото́ваша нам,/ ниже́ беззакония наша превзы́дут на главы́ наша,/ но да Твоя матерняя к Богу преодолеет/ за ны Богоприя́тная молитва.</p>
				<p>
					<style>Слава, и ныне</style>:</p>
				<p>Пречистая Твоя икона, Богородице Дево,/ врачевство́ всему миру духо́вное,/ к <style>нейже</style> прибега́юще, Тебе поклоняемся и почитаем, и лобызаем, и чтим,/ исцелений благодать почерпа́юще от нея,/ и неду́г теле́сных и душевных страсте́й Твоими молитвами свобожда́емся.</p>
				<p>
					<style>Таже степенна, 1-й антифон 4-го гласа. Прокимен</style>: Помяну имя Твое во всяком роде и роде. <style>Стих</style>: Слыши, Дщи, и виждь, и приклони ухо Твое. Всякое дыхание: <style>Евангелие от Луки, зачало 4. По 50-м псалме стихира, глас 8</style>: Приидите, возрадуемся (<style>писана на Господи, воззвах</style>.</p>
				<p>
					<style>Канон Одигитрии Пресвятыя Богородицы со ирмосом на 6, творение иеромонаха Игнатия, глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста́ моя/ и напо́лнятся Ду́ха,/ и слово отры́гну Царице Матери,/ и явлю́ся, све́тло торжеству́я,/ и воспою́, ра́дуйся́, Тоя́ чудеса́.</p>
				<p>Радостно, Чистая, ныне наста́вшее хвале́ние приноша́ю, ра́дуяся,/ и тихим гла́сом, Одигитрие, вопию́ Ти:/ радуйся и испо́лни мя ра́зума, пе́ти начина́юща.</p>
				<p>Христа родившая, радость нам вечную,/ о радуйся, Всепетая, православных наде́ждо,/ Одигитрие, всепетая Деви́це:/ радости испо́лни мя, ми́рови жела́нныя.</p>
				<p>Лику́ют вси челове́цы и Ангелы,/ всегда согласно вопию́ще на Небеси́ и на земли́, Одигитрие, радуйся, Деви́це,/ радости бо Рождеством Твоим вся́ческая испо́лнила еси.</p>
				<p>Радость, Одигитрие,/ со страхом Ти вопию́щих ра́дости сподо́би,/ Мати су́щия радости, избавля́ющи скорбе́й всяческих,/ и всех помилуй, к Тебе прибега́ющих.</p>
				<p>
					<style>Ин канон праздника на 8, глас тойже</style>
				</p>
				<p>
					<style>Песнь 1. Ирмос тойже</style>
				</p>
				<p>Благогове́ют Ти, Богородице, Ангелов нача́льницы, и святых чи́ни че́стно слу́жат,/ праведнии красу́ются, Небесных Хода́таицу блажа́т Тя./ Ку́пно же и земля и Небо в веселии све́тло восхваля́ют Тя,/ и мы, грешнии, милости просим:/ озари́ наша сердца́, Владычице, воспе́ти песнь святыя Твоея иконы явлению.</p>
				<p>Прииди́те, собери́теся, христоимени́тии людие, умы́ тайно очи́стившеся, во святую церковь Матере Христа Бога нашего:/ источает бо нам неоску́дно от святыя иконы источник духо́вен,/ целе́бен душа́м и те́лом, песнь вопиющим:/ благословен из Тебе рождейся Бог наш.</p>
				<p>Диви́т, Пренепорочная, и ужаса́ет всяк слух странно чудо Божественнаго Твоего Рождества:/ како Херуви́мскаго Творца зачала́ еси;/ како Огнь нестерпи́мый во утро́бе носи́ла еси;/ како Су́щую Жизнь плотию облекла еси и Живо́т всему миру родила́ еси,/ Бога ку́пно и человека.</p>
				<p>Под кров Твой, Дево Госпоже, прибега́ем вси ро́ди человечестии:/ просвети ны светом Рождества Твоего, грешныя рабы Твоя,/ моля́щияся прилежно и кла́няющиися пречистей Твоей иконе,/ прося́ще от <style>Тебе</style> прия́ти великия милости.</p>
				<p>
					<style>Катавасия</style>: Отверзу уста моя:</p>
				<p>
					<style>Песнь 3</style>
				</p>
				<p>
					<style>Ирмос</style>: Твоя песносло́вцы, Богородице,/ живы́й и незави́стный исто́чниче,/ лик себе совоку́пльшия, духо́вно утверди́,/ в Божественней Твоей славе/ венце́в славы сподо́би.</p>
				<p>Христа, Вышняго Царя, о радуйся, непоколебимая, чистая и одушевле́нная пала́то,/ радуйся, Одигитрие, радуйся:/ Тобою бо неруши́м наш град сохраняется.</p>
				<p>Вмести́ти <style>егоже</style> не возмо́же тварь,/ во утро́бу неискусобра́чную, Одигитрие Девице, телесно вмести́ла еси:/ темже Ти, радуйся, пое́м, по до́лгу велича́юще.</p>
				<p>Радость многопетая ми́рови,/ радостно Ти пою́ще присно, ве́чнующия, Чистая, радости сподобля́емся/ Твои́ми матерними молитвами к Ро́ждшемуся из Тебе, Одигитрие.</p>
				<p>Злату́ю Тя ста́мну, и све́щник, и жезл, и трапе́зу, Чистая, призыва́ем, Одигитрие,/ и глас, еже радуйся, Тебе при́сно привноша́ем/ с си́миже имены́.</p>
				<p>
					<style>Ин. Ирмос тойже</style>
				</p>
				<p>Ку́ю Ти достойную похвалу́ наше принесе́т коне́чное неможе́ние,/ яко явле́нием пречистыя Твоея Божественныя иконы незави́стныя источники целе́бныя источа́еши/ верно прибега́ющим к Тебе рабом Твоим.</p>
				<p>Божественныя Твоей иконы святое явление, Богородице Дево,/ яко светоза́рное возсия́ нам солнце, преславных чуде́с лучи́ пуща́ющи,/ тьмы лю́тых обстоя́ний отгоня́ющи/ священными Твоими, Владычице, предстательствы.</p>
				<p>Испо́лнила еси благода́ти иногда́ первопи́санную Твою икону, Госпоже Дево Богородице,/ и ныне та же благодать и́стинствует сия́нием веры чудес, яко той ра́ди первопи́санныя,/ ко спасению верно к Тебе по Бо́зе прибегающим.</p>
				<p>Покланяемся, Богородице, Твоему пречистому о́бразу и пресладкому Твоему Младенцу,/ превечному и незаходимому Свету, Христу,/ Имже спасла́ еси от лю́тых зол и тле́ния смертнаго все человеческое естество́.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости:</p>
				<p>Божественнии Сло́ва апостоли,/ Евангелия Христова велегла́снии вселе́нныя благове́стницы,/ Божественную церковь созда́вше в пресвятое Твое имя, Богородице,/ и к Тебе, Госпоже, прихо́дят, моля́ще Тя приити́ на тоя́ освяще́ние./ Ты же, о Богомати, рекла еси:/ иди́те с миром и Аз с вами та́мо есмь./ Они же, ше́дше, обрета́ют та́мо на стене́ церкве Твоего, Владычице, о́браза подо́бие,/ Божественною пи́сано силою шаро́вными подо́бии,/ и, ви́девше, поклони́шася Ти и просла́виша Бога./ С нимиже и мы Божественней Твоей покланяемся иконе,/ прося́ще от <style>Тебе</style> великия милости:/ да́руй согрешений оставле́ние рабом Твоим, Едина Благословенная.</p>
				<p>
					<style>Слава, и ныне, тойже седален</style>
				</p>
				<p>
					<style>Песнь 4</style>
				</p>
				<p>
					<style>Ирмос</style>: Седя́й в славе на Престоле Божества во о́блаце ле́гце,/ прии́де Иисус Пребожественный/ нетле́нною дла́нию/ и спасе́ зову́щия:/ слава, Христе, силе Твоей.</p>
				<p>Радуйся, чудо чудес, Одигитрие Владычице./ Радуйся, всех радосте градо́в и ве́сей,/ непобеди́мое христианское в беда́х храни́лище,/ и предгра́дие, и на враги побежде́ние.</p>
				<p>Радуйся, радуйся людей православных похвало́ и христолюбивых пастырей, покров пребываеши всех, Царице./ Радуйся, Одигитрие, прибежище всем нам и утверждение.</p>
				<p>Радуйся, всем скорое в беда́х избавле́ние./ Радуйся, готовое всем скорбя́щим утеше́ние./ Радуйся, Всепетая, радуйся, Одигитрие Всеблагословенная,/ всем немощны́м Исцели́тельнице.</p>
				<p>Радуйся, Еяже вели́чия вся тварь/ сла́вити у́бо спеши́т по достоянию, но не возмога́ет, Одигитрие,/ и сего ради зове́т Ти:/ радуйся, Владычице, Боговместимое жилище.</p>
				<p>
					<style>Ин. Ирмос тойже</style>
				</p>
				<p>Почтим, лю́дие, Чистыя в чистоте икону Девы Богородицы/ и Тоя́ Божественнаго Младенца, Христа Бога нашего,/ и лобыза́ем и прославля́ем со страхом и трепетом:/ почитаем бо икону благоче́стно,/ паче же почитаем Са́мую Ту́ю сущую Чистую Богоматерь.</p>
				<p>Давид, Божественный и чу́дный пророк, издале́ча прови́дя, глаго́ла:/ лицу́ Твоему́ помо́лятся богатии лю́дие./ Мы же, вернии, покланя́емся и лобыза́ем честну́ю икону,/ душа́ми ку́пно и телесы́ освяща́емы.</p>
				<p>Евангелия Христова Богогла́сный списа́тель Лука/ Божиим манове́нием всенепорочный Твой напису́ет образ, Богородице,/ и Младенца Превечнаго на рука́х Твоих вообрази́в,/ к немуже притекающия напастей и бед избавля́еши,/ и вся покрыва́еши, и спаса́еши Твоею милостию.</p>
				<p>Ты еси похвало́ и вене́ц святым всем, о Царице!/ Ты упование наше и Помощница по Бозе,/ и на Тя надежду спасения нашего возложи́хом вси./ Тебе мо́лимся, яко Божии Матери:/ одожди́ грешным рабо́м Твоим богатыя Твоя душеспаси́тельныя ми́лости.</p>
				<p>
					<style>Песнь 5</style>
				</p>
				<p>
					<style>Ирмос</style>: Ужасо́шася всяческая/ о Божественней славе Твоей,/ Ты бо, Неискусобра́чная Дево,/ имела еси во утро́бе над всеми Бога/ и родила́ еси Безле́тнаго Сына,/ всем воспевающим Тя/ мир подава́ющая.</p>
				<p>Благосты́ни бездно и щедро́там еси, радуйся, Одигитрие Девице,/ радуйся, всем радость творя́щи верным./ О, радуйся, сущим в беда́х, скорбя́щим пребыстрая Заступнице.</p>
				<p>Радости от исполнения величия чудес Твоих зря́ще исполняемся вси,/ не зря́щии, слышаще же, вернии./ Темже, радуйся, Тебе присно,/ всюду и вси, Одигитрие, пое́м.</p>
				<p>Христа Бога нашего, о радуйся, Одигитрие, жили́ще/ и дом неизрече́нней и пребоже́ственней, Дево, Славе Его./ О, радуйся, пала́то преукраше́нная,/ радуйся, гра́де одушевле́нный, присноца́рствующий.</p>
				<p>Радость неоску́дную Тя разсмотря́юще,/ яко мо́ре, Отроковице, Одигитрие Девице,/ радующеся вси, радуйся, вопие́м Ти/ и, пою́ще, Божественных даро́в неви́димо присно от <style>Тебе</style> ожидаем.</p>
				<p>
					<style>Ин. Ирмос тойже</style>
				</p>
				<p>Всяко, Пречистая, существо воспе́ти недоуме́ет Тя,/ па́че бо Горних умо́в превозвы́силася еси,/ рождши неприступнаго и страшнаго Всецаря и Бога,/ но, яко Ми́лостива и скорая человеком Помощница,/ вонми́ моле́нию раб Твоих и да́руй Твою помощь.</p>
				<p>Иде́же осени́т благодать Твоя, Богородице, стра́хом исчезают демони/ и разруша́ется злоко́зненное тех мечта́ние, бе́гают ду́си те́мнии,/ радуется же верных все мно́жество, Тебе песнь хва́льну от сердца вопию́ще:/ радуйся, Божественный покро́ве душ наших.</p>
				<p>Безоче́сным сладкое зре́ние дае́тся, глухи́м слы́шание,/ немы́м благоглаго́лание, хромым хождение, прокаже́нным очищение,/ де́монствуемым целому́дрие и в боле́знех су́щим различных исцеление/ осене́нием Пречистыя Твоея, Богородице, иконы.</p>
				<p>Не умолчи́м никогда́же, Богородице, псалмы́ и пе́сньми воспева́ти вели́чия Твоя, Обрадованная:/ Бога бо воистинну воплотившагося родила́ еси,/ во спасение наше всемирное и избавление.</p>
				<p>
					<style>Песнь 6</style>
				</p>
				<p>
					<style>Ирмос</style>: Божественное сие́ и всечестно́е/ соверша́юще пра́зднество,/ Богомудрии, Богоматере,/ прииди́те, руками воспле́щим,/ от Нея ро́ждшагося Бога сла́вим.</p>
				<p>Христа, Чистая, прие́млющи,/ глас, еже радуйся, Одигитрие Девице, слышала еси,/ <style>егоже</style> неизреченно ро́ждши, и, радуйся, от всех слы́шиши всегда.</p>
				<p>Радости вся испо́лнила еси,/ Вышняя и нижняя Ты совокупи́ла еси, Одигитрие,/ темже радостно и согла́сно ныне Небо и вся земля зове́т Ти.</p>
				<p>Вдова́м, о радуйся, Всепетая, и всем си́рым, Одигитрие, утеше́ние,/ радуйся, всем источа́ющи ни́щим богатство неистощи́мое.</p>
				<p>Зла́та всякаго блиста́ема и у́тра солнечнаго светле́йши,/ жили́ще Христово, радуйся, Одигитрие, радуйся, Девице,/ радуйся, Невесто Неневестная.</p>
				<p>
					<style>Ин. Ирмос тойже</style>
				</p>
				<p>Божественнаго Твоего Рождества́, Дево Госпоже, пребога́тая благодать,/ юже дре́вле изглаше́нием предала́ еси пречистому Твоему образу,/ неоску́дне де́йствовати великая же и пресла́вная во спасение на Тя наде́ющимся.</p>
				<p>Иде́же прославля́ется святое имя Обрадованныя Богородицы,/ та́мо всяческих благи́х исто́чницы пролива́ются;/ прииди́те в чистоте́, челове́цы,/ се бо явление Божественныя Девы иконы сказу́ет Царицы пришествие во спасение всех верных.</p>
				<p>Целения боле́зней, отгна́ние же страстей и душепита́тельное спасение,/ грехо́в проще́ние и вечное избавле́ние от пречистыя Твоея иконы, Владычице,/ верно приходя́ще, прие́млем, Богомати Всенепорочная.</p>
				<p>К Тебе, Госпоже, прибегают ро́ди правоверных, про́сят великия ми́лости/ и прие́млют неоску́дно су́щии в неду́зех исцеление, в страсте́х премене́ние, в печа́лех утеше́ние./ Источи́ и мне, Владычице, ка́плю душеспаси́тельную,/ да со всеми и аз пою́ Твое величие.</p>
				<p>
					<style>Кондак, глас 8</style>
				</p>
				<p>
					<style>Подобен</style>: Избранной</p>
				<p>Притеце́м, людие, к тихому сему́ и доброму пристанищу,/ скорой Помощнице, гото́вому и те́плому спасению, покро́ву Девы,/ ускори́м на молитву и потщи́мся на покая́ние:/ источает бо нам неоску́дныя милости Пречистая Богородица,/ предваря́ет на помощь и избавляет от великих бед и зол/ благонравныя и Богобоя́щияся рабы Своя.</p>
				<p>
					<style>Икос</style>:</p>
				<p>Смысл очи́стивше и ум, притеце́м к Богородице,/ све́тло пе́сньми ублажа́юще Ю,/ и пречи́стую икону Ея прославля́ем и чтим,/ и, припа́дающе, покланя́емся яко Само́й су́щей о́ной:/ честь бо иконы на Первообра́зное восхо́дит,/ и почита́яй и покланя́яйся ей почитает са́мое Первообра́зное,/ якоже Божественнии отцы реко́ша. И <style><style>Аще</style></style> кто не чтит Пресвятыя Богородицы и не покланяется иконе Ея, ана́фема да будет:/ посрамля́ет бо и погубля́ет не чту́щия Ю,/ избавляет же от великих бед и зол благонра́вныя и Богобоя́щияся рабы Своя.</p>
				<p>
					<style>Песнь 7</style>
				</p>
				<p>
					<style>Ирмос</style>: Не послужи́ша тва́ри Богомудрии,/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отцев Господь и Бог,/ благословен еси.</p>
				<p>Радуйся, радуйся. Богородице Одигитрие,/ всех и всегда наставля́ющи верных ше́ствовати ко всякому пути́ спасительному,/ радуйся, Владычице, Тобою бо присно избавляемся настоя́щия ва́рварския беды́.</p>
				<p>Радуйся, радуйся, Одигитрие,/ бдя́щи и моля́щися о нас к Богу,/ и всякия злобы хода́тайством Твоим всяческих скорбе́й,/ Богородительнице, всех людей избавля́ющи.</p>
				<p>Радуйся, радуйся, Пресвятая Одигитрие,/ проше́ния наша к пользе нам исполня́ющи/ и хотя́щи всем при́сно всегда любодру́жное благое единство, спешное же во изя́щных.</p>
				<p>Радуйся, радуйся, корабле́м, Одигитрие, ну́ждно пла́вающим, избавля́ющи верных/ и всем избавле́ние от всякия ско́рби и неду́ги/ пестро́тныя и ме́дленныя разреша́ющи вскоре.</p>
				<p>
					<style>Ин. Ирмос тойже</style>
				</p>
				<p>Прииди́те, почерпе́м отпуще́ние от неистощи́маго источника,/ точа́щаго святы́ню Пречистыя Девы/ и Тоя́ Пречистаго Младенца, Божия Слова, нас ради вочеловечшагося./ К Нему возопии́м:/ Тво́рче Изба́вителю,/ препрославленный со Отцем и Духом, Боже, благословен еси.</p>
				<p>Неусы́пную, Чистая, и Богоприятную иму́щи молитву,/ и непреодоле́емую держа́ву кре́пости,/ врагов наших дерзость, яже на ны, разори́/ и вы́я их под но́зе верному народу нашему низложи́,/ да возвесели́мся о Тебе, раби́, Сыну Твоему вопию́ще:/ отец наших Боже, благословен еси.</p>
				<p>Радуемся и веселимся, вернии лю́дие, чу́дному явле́нию иконы Пречистыя Владычицы Богородицы:/ река́ бо яви́ся неисчерпа́ема, целебную во́ду точа́щи,/ слепы́м бо ви́дети дае́т и глухим слы́шание,/ хромым хождение и всем сущим в неду́зех безме́здное исцеле́ние.</p>
				<p>Неиспы́тана глубина́, недове́домо таинство, непостижи́м образ, Дево, зачатия Твоего,/ зачатия без Се́мене, без мужа рождество./ Безплотный воплоти́ся, Превечный младе́нствует,/ Сын Божий, Сын Тебе, Девы, бывает, Емуже вопие́м:/ Боже, благословен еси.</p>
				<p>
					<style>Песнь 8</style>
				</p>
				<p>
					<style>Ирмос</style>: О́троки благочестивыя в пещи́/ Рождество́ Богоро́дичо спасло́ есть,/ тогда у́бо образу́емое,/ ныне же де́йствуемое,/ вселе́нную всю воздвиза́ет пе́ти Тебе:/ Господа пойте дела/ и превозноси́те Его во вся веки.</p>
				<p>Радуйся, Всеблагословенная Марие,/ из Тебе бо Всеблагословенный Бог оде́яся во всего́ мя человека/ и, оде́явся, соедини́ Своему Божеству неизрече́нным соединением, Дево Одигитрие;/ радуйся, Обрадованная, радосте всего мира.</p>
				<p>Радуйся, лукавых духо́в Прогонительнице;/ радуйся, Богородице Одигитрие;/ радуйся, Юже Небе́сная неви́димая во́инства славосло́вят всегда и велича́ют яко Матерь Божию бывшую;/ радуйся, я́же нижняя сочета́вши с Вышними.</p>
				<p>Радуйся, всех Небесных сил без разсужде́ния превосходя́щая;/ радуйся, Одигитрие;/ радуйся, вся́кия тва́ри яко Бога Рождшая госпо́дствующи, ей, Владычице Всепетая;/ радуйся, пребыва́еши Дева Чистая и по рождестве́.</p>
				<p>Радуйся, жена́м всем сла́во, хра́ме преосвяще́нный Бога нашего;/ радуйся, Одигитрие;/ радуйся, душеспаси́тельная всей вселенней;/ радуйся, покрывающий о́блаче, Небе́с ши́ршая;/ радуйся, мирополо́жнице, Божественнаго ми́ра полна́.</p>
				<p>
					<style>Ин. Ирмос тойже</style>
				</p>
				<p>Ум Ангельский и человеческий ужаса́ется, Богородице,/ како Бога Небеснаго, ложесна́ми объе́мши, воплоти́ла еси,/ како, Младенца ро́ждали, яко Сына на руку́ но́сиши/ <style>егоже</style> ужаса́ется тварь и трепе́щут Горнии Престоли, вопию́ще непрестанно:/ Свят, Свят, Свят еси, Боже, препе́тый и превозносимый во веки.</p>
				<p>Радуйся, су́щая ра́досте всего мира,/ со Архангелом Гавриилом вопие́м Ти, Богородице;/ радуйся, вмести́лище Невмести́маго;/ радуйся, Благодатная, носи́ло Божества всего;/ радуйся, Ада́мово воззва́ние, с Тобою Господь, и Тебе ради с нами, спасая нас,/ <style>егоже</style> поем и превозно́сим во веки.</p>
				<p>Корень Иессеев освяще́нный, корень греха́ нашего исто́ргнула еси;/ жезл Ааронов процве́тший, Жизнодателя цвета израсти́вши Христа;/ ста́мно манноприе́мная, смерти всю силу сокруши́ла еси/ и в поро́ду жизни возвела́ еси род человеческий:/ темже Тя поем, добрых виновную.</p>
				<p>Ты похвала́ христианом еси, Владычице,/ Ты оружие на враги и стена́ к Тебе прибега́ющим./ Тя и ныне на помощь призываем, Госпоже,/ не даждь враго́м вознести́ся на люди Твоя,/ иже Тебе не хва́лят, ни Сына Твоего, Богородице, и Твоей иконе не кла́няются:/ сих победа́ и ду́ши наша спаси.</p>
				<p>
					<style>Песнь 9</style>
				</p>
				<p>
					<style>Ирмос</style>: Всяк земноро́дный/ да взыгра́ется, Ду́хом просвеща́ем,/ да торжеству́ет же Безпло́тных умо́в естество́,/ почита́ющее священное торжество Богома́тере,/ и да вопиет: радуйся, Всеблаженная Богородице,/ Чистая Приснодево.</p>
				<p>Радуйся, свеще́, Свет невечерний поне́сшая,/ и в Рождестве Твоем многобожия тьму разруши́вшая,/ и а́довы про́пасти изба́вльшая люди;/ радуйся, Одигитрие Богородице, добро́т всех Предхода́таице.</p>
				<p>Радуйся, земле́, из нея́же Клас прозя́бши Небесный верным,/ и мира всего душегу́бнаго гла́да изба́ви, разу́мная и одушевле́нная;/ о радуйся, виногра́де, иже Грозд живо́тный ро́ждшая,/ Богородице Чистая, Одигитрие.</p>
				<p>Радуйся, тайных цвето́в прекрасный су́щий раю́;/ радуйся, Мати Дево, Неви́димых ра́зум чистото́ю странноле́пно побе́ждши, Богорода́тельнице;/ радуйся, Отроковице;/ радуйся, Одигитрие, всеми́рное чу́до и слышание.</p>
				<p>Лето живота́ нашего про́чее сохрани́ неврежде́нно поможе́нием Твоим, Дево Отроковице,/ и сподо́би коне́ц благи́й получи́ти нам, воспева́ющим Тя и взыва́ющим:/ радуйся, Всеблаженная Богородице, Чистая Одигитрие.</p>
				<p>
					<style>Ин. Ирмос тойже</style>
				</p>
				<p>Тебе, тве́рдую Помощницу ро́ду челове́ческому, Богородице Марие, лик пророческий многообра́зно провозвести́,/ сень святу́ю, Небе́с простра́ннейшую,/ скрижа́ль Богопи́санную и купину́ неопали́мую,/ дверь Богопрохо́дную, го́ру же и ле́ствицу, и мост, и жезл процве́тший:/ мы же воистину Богородицу Тя величаем.</p>
				<p>Тайна глубины́ Рождества Твоего ум Ангельский ужаса́ет, Дево,/ и пречи́стая икона де́моны прого́нит,/ и ли́ца нечести́вых омрача́ет, и в студ порева́ет:/ не терпя́т бо взира́ти на си́лу ея́, бе́гают же и исчеза́ют./ Мы же любезно покланя́емся и лобыза́ем, и Тя, Богородицу, величаем.</p>
				<p>Предста́тельница су́щи неотсту́пна к Вышнему Царю,/ яко иму́щи матерне дерзнове́ние непосты́дно,/ в мире глубо́це православных житие́ утверди́ и отечество наше возвы́си,/ и вся поле́зная да́руй всегда рабо́м Твоим,/ да Тя, Богородице, величаем.</p>
				<p>О Всемилостивая христиа́ном Помощнице,/ не может Тя воспе́ти достойно ум человеческий и Ангельский,/ яко всея́ тва́ри честне́йши, Небе́сных и земны́х сла́внейши:/ всех бо родила́ еси Творца и Бога,/ но, о Владычице,/ приими́ ми́лостивно и́же Тебе от сердца возложи́хом песнь,/ спасай нас всегда, на Тя бо наде́емся.</p>
				<p>
					<style>Светилен</style>:</p>
				<p>Да почти́тся Всепетая Мати Божия,/ Жизнь Су́щую ро́ждши, Христа Бога нашего,/ райских дверей отверзе́ние и всего мира очище́ние, к животу́ возведе́ние:/ Сей есть проро́ком глаго́лавый,/ Тому поклони́мся, Богу и Спасу душ наших.</p>
				<p>
					<style>Слава, и ныне, глас 6</style>:</p>
				<p>Прииди́те, ве́рнии, с чистото́ю возвели́чим Пречистыя Матере Бога нашего чу́дную икону/ и Божественнаго Младенца, Спаса Христа,/ <style>егоже</style> яко рождшая на руку́ носи́вши/ и ма́терне дерзновение к Нему иму́щи,/ непреста́нно мо́лит за ны и подае́т рабом Своим богатыя милости.</p>
				<p>
					<style>На хвалитех стихиры на 4, глас 4</style>:</p>
				<p>Просла́вим, вернии, Обра́дованную Богородицу,/ паче же во усте́х наших имамы всегда/ святое и благословенное имя Ея,/ непреста́нно прибега́юще к пречи́стей Ея и цельбоно́сней иконе:/ то́ю бо обрета́ем яже на земли́ вся благая и полезная/ и су́щих на возду́се от демонов запина́ний избавляемся,/ яко Мати, рождшая всех Творца́,/ спасает от бед души наша.</p>
				<p>Да рыдает вечно сонм злочести́вых,/ не испове́дающих Тя в рождестве Чистую Богородительницу/ и не покланя́ющихся пречи́стей Твоей иконе./ Ве́рнии же лю́дие, ра́дующеся,/ испове́даем Тя истинную Деву Богородицу,/ яко вои́стину родила́ еси пло́тию Христа Бога нашего,/ тление Адамово попра́ла еси/ и от греха весь мир очистила еси,/ жизнь безконечную дарова́ла еси,/ райский вход верным отве́рзла еси/ Божественным Твоим Рождеством;/ <style>егоже</style> моли спасти́ся нам,/ пою́щим верно Твое та́инство.</p>
				<p>Радуется убо и весели́тся/ неизрече́нною радостию все мно́жество благочестивых:/ припа́дающе же покланя́ются,/ вси благогове́ют Божии Матери с боя́знию,/ благодаря́ще Сию́ по Бо́зе яко Бога,/ толи́ких превели́ких благ Хода́таицу,/ в ни́же желают Ангели прини́кнути,/ дарова́ Богородицею верным Христос Бог наш,/ имеяй премно́жество щедрот и великую пребогатую милость. </p>
				<p>
					<style>Слава, и ныне, глас 8</style>:</p>
				<p>Святая Твоя и сообра́зная икона, Богородице Дево,/ благода́тию Твоею пребога́тый су́щий источник,/ кипя́щий всей подсо́лнечней/ и светя́щий всему́ миру/ светолу́чными Святаго Духа сия́ньми и исцеле́ний светлостьми./ Ты бо Бога Слова плотию несказа́нно родила́ еси,/от Архангела Гавриила сицева́я слы́шавши:/ радуйся, Обрадованная, Господь с Тобою,/ и Дух Святый осени́т Тя к зачатию./ Та́кожде рекла́ еси к первопи́санной Твоей иконе, на ту зря́щи:/ с то́ю Моя благодать,/ и слово Твое со вла́стию иконе бысть./ И о́браз, и глас, и сила, и дело, и всяк ум/ превосходя́щая Божественная благодать, спребыва́ющи вечно,/ зна́мения и чудеса́ непрестанно содева́ет/ и душеполе́зное исцеление всем верно приходя́щим подае́т/Твоими Богоматерними непреста́нными к Богу молитвами.</p>
				<p>
					<style>Славословие великое, и отпуст</style>
				</p>
				<p>
					<style>На Литургии служба Богородицы</style>
				</p>
				<p>
					<style><style>Аще</style> прилунится в неделю - зри устав 23 июня</style>
				</p>
				<p>
					<style>В той же день</style>
				</p>
				<p>
					<style>Святаго равноапостольнаго Аве́ркия, епископа Иерапо́льскаго, чудотворца и святых седми отроко́в, иже во Ефесе</style>
				</p>
				<p>
					<style>На Господи, воззвах: стихиры святителю, глас 2</style>
				</p>
				<p>
					<style>Подобен</style>: Егда от Древа</p>
				<p>Божественных учений блиста́ньми/ разруши́л еси многобо́жную нощь, отче Аве́ркие,/ утро же возсия́в, сы́ны дне совершил еси,/ во мра́це сущия прежде, иерарше,/ чудеса преславная показа́в,/ тем святую твою память верою празднуем вси,/ песносло́вяще тя, Богодухновенне.</p>
				<p>В сосуде еди́нем чудодействуя,/ вино бо и елей, отче, и вид други́й совокупи́л еси,/ блюдо́ма внегда требовати несме́шена Божественною благодатию,/ теплых же вод дарова́ние/ молитвою истещи́ сотворил еси,/ неду́ги исцеляя всяческия,/ приходя́щих тебе верою/ и блажа́щих тя, Аве́ркие.</p>
				<p>Весь прилежа́ Богу,/ Божественных испо́лнитель учений явился еси, Аве́ркие,/ благодать же прие́м от высоты́, преподобне,/ неду́ги отгна́л еси различныя человеков,/ тре́бища и́дольская разорил еси,/ знание насади́л еси Божественное,/ неве́дением окая́нно прежде бе́дствующим, блаженне.</p>
				<p>
					<style>Ины стихиры мучеников, глас 4</style>
				</p>
				<p>
					<style>Подобен</style>: Яко до́бля</p>
				<p>Пребеззаконная веле́ния,/ Богу поко́ршеся, о́троцы блаженнии небрего́ша/ и, свя́зани бывше, разреши́ша пре́лести соу́з,/ и, сан мирски́й отвергше, прияша славу,/ яже тех преславно соверши́вшу/ и Горняго исхода́таившу Царствия наслажде́ние.</p>
				<p>К по́двигом себе страдания, святии,/ крепко обучи́вше,/ скры́стеся в верте́пе,/ моле́ньми непрестанными ко Господу моля́щеся/ крепость пода́ти и силу,/ и́миже судьба́ми, Человеколюбец весть,/ усну́ти в мире всем вам Богонача́льно повелева́ет.</p>
				<p>Богособранный полк, лик блаженный,/ мученическое собрание неудобопобори́мое,/ Це́ркви Божественней кра́сное торжество́,/ нерасте́рзное совокупле́ние, во́инство непобедимое,/ незы́бленное благочестия основание,/ прииди́те вси, воспоим усердно, благочестия свидетели.</p>
				<p>
					<style>Слава, глас 3. Иоа́нна монаха</style>:</p>
				<p>Архиерее преподобне, всеблаженне отче,/ чудотворче угодниче Христов, Аве́ркие,/ пророческим житие́м возсия́вый/ и апостольских сподо́бился еси даро́в,/ Спасу служа́ со Ангелы непрестанно,/ моли́ избавитися от всякаго преще́ния душа́м нашим.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Велия Креста</p>
				<p>Оружие сердце Твое про́йде, Пречистая,/ егда Сына Твоего на Кресте́ видела еси и вопия́ла еси:/ небезча́дну Мя покажи,/ Сыне Мой и Боже Мой,/ соблюды́й Мя по Рождестве́ Деву.</p>
				<p>
					<style>Тропарь святителю, глас 4</style>:</p>
				<p>Истины проповедник и чудотворец дивен показался еси,/ сирот отец и нищих заступник,/ бодрый пастырь словеснаго стада, бесом страшен,/ всех убо от тех нападений заступай, вопиющих ти:/ Аверкие отче наш,/ моли Христа Бога,/ да спасет души наша.</p>
				<p>
					<style>И святым отроко́м тропарь, глас 8</style>:</p>
				<p>Благочестия проповедники и воскресения умерших изобразители,/ Церкви столпы седмочисленныя,/ о́троки всеблаженныя песньми восхвалим:/ тии бо по многих ле́тех нетления, аки от сна воставше,/ всем возвестиша яве мертвых востание.</p>
				<p>
					<style>На утрени</style>
				</p>
				<p>
					<style>Канон Октоиха един и святителя канон на 4, <style>егоже</style> краегранесие</style>: Аверкиеву воспою великую славу. <style>Иосиф</style>.</p>
				<p>
					<style>Глас 2</style>
				</p>
				<p>
					<style>Песнь 1 </style>
				</p>
				<p>
					<style>Ирмос</style>: Гряди́те, лю́дие, пои́м песнь Христу Богу,/ разде́льшему море и наста́вльшему люди,/ яже изведе́ из рабо́ты египетския,/ яко просла́вися.</p>
				<p>Заре́ю светлою Трисолнечнаго Божества́ озаре́н быв, Аве́ркие,/ свет был еси,/ су́щия во тьме просвеща́я и все де́монское разруша́я омраче́ние.</p>
				<p>Житие́ на земли имел еси, преблаженне, Небесное,/ с пло́тию, яко безпло́тен, жительствовав/ и стра́сти умертви́в, и священства дар прие́м.</p>
				<p>Имея в тебе, отче, Слово веща́ющо,/ безслове́сия разруши́л еси суему́дренных,/ де́монския хра́мы и куми́ры преле́стныя низложи́в.</p>
				<p>
					<style>Богородичен</style>
				</p>
				<p>Вити́йстии язы́цы глаго́лати недоумеют Твоего паче сло́ва зача́тия:/ Бога бо родила́ еси плотию, Всечистая,/ нам уподо́бльшася за благосты́ню.</p>
				<p>
					<style>Ин канон мучеников. Глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Колесницегони́теля фараоня погрузи́,/ чудотворя́й иногда́/ Моисе́йский жезл, крестообра́зно порази́в/ и раздели́в море,/ Израиля же беглеца́, пешехо́дца, спасе,/ песнь Бо́гови воспева́юща.</p>
				<p>Седми́чным число́м честву́еми, сняти́и о́троцы седмь,/ све́тлии зве́зды, на тверди Церко́вней сияюще,/ иже свиде́тельством на Небесная все́льшеся,/ помяни́те верою чту́щия вас.</p>
				<p>Седмосве́тлым сия́нием Духа,/ вообража́юще златоза́рную свещу́, мученицы седмочи́сленнии,/ мрак ума́лили есте́ пре́лести/ и светом благочестия вся ныне седмеросугу́бно просвеща́ете.</p>
				<p>
					<style>Богородичен</style>
				</p>
				<p>На Тя, Дево, надежду полага́ю спасения моего,/ грехо́вныя ти́ны всего мя омы́й и чи́ста мя соде́лай,/ Сыну Твоему изя́щне благоугожда́юща и де́юща Того всесвятую волю.</p>
				<p>
					<style>Песнь 3</style>
				</p>
				<p>
					<style>Ирмос</style>: Утверди́ нас в Тебе, Господи,/ Дре́вом умерщве́й грех,/ и страх Твой всади́/ в сердца́ нас, пою́щих Тя.</p>
				<p>И словесы́ свяще́нными и показа́нии чуде́с, Аве́ркие,/ пре́лести море плавающия,/ преславно ко пристанищу спасения наставил еси.</p>
				<p>Цельбы́ содева́я, совершая изря́дная,/ де́монов отгоня́я мечтания,/ спасения всем виновник, богатым предстатель ты был еси.</p>
				<p>Слово священное, житие́ Божественное,/ нрав, чудесы́ сияющь,/ жизнь твоя, отче, сла́вна и смерть честна́ бысть.</p>
				<p>
					<style>Богородичен</style>:</p>
				<p>Сый Бог, прежде невидимый, ви́дим бысть, Дево,/ за благоутро́бие из чрева Твоего воплощаем:/ тем Тя верою ублажаем.</p>
				<p>
					<style>Ин</style>
				</p>
				<p>
					<style>Ирмос</style>: Утвержде́й в начале Небеса разумом/ н зе́млю на вода́х основа́вый,/ на ка́мени мя, Христе, заповедей Твоих утверди́,/ яко несть свят, па́че Тебе, Едине Человеколюбче.</p>
				<p>Я́вльшеся на земли́, седмосве́тлии, яко светильницы добродетелей/ и по́двигов зарею, и чудес блиста́ньми све́тло просвети́вше,/ свет Богознания всему миру просия́ете.</p>
				<p>От пеле́н ма́терних возложи́вшеся Творцу,/ Того ра́ди небрего́сте о сла́ве и че́сти царской, и богатстве мимотеку́щем,/ от Негоже нетленных че́стей славу получи́сте.</p>
				<p>
					<style>Богородичен</style>:</p>
				<p>Умерщвле́нный мой ум, Жизни де́йством, я́вльшияся из Тебе, ми́ру воздви́гни,/ язвы и о́бразы потре́бльши грехо́вныя,/ Едина Богороди́тельнице, Всенепорочная.</p>
				<p>
					<style>Кондак отроков, глас 4</style>
				</p>
				<p>
					<style>Подобен</style>: Вознесыйся</p>
				<p>Прославивый на земли святыя Твоя,/ прежде Втораго и страшнаго пришествия Твоего, Христе,/ преславным воста́нием отроко́в показал еси Воскресение неве́дящим е,/ нетле́нна одея́ния и телеса́ яви́в,/ и царя уве́рил еси вопи́ти:/ воистинну есть мертвых востание.</p>
				<p>
					<style>Икос</style>:</p>
				<p>Чу́дное и высокое отроко́в воскресение ви́дев, иерарх Ефесский иногда́/ удиви́вся ра́зумом, пишет со тща́нием ве́рнейшему царю тех востание:/ приити́ сподо́би державе твоей, владыко,/ зде да ви́диши Бога твоего силу, юже показа́ тебе./ Абие воста́в великий победоносец, ше́ствие творя́ще радуяся,/ вторы́й явився Илия́ колесни́чник, вопи́я:/ воистинну есть мертвых востание.</p>
				<p>
					<style>Седален святителю, глас 8</style>
				</p>
				<p>
					<style>Подобен</style>: Премудрости</p>
				<p>Иерарх явился еси, ма́стию честно́ю обложе́н, отче, Богоде́тельно/ и вся совершая благодатию священнейше,/ даро́в же Божественных и чудес све́тлостию украшаем,/ Святым и Божественным Духом, всехвальне, неду́ги исцеляя и де́моны попаля́я,/ и множества прельщаемых обращая, Аве́ркие./ Сего ра́ди вопие́м ти:/ моли Христа Бога грехо́в оставле́ние пода́ти/ чту́щим любовию святую память твою.</p>
				<p>
					<style>Слава, отроко́м, глас 4</style>
				</p>
				<p>
					<style>Подобен</style>: Скоро предвари́</p>
				<p>Яко столпи́ су́ще Церкве Христовы,/ сте́ны разори́сте неве́рствия кре́пко,/ седмобра́тнии мученицы./ Тем пре́жде смерти е́ллинскую ярость/ и паки по смерти ерети́ческую бурю разруши́сте,/ молящеся о душа́х наших.</p>
				<p>
					<style>И ныне, Богородичен</style>:</p>
				<p>Чистая, Всенепоро́чная и Неискусому́жная,/ Яже Едина Безле́тнаго Сына и Слова Божия в лето рождши:/ Сего́ со святыми и честны́ми патриархи, и мученики, и пророки, и преподобными моли́/ дарова́ти нам очищение и ве́лию милость.</p>
				<p>
					<style>Крестобогородичен</style>:</p>
				<p>Дево Всенепорочная, Мати Христа Бога,/ оружие про́йде Твою пресвятую душу,/ егда́ распина́ема видела еси волею Сына и Бога Твоего./ <style>егоже</style>, Благословенная, моля́щи не преста́й, прощение прегрешений нам дарова́ти.</p>
				<p>
					<style>Песнь 4</style>
				</p>
				<p>
					<style>Ирмос</style>: Пою́ Тя, слу́хом бо, Господи, услышах и ужасо́хся,/ до мене́ бо и́деши, мене́ ища́, заблуждшаго./ Тем многое Твое снизхождение, еже на мя,/ прославляю, Многоми́лостиве.</p>
				<p>Вельми́ престо́л, преподобне, украси́л еси, святителю,/ великими бо чудесы́ преле́потствовал еси и житие́м светлым./ Сего́ ра́ди Превеликий Бог наш вельми́ тя прослави.</p>
				<p>Милости Воли́теля Господа ве́дый, Богоносе,/ те́пле Его умоли́л еси/ на исцеление и спасение многих/ те́плых вод всечу́дное сотвори́ти истечение.</p>
				<p>Плодови́ты безча́дныя сотворил еси Божиею благодатию,/ совершил еси помышления,/ вложи́в бо тем, Аве́ркие, сло́ва се́мя я́ве,/ яко добрый сеятель, пожа́л еси кла́сы стори́цею, блаженне.</p>
				<p>
					<style>Богородичен</style>:</p>
				<p>Исцели́ла еси сокрушение, Всенепорочная, и дре́внее окая́нство земноро́дных,/ рождши Господа и Царя Христа,/ понесшаго неду́ги наша за благоутробие неизглаго́ланное, Богоневесто.</p>
				<p>
					<style>Ин</style>
				</p>
				<p>
					<style>Ирмос</style>: Ты моя кре́пость, Господи,/ Ты моя и си́ла,/ Ты мой Бог, Ты мое ра́дование,/ не оста́вль не́дра Отча/ и нашу нищету́ посети́в./ Тем с пророком Авваку́мом зову́ Ти:/ силе Твоей слава, Человеколюбче.</p>
				<p>Бра́тским совокупля́еми союзом и Боже́ственным желанием распаляеми,/ согласием истиннаго, мученицы Господни, испове́дания и веры/ посрами́сте мучителей суему́дренный ра́зум и пре́лести многобо́жное учение.</p>
				<p>За Христа и со Христом гони́ми,/ в верте́пех, гора́х же и про́пастех земны́х скрыва́еми./ Того ра́ди сном живоносным вместо смерти усну́ли есте́ на ле́та должа́йшая,/ я́вственно утверждающе общее земны́х Воскресение.</p>
				<p>
					<style>Богородичен</style>:</p>
				<p>Да о́браз, засы́панный страстьми́, обнови́ши богатством благосты́ни, в Де́вственную вселился еси утробу,/ из нея́же Мудрость храм Божий созда́л еси,/ Еюже с человеки пожи́л еси, Щедрый, и спасл еси мира концы.</p>
				<p>
					<style>Песнь 5</style>
				</p>
				<p>
					<style>Ирмос</style>: Просвеще́ние во тьме лежащих,/ спасение отча́янных, Христе Спа́се мой,/ к Тебе у́тренюю, Царю мира,/ просвети́ мя сиянием Твоим,/ ино́го бо, ра́зве Тебе, Бога не знаю.</p>
				<p>Поста́вив твоя но́ги на ка́мени сердца, Богомудре,/ падшия поги́белию и че́сти камению подаю́щия, блаженне,/ Божественными словесы́ чествова́ти научил еси Камень,/ Иисуса Христа и Бога нашего.</p>
				<p>Врача́ разли́чно неду́гующих, путевожда́ всех, прельще́нных злосове́тием,/ мирополо́жницу честны́х дарова́ний, прия́телище Божественнаго Духа,/ священноучителя почтим Аве́ркия.</p>
				<p>Вино повеле́нием твоим в едином сосуде со елеем, ви́ды же другая вложе́нныя,/ во время свое несме́сно преславно изливаются,/ преизоби́лующую благодать твою явля́юще я́ве, священне.</p>
				<p>
					<style>Богородичен</style>
				</p>
				<p>Зако́ни в Тебе пресла́вно, Дево, обновля́ются,/ ражда́еши бо безсе́менно Бога Спаса/ и пребываеши де́вствующи па́ки,/ стра́нно чу́до./ Тем Тя, Матерь Емману́илеву,/ благочестно возвещаем.</p>
				<p>
					<style>Ин</style>
				</p>
				<p>
					<style>Ирмос</style>: Вску́ю мя отри́нул еси/ от лица Твоего, Све́те незаходи́мый,/ и покрыла мя есть чужда́я тьма, окаяннаго,/ но обрати́ мя и к свету заповедей Твоих/ пути моя направи, молюся.</p>
				<p>Умертви́вшеся миру, вся жите́йская кра́сная отринули есте́,/ Живот Держащему живот свой преда́вше,/ живоносный сон, на до́лга ле́та влеку́ще, общаго воскресения образ.</p>
				<p>Страдальцы житием яви́стеся, до́лгая гонения претерпе́вше,/ в гла́де и жа́жди, в разных беда́х и ско́рбех, и злоиму́ществах за Христа терпя́ще,/ и богатя́щеся су́що воспокое́нием.</p>
				<p>
					<style>Богородичен</style>:</p>
				<p>В Тебе, стене́, обогаща́емии и предста́тельством Твоим сохраня́емии,/ Твоею Божественною славою хва́лящеся, Тя ублажаем:/ Ты бо, Пресвятая, душа́м нашим источаеши веселие и радость.</p>
				<p>
					<style>Песнь 6</style>
				</p>
				<p>
					<style>Ирмос</style>: В бе́здне грехо́вней валя́яся,/ неизследную милосердия Твоего призываю бе́здну:/ от тли, Боже, мя возведи́.</p>
				<p>От востока к западу пришел еси,/ де́монския и лютыя страсти царицу, преподобне, отрешая/ силою Духа.</p>
				<p>Стра́нен мира явился еси, священнейше,/ странная и страшная совершая чудеса́,/ и ходя́ в телеси́, и отсюду отшед, Аверкие.</p>
				<p>Молниезра́чен, отче, ви́димь, де́монския победил еси полки́,/ терпе́ти не могу́щия твоего, Аве́ркие, прещения, Богодухновенне.</p>
				<p>
					<style>Богородичен</style>:</p>
				<p>Тобою, Всесвятая Богоневесто,/ умерщвле́ннии, жизни сподо́бихомся/ и, тле́нию работающии, нетлением я́ве обогати́хомся.</p>
				<p>
					<style>Ин</style>
				</p>
				<p>
					<style>Ирмос</style>: Очисти мя, Спа́се,/ мно́га бо беззакония моя/ и из глубины́ зол возведя́, молюся:/ к Тебе бо возопи́х и услы́ши мя,/ Боже спасения моего.</p>
				<p>Любовию, яже к Богу, Ефесскаго отечества, мудрии,/ род светлый, богатство же пресветлое и славу пречестну́ю оставили есте́,/ наследие Небесное произбра́вше.</p>
				<p>Седмочи́сленный страдальцев лик, Божественне совокупля́емь,/ низложи́ враго́в множество многочисленное/ и славу прия́ша испове́дания, и венцы страдания.</p>
				<p>
					<style>Богородичен</style>
				</p>
				<p>Возсия́ от Сиона Вышняго благолепие/ приятием пло́ти, по соединению неизрече́нному,/ из Тебе, Неискусобрачная, оде́ян, и мир просвети́.</p>
				<p>
					<style>Кондак, глас 8</style>:</p>
				<p>
					<style>Подобен</style>: Яко начатки</p>
				<p>Яко священника превели́каго и апостолов совсе́льника,/ Церковь почита́ет тя, вся верных, Аверкие:/ юже твоими молитвами соблюда́й, блаженне,/ непобеди́му и необурева́ему от всякия е́реси, и нескверну,/ яко приснопамятный.</p>
				<p>
					<style>Икос</style>:</p>
				<p>Мира всего суету́ помышляя, мира учуже́нный/ и, страсти Христовы подражая, плотски́я страсти умертви́л еси/ и, крест твой взем, последовал еси, блаженне, Творцу твоему,/ и, пребывая с Ним, ныне молися за чту́щия тя истинно,/ яко приснопа́мятный.</p>
				<p>
					<style>Песнь 7</style>
				</p>
				<p>
					<style>Ирмос</style>: О́бразу злато́му, на по́ле Деи́ре служи́му,/ трие́ Твои о́троцы небрего́ша безбожнаго веления;/ посреде́ же огня вве́ржени, ороша́еми, поя́ху:/ благословен еси, Боже отец наших.</p>
				<p>Яко Божественный па́стырь, яко чуде́с самотво́рец,/ слепы́м е́же зре́ти молитвою, отче, пода́л еси, и слышати глухи́м,/ очище́ние же прокаже́нным, и благотече́ние хромым, воспевающим:/ благословен еси, Боже отец наших.</p>
				<p>Пропове́дает твое чудо дея́ние, му́дре, во век те́плых вод искипе́ние/ и столп, у гроба твоего лежащий,/ <style>егоже</style> от Рима, великаго града, принесе́ лукавый дух, изгна́нный тобою, отче Аве́ркие.</p>
				<p>Лю́дем смире́нным вождь был еси,/ высо́к в виде́ниих, и де́йствиих же, и силах яви́вся, священнейше,/ и Высочайшаго Царя угодник, Емуже взываем:/ благословен еси, Боже отец наших.</p>
				<p>
					<style>Богородичен</style>:</p>
				<p>Роди́ся из Тебе, <style>егоже</style> роди́ Отец пре́жде денни́цы,/ во двою́ существу́ и хоте́нию, яко Бог же и Человек, Отроковице, знаемь всем, верою зовущим:/ Благословенная, Бога плотию рождшая.</p>
				<p>
					<style>Ин</style>
				</p>
				<p>
					<style>Ирмос</style>: Божия снизхожде́ния/ огнь устыде́ся в Вавилоне иногда́,/ сего ради о́троцы в пещи́ радованною ного́ю,/ яко во цве́тнице, лику́юще, поя́ху:/ благословен еси, Боже отец наших.</p>
				<p>Богу покаря́ющеся, Божественным законом наказу́еми о́троцы,/ разумом пра́вым пребеззако́нная повеле́ния мучителей злых укори́ли есте́,/ смертию жизнь приобре́тше и нетление, ме́ртвым обога́щшеся те́лом.</p>
				<p>Смертную чашу за Творца пи́ти жела́юще верно безсмертия ради и нетления,/ погребение претерпе́сте теле́с,/ изъясня́юще воста́ние пресла́вным воста́нием вашим, мученицы.</p>
				<p>
					<style>Богородичен</style>:</p>
				<p>Яко утро возсияла еси, правды Солнце иму́щи,/ от тьмы ми́ра неве́дения изымающаго Богове́дением,/ Емуже поем, Пречистая:/ благословен еси, Боже отец наших.</p>
				<p>
					<style>Песнь 8</style>
				</p>
				<p>
					<style>Ирмос</style>: В пещь о́гненную ко отроко́м еврейским снисше́дшаго/ и пла́мень в ро́су прело́жшаго Бога,/ пойте дела, яко Господа,/ и превозноси́те во вся веки.</p>
				<p>Преславный па́стырь, неистощи́мый исто́чник исцелений,/ Це́ркве столп, верных утвержде́ние,/ великий светильник, многосве́тлый священноучи́тель да почти́тся Аве́ркий.</p>
				<p>Ты, я́коже фи́никс, псало́мски процве́л еси во дво́рех Бога Жива́го;/ умно́жился еси, яко кедр и яко ма́слина, му́дре, показался еси,/ ма́стию дел твоих всех умаща́я ли́ца ве́рою.</p>
				<p>Горы́ верху́ действи́тельным жи́тельством я́вственне, якоже град познался еси стоящь,/ и погру́жшийся дре́вле пре́лестию град твой, преподобне,/ Града Вышняго явля́еши наследника.</p>
				<p>
					<style>Богородичен</style>:</p>
				<p>Се одр Соломо́нов, <style>егоже</style> обстоя́т си́льнии,/ Богодухнове́ннаго Писания ныне прорица́ния,/ на немже Христос Бог воплощением Божественным почи́л есть,/ Благословенная и Обрадованная.</p>
				<p>
					<style>Ин</style>
				</p>
				<p>
					<style>Ирмос</style>: Седмери́цею пещь/ халдейский мучитель/ Богочестивым неи́стовно разжже́,/ силою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
				<p>Седмери́чно облиста́ па́мять ваша <style>Днесь</style>,/ солнечных луч обра́зно просвеща́ющи, му́дрии, подсо́лнечную/ страда́льческими све́тлостьми, чудоде́йственными же блиста́ньми и Божественных догма́тов заря́ми,/ имиже уверя́ете всем воста́ние теле́с и мертвых нетление.</p>
				<p>Авимеле́хово прежде на селе́ сохране́ние положи́ Бог,/ яко не ви́дети гра́да иногда запусте́ния./ Вас же соблюде́ ле́ты множа́йшими в верте́пе спящия/ на увере́ние всех воскресения, о́троцы,/ веко́в седмочи́сленных равночи́сленнии свети́льницы.</p>
				<p>
					<style>Богородичен</style>
				</p>
				<p>Освятившися Духом, Богородице Всенепорочная,/ и́стинно прия́ла еси во чре́ве Безначальнаго Сына и Присносущнаго,/ в Тебе, Чистая, воплоще́ннаго на благодея́ние верою вопиющих:/ о́троцы, благословите, священницы, воспойте,/ людие, превозносите во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: От Бога Бога Слова,/ неизрече́нною мудростию прише́дшаго обнови́ти Адама,/ я́дию в тле́ние падшаго лю́те,/ от Святыя Девы неизреченно воплотившагося нас ради,/ ве́рнии единому́дренно пе́сньми велича́ем.</p>
				<p>Яко светоза́рно твое житие́, яко красны́ но́ги,/ яко зело́ чу́дно е́же к Богу маа́ние<a type="note" xlink:href="#note42">42</a> же вку́пе и бли́жность,/ яко велича́йшая благодать, свы́ше да́нная тебе, му́дре./ Сего ради верою почитаем тя, Аве́ркие.</p>
				<p>Тя, сожительника всех святых мученик и ревнителя Божественных ученик,/ патриархов равноче́стна, пророков и преподобных,/ и Небесных слуг собеседника верою славим, Аве́ркие.</p>
				<p>Пресвятая твоя память, простира́ющися в мире,/ просвещает челове́к ду́ши светом, богатым в благодати,/ ю́же соверша́юще любовию,/ страсте́й нас и тьмы напа́стныя/ молитвами твоими изба́ви, молимся, Аве́ркие.</p>
				<p>
					<style>Богородичен</style>
				</p>
				<p>Све́тла Тя свети́льника проро́к прови́де,/ свещу́ Божественную и́стинно в Себе нося́щую, Всесвятая Дево,/ Единаго Пресущнаго Бога,/ за благоутробие милости из Тебе вочеловечшася.</p>
				<p>
					<style>Ин</style>
				</p>
				<p>
					<style>Ирмос</style>: Ужасе́ся о сем Небо/ и земли удиви́шася концы,/ яко Бог яви́ся челове́ком пло́тски/ и чрево Твое бысть простра́ннейшее Небе́с:/ тем Тя, Богородицу,/ Ангелов и челове́к чинонача́лия величают.</p>
				<p>Удиви́ся о сем всяк земноро́дный, почуди́ся же и всяк ум,/ яко ме́ртвии, по многовре́меннем погребе́нии, в верте́пе лежа́ще, аки в вечер усну́вше и у́тре обычно востаю́ще, яви́шася,/ уверя́юще мертвых общее востание.</p>
				<p>Седмочи́сленнии мучеников све́тлии свети́льницы,/ ефе́сская свети́ла присносве́тлая,/ мира всего молитвенницы и предста́теле те́плии,/ общаго воскресения пропове́дницы и храни́телие верных,/ испроси́те тишину нам,и спасение, и мир всем концем.</p>
				<p>
					<style>Богородичен</style>:</p>
				<p>Яко Мати Пострадавшаго о нас, душетленных мя страсте́й изба́ви;/ яко Милосе́рдая, разреши́ прегрешений у́зы;/ яко Благая, ублажи́ ныне озло́бленную мою ду́шу де́монскими прило́ги, Дево Богородице,/ да пою Тя, Всепетую.</p>
				<p>
					<style>Светилен</style>
				</p>
				<p>
					<style>Подобен</style>: Жены, услышите</p>
				<p>Потещи́ тя пону́ди блазноде́латель демон к Риму гра́ду,/ вше́дый в царе́ву дщерь лука́вно, из неяже изгнал пса,/ обремене́нна послал еси и столп носи́ща во Иерапо́ль, Аверкие Богогласе.</p>
				<p>
					<style>Слава, мучеников</style>:</p>
				<p>Ору́жием Честна́го Твоего́ Креста́ огра́ждшеся, страстотерпцы Твои, Сло́ве,/ проти́вныя си́лы крепко победи́ша и мучителей посрами́ша,/ и о Тебе пострада́ша,/ и Тебе, Христе мой, Всецарю́, сца́рствуют ку́пно.</p>
				<p>
					<style>И ныне, Богородичен</style>
				</p>
				<p>О та́йн Твоих! О чуде́с Твоих!/ Како по рождестве Дева пребыла́ еси, яко прежде рождества,/ како Бога вмести́ла еси, нигдеже вместимаго,/ но вои́стинну несказа́нна суть Твоя вся,/ Благословенная Марие.</p>
				<p>
					<style>На Литургии: Блаженны Октоиха на 4 и святаго песнь 3-я на 4. Прокимен, глас 1</style>: Уста моя возглаголют премудрость и поучение сердца моего разум. <style>Стих</style>: Услышите сия, вси <style>язы ́цы</style>: <style>Апостол к Евреем, зачало 318. Аллилуия, глас 2:</style> Уста праведнаго поучатся премудрости. <style>Стих</style>: Закон Бога его в сердце его, и не за́пнутся стопы́ его. <style>Евангелие от Иоанна, зачало 36. Причастен:</style> В память вечную</p>
				<p>
					<style>Преподобных Фео́дора и Па́вла Ростовских</style>
				</p>
				<p>
					<style>Тропарь, глас 8</style>:</p>
				<p>Звездам заря послушания жизнь лучших показа,/ яко два светила сияюще нам,/ Феодор и Павел Богомудрии, Ростовская похвало,/ житием чистым Богу присвоишася.</p>
				<p>
					<style>Молитва</style>
				</p>
				<p>О преподобныи отцы, пастырие и учителие наши, блаженнии авво Феодоре и авво Павле! В лета древняя путе́м заповедей Господних ше́ствовати изво́ливше, притекли́ есте в место пустынное, идеже благословением и молитвами началовождя своего, преподобнаго и Богоноснаго Сергия, чудотворца Радонежскаго, преславную обитель святых страстотерпцев Бориса и Глеба возградили есте, во устроение благочестия иноческаго жительства, и противу невидимых врагов спасения нашего тамо подвизастеся, и тако угодницы бысте Богови, верою, надеждою и любовию благолепие украшающеся, постом же и бдением и молитвами Богу благоугождающе, и во всяком благочестии ко временному житию и вечному спасению о́брази нам явльшеся. И ныне убо, преподобнии отцы наши, не забудите посещати чада своя, во<style>еже</style> отразити от нас наве́ты вражия: наставите же и утвердите нас в по́двизех добрых, к жизни вечней души наша руководствующе. Молитеся милости Подателю и Господу всяческих, да спасет нас, имиже весть судьбами, и наследники сотворит с вами вечнаго наслаждения, да непрестанно славим Всесвятое Имя Отца, и Сына, и Святаго Духа в безконечныя веки веков. Аминь.</p>
			</section>
		</section>
		<section>
			<title>
				<p>В 23-й день</p>
			</title>
			<section>
				<title>
					<p>Святаго апостола Иа́кова, брата Бо́жия</p>
				</title><p>
					<style> </style>
				</p>
				<p>
					<style>На Господи, воззвах: стихиры на 6, глас 4</style>
				</p>
				<p>
					<style>Подобен</style>: Дал еси знамение:</p>
				<p>Приидите, память Богобрата почтим священно, о Богомудрии./ Иго бо взем Христово усердно,/ Евангелия благости Его и Царствия проповедник показался,/ и Того неизреченное строение уверяет./ Темже им, Всесильне, очищение нам даруй.</p>
				<p>Вся огласи́ вселенныя концы глагол твоих вещание,/ имиже просвещаемся добродетелей Божественная ко всякому виду/ и наставляеми верно Святыя Троицы к познанию./ Тем молим тя яко иерарха:/ молися Иисусу Человеколюбцу спасти души наша.</p>
				<p>Издале́ча прозри́ твое жительство, Иакове,/ брата тя прия Христос Человеколюбец, премудрый провидец,/ Иерусалима священноявле́нника верна/ и пастыреначальника поставляет,/ и таи́нника неизреченная священноде́йствующа та́инства./ <style>егоже</style> и ныне моли спастися душам нашим.</p>
				<p>
					<style>Слава, глас 6. Самогласен</style>:</p>
				<p>Кровию мучения священство украси́л еси, священномучениче апостоле:/ на криле́ бо святи́лища представ,/ Бога Слова проповедал еси, Творца су́ща всего./ Тем от иудей све́ржен,/ Небесных чертогов сподобился еси, Богобрате Иакове,/ Христа Бога моли спастися душам нашим.</p>
				<p>
					<style>И ныне, Богородичен: Кто Тебе не ублажит</style>:</p>
				<p>
					<style>На стиховне стихиры, глас 1</style>
				</p>
				<p>
					<style>Подобен</style>: Небесных чинов</p>
				<p>Благоче́ствующих множества,/ ныне священный праздник радостно совершающе,/ воскликнем вси, верно восхваля́юще во псалме́х и пениих,/ Богобрата <style>Днесь</style> и ученика Господня:/ присно бо молит спастися нам.</p>
				<p>
					<style>Стих</style>: Во всю землю изыде вещание их/ и в концы вселенныя глаголы их.</p>
				<p>Еже по плоти Господня желания, мудре,/ брат показался еси,/ ученик и самовидец Божественных тайн,/ бе́гаяй с Ним и в Египте быв со Иосифом,/ Материю же Иисусовою:/ с Нимиже моли спастися нам.</p>
				<p>
					<style>Стих</style>: Небеса поведают славу Божию,/ творение же руку́ Его возвещает твердь.</p>
				<p>Апостольский лик тебе избра́/ священствовати пе́рвее в Сионе святе́м/ Христу Благодетелю,/ яко суща Того по плоти сро́дством и брата,/ спутешественника и наследника следо́в Того, Иакове.</p>
				<p>
					<style>Слава, глас 8</style>:</p>
				<p>Началопастыря Христа брат был еси и преемник/ и во апостолех знамени́т,/ еже за Того умре́ти возлюбил еси/ и мучения не устыде́лся еси,/ Иакове славне:/ Того моли непрестанно спасти души наша.</p>
				<p>
					<style>И ныне, Богородичен</style>:</p>
				<p>Влады́чице, приими́ молитвы раб Твоих/ и изба́ви нас/ от вся́кия ну́жды и печа́ли.</p>
				<p>
					<style>Тропарь, глас 2</style>:</p>
				<p>Яко Господень ученик восприял еси, праведне, Евангелие,/ яко мученик и́маши<style>еже</style> неопи́санное,/ дерзновение яко брат Божий,/ еже моли́тися яко иерарх:/ моли Христа Бога спастися душам нашим.</p>
				<p>
					<style>Слава, и ныне: Вся паче смысла</style>:</p>
				<p>
					<style>На утрени</style>
				</p>
				<p>На Бог Господь<style>: тропарь дважды</style>
				</p>
				<p>
					<style>Слава и ныне, Богородичен</style>
				</p>
				<p>
					<style>По 1-й стихологии седален, глас 1</style>
				</p>
				<p>
					<style>Подобен</style>: Гроб твой</p>
				<p>Апостоле Христов, и самовидче, и мучениче,/ Иакове премудре, брате Божий блаженне,/ верою празднующий честну́ю твою память/ свобода от об держащих прегрешений молитвами твоими,/ Небеса насле́дуяй силою духа.</p>
				<p>
					<style>Слава, и ныне, Богородичен</style>:</p>
				<p>Купину́, юже Моисей неопа́льну виде,/ го́ру Божию, святый облак, сень нескверную,/ Богоприятную трапе́зу, палату Высокаго Царя,/ всесветлую и непроходимую дверь,/ Дево, поем Тя.</p>
				<p>
					<style>По 2-й стихологии седален, глас 5</style>
				</p>
				<p>
					<style>Подобен</style>: Собезначальное</p>
				<p>Ученик Словесе́, Истины проповедник,/ яко стрела по́слан был еси,/ просвещая сущия во тьме лю́тей, святе апостоле,/ и безбожия мглу отгоня́ от земли,/ вся благове́рующия сы́ны дне показал еси,/ Христов ви́дче, святе Иакове.</p>
				<p>
					<style>Слава, и ныне, Богородичен</style>
				</p>
				<p>Иже упование на Тя, Дево Пречистая,/ непреткнове́нное иму́ще,/ покров су́щи от различных напастей и обстояний,/ и бед лютых свободи́ ны,/ моля́щи Сына Твоего со апостолы Его,/ и спаси вся, воспевающия Тя.</p>
				<p>
					<style>Оба канона Окто́иха, без му́ченичнов. И апостола канон на 6. Феофа́ново. Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Моря чермну́ю пучи́ну/ невлажными стопами,/ древний пешеше́ствовав Изра́иль,/ крестообра́зныма Моисе́овыма рука́ма/ Амали́кову силу в пусты́ни победил есть.</p>
				<p>Дая́нию благо́му, Иакове,/ и дару соверше́нну от Отца светов человеком подая́тися, учи́ши я́ве,/ Емуже причасти́тися, апостоле, тя поющим помолися.</p>
				<p>Светом просвеще́н, до́блий, Божественнаго Духа/ и с Ним законы изложи́в,/ Церкви управляеши язы́ков, яко Христов апостол, священнотаи́нниче всеблаженые.</p>
				<p>Лик апостольский, всемудре, я́ве украси́л еси,/ яко первый иерарх быв, само действом Слова пома́зан яко ученик и брат Божий,/ священнопроповедник свяще́ннейший.</p>
				<p>
					<style>Богородичен</style>:</p>
				<p>Источник Тя исцелений иму́ще,/ почерпа́ем, яко Источник рождшую жизни, Богородице Дево Чистая,/ и душ врачевство́, и телес обновле́ние.</p>
				<p>
					<style>Катавасия: </style>Отве́рзу уста моя</p>
				<p>
					<style>Песнь 3</style>
				</p>
				<p>
					<style>Ирмос</style>: Веселится о Тебе Церковь Твоя, Христе, зову́щи:/ Ты моя крепость, Господи,/ и прибежище, и утверждение.</p>
				<p>Веселится о тебе колено Иудово <style>Днесь</style>,/ Христовыми светлостьми́ ви́де тя све́тло облистаюша.</p>
				<p>Звезду Богосия́нну Церковь язы́чная иму́щи тя,/ благославнаго проповедателя,/ и Божественным Светом озаряется.</p>
				<p>Закон ты жизни Церкви Христове положил еси,/ Жизнодательным Духом ты законополагая и вещая.</p>
				<p>
					<style>Богородичен</style>:</p>
				<p><style>егоже</style> родила еси плотию, о Богомати,/ из Отца Возсиявшаго,/ Того, Чистая, Иаков яко Бога всех пропове́да.</p>
				<p>
					<style>Седален, глас 8</style>
				</p>
				<p>
					<style>Подобен:</style> Премудрости</p>
				<p>Сродник по плоти Иисусов был еси,/ и от Него, апостоле, благодать многу приял еси/ и всем препо́дал еси просвещение и разум, всемудре Иакове,/    и и́дольскую лесть из корене исто́ргнув./ Тем, и́же тьмы предстатели и лестцы́, неправедно тя убивают, Спаса пропове́дающа./ Сего ра́ди вопием ти:/ моли Христа Бога грехов оставление дарова́ти чтущим любовию святую память твою.</p>
				<p>
					<style>Слава, и ныне, Богородичен</style>:</p>
				<p>Солнца о́блаче разу́мнаго,/ Божественнаго Света свети́льниче златокова́нный,/ Нескверная, Небла́зная, Всенепорочная Владычице,/ омраче́нную душу мою ослеплением страстей,/ безстрастна заре́ю просвети, молюся,/ и оскверне́нное мое сердце омы́й потоки умиления,/ покаяния же слезами и от тиме́ния мя очисти дел моих,/ да любовию зову Ти:/ Богородице Приснодево, моли Христа Бога прегрешений оставление пода́ти ми,/ Тебе бо имею надежду, раб Твой.</p>
				<p>
					<style>Песнь 4</style>
				</p>
				<p>
					<style>Ирмос</style>: Любве́ ра́ди, Ще́дре, Твоего о́браза,/ на Кресте Твоем стал еси,/ и раста́яшася язы́цы:/ Ты бо еси, Человеколюбче,/ крепость моя и хваление.</p>
				<p>Ввел еси в море Твоя ко́ни, апостолы, Спасе,/ и просвети́ша язы́ки, к Твоему познанию привле́кше, Владыко.</p>
				<p>Нескверно, яко зерца́ло, я́влься,/ и перводетельныя лучи Несозда́нныя Троицы известно прие́м,/ всем возсиял еси.</p>
				<p>Валяемаго тя ка́меня пророчество освященное зрит/ и сокрушающа прелести гнилое су́етство/ силою Духа.</p>
				<p>
					<style>Богородичен</style>:</p>
				<p>Вшед, о Богомати, во чрево Твое Превечное Слово,/ родивыйся из Отца неизреченно,/ Иакова апостола являет.</p>
				<p>
					<style>Песнь 5</style>
				</p>
				<p>
					<style>Ирмос</style>: Ты, Господи, мой свет,/ в мир пришел еси,/ Свет Святый, обраща́яй из мра́чна неве́дения/ верою воспевающия Тя.</p>
				<p>Ты, Господи, Свет,/ блистание Иакова яви́л еси светя́ща/ и земны́я неве́дения и тьмы изменя́юща.</p>
				<p>Тя, Господи, гласом свобо́дным пропове́да/ праведный брат Твой,/ подражатель же страсти бысть, убиваем.</p>
				<p>Кий земны́й ум похвал пения тебе принести может,/ добродетелей просвеще́нному благодатьми, Иакове.</p>
				<p>
					<style>Богородичен</style>
				</p>
				<p>Тя истинно Божественное обре́т жили́ще,/ вселися, о Дево, наше спасение, Слово, промышля́я.</p>
				<p>
					<style>Песнь 6</style>
				</p>
				<p>
					<style>Ирмос</style>: Пожру́ Ти со гла́сом хваления, Господи,/ Церковь вопие́т Ти,/ от бесо́вския кро́ве очи́щшися,/ ради милости от ребр Твоих/ истекшею Кровию.</p>
				<p>Одеждею законною облече́ тя лучшею/ и иерарха являет, Аарона древняго честне́йша,/ и́же милости ра́ди в братство прие́мый тя.</p>
				<p>Орга́н, де́йствы ударяемь Духа,/ все помышление наслаждая и Богу привед спасаемыя от работы люте́йшия,/ был еси изря́днейший.</p>
				<p>Возжажда́в, жи́зненныя испил еси воды́,/ и ре́ки источаеши Богоглаголиваго твоего чрева,/ текущия вселенней Божественным Духом.</p>
				<p>
					<style>Богородичен</style>:</p>
				<p>Ева убо преслуша́нием смерть роди́,/ Богородица же, Жизнь заче́нши, роди́ Нестаре́ющуюся/ и древний за всех отдаде́ долг.</p>
				<p>
					<style>Кондак, глас 4</style>
				</p>
				<p>
					<style>Подобен</style>: Вознесы́йся</p>
				<p>Отчее Единородное Бог Слово,/ пришедшее к нам в последняя дни,/ Иакове Божественне,/ пе́рваго тя показа́ Иерусали́млян пастыря и учителя,/ и вернаго строителя та́инств духовных:/ темже тя вси чтим, апостоле.</p>
				<p>
					<style>Икос</style>:</p>
				<p>Рождение тя Ио́сифово, Иерусалима перваго иерарха, Иакове Боговидче, и Господня брата/ песньми похвальными воспое́м верно и к тебе возопие́м:/ да́руй нам дар соверше́н от Отца све́тов/ и отжени скорбь, настоящую от множества прегрешений,/ поднесо́ша бо врази на ны пя́ту и обступи́ша нас исма́ильтяне,/ <style>ихже</style> сокруши́ вскоре лу́ки, священноявле́нне, яко да тя вси почитаем, апостоле.</p>
				<p>
					<style>Песнь 7</style>
				</p>
				<p>
					<style>Ирмос</style>: В пещй Авраа́мстии о́троцы перси́дстей,/ любовию благочестия па́че,/ нежели пла́менем опаляеми, взыва́ху:/ благословен еси в храме славы Твоея, Господи.</p>
				<p>Яко в пещи́, на го́рнице просвещаемь Божественным пришествием Духа, та́инственно,/ Богоглаголиве, возопил еси:/ благословен еси в храме славы Твоея, Господи.</p>
				<p>Свыше дыхание зе́льное/ апостола язы́ком огнеобра́зным веща́ти Божия величествия устро́й:/ благословен еси в храме славы Твоея, Господи.</p>
				<p>Виде́ния деятельнаго излагая дщи́цу,/ от скрижа́ли же, яко духовныя, человеки научи́л еси:/ благословен еси, Боже мой, зовый, Господи.</p>
				<p>
					<style>Богородичен: </style>
				</p>
				<p>Возсозда́вый мир во утро́бе Твоей, Богоневесто,/ Божественнаго служения показует соверши́теля Иакова, взывающа:/ благословена Ты в женах, Всенепорочная Владычице.</p>
				<p>
					<style>Песнь 8 </style>
				</p>
				<p>
					<style>Ирмос</style>: Руце распросте́р Даниил,/ львов зия́ния в ро́ве затче́,/ огненную же силу угаси́ша,/ добродетелию препоя́савшеся,/ благочестия рачи́тели,/ о́троцы, взыва́юще:/ благословите вся дела Господня Господа.</p>
				<p>Ру́це распростер крепкия,/ апостолы Твоя, Спа́се, благословил еси, восходя, Владыко, к Безначальному Отцу Твоему,/ и устроил еси ты́я с веселием вопи́ти:/ благословите вся дела Господня Господа.</p>
				<p>Якоже обещался еси, нело́жно апостолом Твоим Духа послал еси,/ Сего Иаков, Владыко, све́тлостию просвеща́ем,/ вселенную молниями просвещает я́ве и вопие́т Тебе:/ благословите вся дела Господня Господа.</p>
				<p>Мудрость, Иакове му́дре, Ипоста́сную имел еси Учи́теля,/ уча́щу тя неизреченным и неизглаго́ланным тайнам,/ и к благочестию люди зва́ти воздвигл еси:/ благословите вся дела Господня Господа.</p>
				<p>
					<style>Богородичен</style>
				</p>
				<p>Го́ру явле́нну мысленную, Дево Чистая, пророк виде Тя,/ из Тебе бо пречестны́й Камень отсече́ся,/ спасая вселенную воистину, Божественно поющую:/ благословите вся дела Господня Господа.</p>
				<p>
					<style>Песнь 9</style>
				</p>
				<p>
					<style>Ирмос</style>: Камень нерукосечный/ от несеко́мыя горы Тебе, Дево,/ краеугольный отсече́ся,/ Христос, совокупи́вый разстоя́щаяся естества:/ тем, веселя́щеся, Тя, Богородице, величаем.</p>
				<p>Приидите, первопрестольника вси, Це́ркве свети́льника,/ священными, Иакова, пе́сньми, яко иерарха и Христопроповедника,/ тезоименне праведнаго именова́нна, величаем.</p>
				<p>Божественнаго о́бщника, яко я́вльшася Безконечнаго Царствия,/ и Божия нарече́нна брата,/ и житие́м и́стинствующа, именова́ние прие́мша,/ священнотаи́нника тя величаем, Иакове.</p>
				<p>Престолу предстоя́, блаже́нне, венценосец Троицы,/ верою почитающих твою память, нетлеющих наслади́тися че́стей,/ яко иерарх, Иакове, благоприятен,/ твоего Владыку умоли.</p>
				<p>
					<style>Богородичен</style>
				</p>
				<p>Ты, от Девы Рожде́ннаго неискусобра́чно, Богоявле́ние,/ учении твоими я́ве чести́ Бога научаеши, Воплощенное Слово,/ в Негоже мы верующе ныне, достойно величаем. </p>
				<p>
					<style>Светилен</style>
				</p>
				<p>
					<style>Подобен</style>: Духом во святи́лищи</p>
				<p>Яко Господня брата бывша, блаженне Иакове Богодохновенне,/ вернии по долгу хвалим тя,/ сла́вяще светлую и всечестную, и светоносную твою память:/ молися прилежно за чтущих тя.</p>
				<p>
					<style>Слава, и ныне, Богородичен</style>
				</p>
				<p>Молитвенницу Тебе приводим и теплую Предстательницу,/ Чистую Матерь Твою, ве́рнии, по до́лгу:/ сподоби рабы Твоя причаститися славы Твоея́, и праведных ча́сти,/ и сладости райския, и улучи́ти нам Небесное Царствие.</p>
				<p>
					<style>На хвалитех стихиры на 4, глас 8</style>
				</p>
				<p>
					<style>Подобен</style>: Господи, <style>Аще</style> и на судищи</p>
				<p>Господи, а́ще и на криле́ предста́ святи́лища Иаков,/ но, дерзновением возопив, Бога Слова Тя      пропове́да,/ Соде́теля всех, в мир пришедшаго:/ <style>егоже</style> молитвами и ныне подаждь просвещение душам нашим.</p>
				<p>Господи, <style>Аще</style> и дре́вом глава́ апостолова сокруше́на бысть,/ но в раи́ древо жизненное ему даде́ся/ и, от привременных отреши́вся, вечно веселится:/ <style>егоже</style> молитвами Це́рквам мир Твой низпосли́.</p>
				<p>Господи, Тя испове́дав на земли́ до́блественне, брат Божий,/ Сына Бога Вышняго, искренно приснопамятный,/ злославныя враги посрами́ и укроти́:/ сего ради и пострадав, Тебе предстои́т, радуяся.</p>
				<p>Господи, <style>Аще</style> и сверго́ша иудеи с высоты́ праведнаго,/ но Небесных черто́гов с веселием сподо́бися,/ и в пи́щи наслаждения достойно весели́тся:/ тем у́бо подае́ши мир душа́м на́шим.</p>
				<p>
					<style>Слава, глас 1. Византи́ево</style>:</p>
				<p>Во о́гненней зари́ Божественнаго Духа просвети́вся,/ благочестия яви́лся еси Божественный ревни́тель,/ бра́те Божий Иакове./ Тем и оде́ждею тя законнаго священства,/ яко Аарона древняго, честнейшею оде́я,/ и́же милосердия ради в братство тя прие́мый./ Того моли, апостолов похвало́,/ спастися душа́м на́шим.  </p>
				<p>
					<style>И ныне, Богородичен. Славосло́вие великое, и отпу́ст</style>.</p>
				<p>
					<style>На Литургии: Блаженна от канона апостола, песнь 3 и 6. Прокимен, глас 8:</style> Во всю землю изыде вещание их. <style>Стих</style>: Небеса поведают славу Божию: <style>Апостол к Галатом, зачало 200. Аллилуия, глас 1: </style>Исповедят Небеса чудеса Твоя, Господи. <style>Евангелие от Матфея, зачало 56. Причастен</style>: Во всю землю изыде вещание их</p>
				<p>
					<style>В той же день</style>
				</p>
				<p>
					<style>Святаго праведнаго Иа́кова Борови́тскаго, </style>
				</p>
				<p>
					<style>чудотворца, пренесение мощей</style>
				</p>
				<p>
					<style>Вечер</style>
				</p>
				<p>Блажен муж: На Господи, воззвах: <style>стихиры, глас 5</style>
				</p>
				<p>
					<style>Подобен:</style> Радуйся</p>
				<p>Радуйся, Великий Но́вграде,/ красу́йся и лику́й, Церковь Божия,/ <style>Днесь</style> бо свети́ло великое нам явися,/ многоцеле́бныя мо́щи блаженнаго Иакова,/ и мир весь просвеща́ют Богодарованными чудесы́,/ яко источник неисчерпаемый показа́шася,/ и яко струи́ точа́т исцеления/ верою приходя́щим к блаженным моще́м его:/ да́рует бо здра́вие неоску́дно,/ боля́щим во гресе́х великое врачева́ние,/ и Христа мо́лит дарова́ти душа́м нашим мир и ве́лию милость.</p>
				<p>Радуйся, Богому́дре отче Иакове,/ твоя бо мо́щи всечестны́я и святыя/ оби́льно всегда источа́ют исцеления верно приходя́щим,/ благоуха́ния всех исполня́юще духовнаго/ и тьму демонскую далече отгоня́юще./ Темже мо́лим тя, раби́ твои,/ всякаго наве́та вра́жия нас изба́вити:/ яко  да радостною душею и чистым сердцем,/ святое твое пренесе́ние духовно пра́зднующе,/ мо́лимся дарова́ти душа́м нашим мир и ве́лию милость.</p>
				<p>Радуйся, премудре отче Иакове,/ Ангельское на земли житие́ пожи́л еси,/ ду́хови плоть повину́л еси,/ пощением же и воздержанием свет ми́рови яви́лся еси,/ украси́лся бо еси, блаженне,/ и Святей Троице обитель себе соде́лал еси,/ и дарова́ния чуде́с от Нея сподо́бися/ исцели́ти различныя неду́ги/ приходящим с верою к моще́м твоим, и пра́зднующим святое пренесе́ние./ Моли́ дарова́ти душа́м нашим мир и ве́лию милость.</p>
				<p>
					<style>Слава, глас 4</style>:</p>
				<p>Преблаженне отче наш Иакове,/ благодатию Божественнаго Духа/ обильно всегда источа́еши исцеления/ с верою приходя́щим к мощем твоим,/ ю́же прия́л еси от всех Царя Христа Бога./ <style>егоже</style> де́телию ду́хи лукавыя от человек отгоня́еши,/ исцеля́еши стра́сти неисце́льныя/ и просвещаеши верных сердца́ блистанием чудес твоих./ С Вы́шними же ли́ки ныне на Небесех водворя́ешися, Богому́дре,/ и ра́дости неизрече́нныя наслажда́ешися./ Темже <style>Днесь</style> пра́зднующе пренесение твое,/ моли, мо́лим тя, молитвами твоими/ дарова́ти нам пособие на враги/ и мир ми́рови испроси́,/ належа́щих нам скорбе́й душевных и телесных страсте́й/ свободи́ молитвами твоими.</p>
				<p>
					<style>И ныне, Богородичен: Иже Тебе ради</style>:</p>
				<p>
					<style>Вход. Прокимен дне. И чтения три преподобническая (зри страницы 791- 792)</style>
				</p>
				<p>
					<style>На литии стихиры, глас 4. Самогласны</style>:</p>
				<p>Приидите, вернии, хвала́ми, соше́дшеся,/ ныне соста́вим торжество в честне́й пра́зднице/ честна́го пренесения блаженнаго Иакова,/ духовно пра́зднующе,/ к нему возопие́м:/ моли́, мо́лимся, нам победите́льная на враги дарова́ти,/ тебе бо молитвенника ко Владыце те́пла стяжа́хом,/ подающаго мирови ве́лию милость.</p>
				<p>Возсия́ <style>Днесь</style> пресветлая память твоя, Богомудре Иакове,/ созыва́ющи ны празднолю́бцы к похвале́нию/ и славе Христа Бога нашего./ Тем, притека́юще к моще́м твоим,/ исцеления дар прие́млем,/ и тебе, прославльшаго Спаса Христа, воспевае́м во веки,/ непрестанно сла́вяще.</p>
				<p>Отче преблаже́нне Иакове,/ <style>Днесь</style> любовию соше́дшеся к тебе,/ све́тло торжеству́юще гла́сы пе́сненными,/ псаломски вопию́ще, глаголем:/ блажен муж, бояйся Господа,/ непоро́чно бо в за́поведех Господних ходи́л еси,/ темже ныне с пра́ведными на Небесех водворя́ешися,/ с ни́миже моли́ся Господеви спасти́ся душа́м на́шим.</p>
				<p>
					<style>Слава, глас 4</style>:</p>
				<p>Духовною благодатию отъе́млеши неду́ги страсте́й/ и отго́ниши ду́хи лука́выя,/ и исцеля́еши стра́сти неисце́льныя, Иакове всеславне,/ и просвещаеши сердца́ верных блиста́нии чудес твоих./ Темже <style>Днесь</style> гла́сы немо́лчными воспева́ем/ пресве́тлую и светоносную память твою.</p>
				<p>
					<style>И ныне, Богородичен: </style>При́зри на моления<strong/>:</p>
				<p>
					<style>На стиховне стихиры, глас 8</style>
				</p>
				<p>
					<style>Подобен</style>: О, преславнаго чудеса́!</p>
				<p>О, преславное чудо!/ Божиим манове́нием рака твоя, блаженне,/ на кре<a type="note" xlink:href="#note43">43</a> пришедши, ста недви́жимо,/ вернии же людие, обретше тя, радостию и любовию прие́мляху./ Молитвами Твоего угодника, Христе Боже,/ спаси́ ду́ши наша яко Милосерд.</p>
				<p>
					<style>Стих</style>: Честна пред Господем/ смерть преподобных Его.</p>
				<p>О, пресла́вное чудо!/ Сиянием Духа Пресвятаго просвещаеши весь мир,/ притекающих к моще́м твоим Богомудре Иакове./ Темже, вернии, сошедшеся в твое пренесение, Го́сподеви вопие́м:/ Иисусе Царю, спаси́ ду́ши наша яко Милосерд.</p>
				<p>
					<style>Стих</style>: Блаже́н муж, боя́йся Господа,/ в за́поведех Его восхо́щет зело́.</p>
				<p>О, пресла́вная и́стинная чудеса́ блаженнаго Иакова!/ Како возмо́жем похвали́ти или ясно изглаго́лати,/ подае́т бо различная исцеле́ния/ не то́кмо притека́ющим к мощем его,/ но и везде́ призывающим имя его,/ никогда́же ску́дны своих чуде́с оставля́ет./ И ныне моли́ся, блаженне Иакове,/ дарова́ти нам ве́лию милость.</p>
				<p>
					<style>Слава, глас 6</style>:</p>
				<p>Возсия́ <style>Днесь</style> пресветлое торжество́,/ отче Богомудре Иакове,/ ты бо от младе́нства Богу прилепи́лся/ и Того стопа́м последовал еси,/ мирски́й мяте́ж, а́ки ну́ждное волне́ние, преплы́л еси,/ и ныне на Небесех царствуеши./ Мы же, покланя́ющеся моще́м твоим,/ верно от души Христа славосло́вим,/ давшаго нам тебе, те́пла молитвенника к Богу:/ к Немуже о нас моли́ся,/ чтущих и верно пра́зднующих твое пренесе́ние,/ спастися душа́м нашим.</p>
				<p>
					<style>И ныне, Богородичен: Творец и Избавитель мой</style>:</p>
				<p>
					<style>Тропарь, глас 1</style>:</p>
				<p>Боже́ственною благодатию просвети́вся,/ и по смерти да́руеши исцеление/ притека́ющим к тебе, премудре Иакове:/ те́мже и мы ныне чтим честны́х моще́й твоих пренесе́ние,/ веселяще вку́пе ду́ши и телеса́./ Тем вси вопие́м:/ Слава Давшему ти крепость!/ Слава Венчавшему тя!/ Слава Де́йствующему тобою всем исцеления!</p>
				<p>
					<style>Слава, и ныне. Богородичен</style>: Гавриилу вещавшу</p>
				<p>
					<style>На утрени</style>
				</p>
				<p>
					<style>По 1-м стихословии седален, глас 4</style>
				</p>
				<p>
					<style>Подобен</style>: Явился еси</p>
				<p>Пресветлую твою память <style>Днесь</style> торжествующе,/ Спаса и Господа моли́ти прилежно/ тя молим, отче Иакове,/ всем пода́ти согрешений прощение.</p>
				<p>
					<style>Слава, и ныне, Богородичен</style>:</p>
				<p>Теплое заступление сущим в беда́х, и Помощницу нашу, и к Богу пременение,/ Еюже тли изба́вихомся,/ Богородицу вернии ублажаем.</p>
				<p>
					<style>По 2-м стихословии седален, глас 1</style>
				</p>
				<p>
					<style>Подобен</style>: Лик Ангельский</p>
				<p>Житие́ на земли благоче́стно скончав,/ прия́телище Духа Святаго явился еси,/ просвещая к тебе верою притека́ющия, блаженне./ Темже моли Владыку и Господа/ просвети́ти ду́ши наша, воспевающих тя,/ Иакове Богоблаженне, отче наш.</p>
				<p>
					<style>Слава и ныне, Богородичен</style>:</p>
				<p>Всех Творца и Господа, и Зижди́теля,/ Всенепорочная, Чистая,/ Духом Божественным в ложесна́х заче́нши,/ без нетления родила́ еси,/ <style>егоже</style> славяще, Тя воспеваем, Дево,/ яко палату всех Царя и ми́рови спасение.</p>
				<p>По Хвали́те Имя Господне: <style>припев</style>:</p>
				<p>Ублажаем тя,/ святый праведный Иакове,/ и чтим святую память твою,/ ты бо молиши за нас/ Христа Бога нашего.</p>
				<p>
					<style>Псалом избранный</style>: Терпя потерпех Господа</p>
				<p>
					<style>По полиелеи седален, глас 8</style>
				</p>
				<p>
					<style>Подобен:</style> Премудрости</p>
				<p>Плотски́я страсти воздержанием, отче, увяди́л еси/ и благодать духовную восприя́л еси,/ тем и сосуд достоин был еси,/ и по кончине явился еси, страсти очищая,/ отче Иакове, моли Христа Бога,/ грехо́в оставле́ние дарова́ти,/ честву́ющим любовию святое твое пренесе́ние.</p>
				<p>
					<style>Слава, и ныне, Богородичен</style>:</p>
				<p>Яко Деву и Едину в жена́х,/ Тя, без Се́мене ро́ждшую Бога плотию,/ вси ублажа́ем, роди человече́стии,/ Огнь бо вселися в Тя Божества́,/ и яко Младенца дои́ши Зижди́теля и Господа./ Тем Ангельский и человеческий род/ достойно славим пресвятое Рождество Твое и согласно вопие́м Ти:/ моли́ Христа Бога/ согрешений оставле́ние дарова́ти покланя́ющимся верою пресвято́му Рождеству Твоему.</p>
				<p>
					<style>Таже степенна, 1-й антифон 4-го гласа. Прокимен</style>: Честна́ пред Господем: <style>Стих</style>: Что возда́м Господеви: Всякое дыхание: <style>Евангелие от Матфея, зачало 43</style>
				</p>
				<p>
					<style>По 50-м псалме стихира, глас 6</style>:</p>
				<p>Прииди́те, вси людие,/ хвалу́ принесем блаженному, вопию́ще:/ радуйся, пресветлый сто́лпе,/ просвеща́яй нас чудес светлостьми́./ Радуйся, росоно́сный облаче,/ пла́мень погашающь страсте́й и орошающь верных мысли./ Радуйся, моляйся Христу,/ еже пода́ти воинству нашему победы на пога́ныя враги/ и умири́ти мир, и спасти ду́ши наша.</p>
				<p>
					<style>Канон Богородицы, со ирмосом на 6. И святаго канон на 8. <style>егоже</style> краегранесие по алфавиту до девятыя песни</style>: Совершен же списавшаго именем. <style>Глас 5</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Спасителю Богу,/ в мо́ри люди немо́крыми ногами наста́вльшему/ и фараона со всево́инством пото́пльшему,/ Тому Единому пои́м, яко просла́вися.</p>
				<p>Агнче Божий, Слове, даждь ми слово недостойному Твоему рабу,/ да возмогу́ воспе́ти в память пренесения моще́й блаженнаго Иакова торжество, взывая:/ Тому Единому воспоим, яко прославися.</p>
				<p>Безвестная и тайная последнему роду явле́на быша честныя мо́щи твоя́, премудре Иакове,/ к нимже прикасающеся, освящение прие́млем, Господеви поюще:/ Того Единаго воспоим, яко прославися.</p>
				<p>Всесвятая твоя память возсия́ ми́рови, яко солнце, просвещая ду́ши благочестно поющих тя,/ в <style>нейже</style> моли́ся,блаженне, пода́ти очищение грехов Го́сподеви зовущим:/ Того Единаго воспоим, яко прославися.</p>
				<p>
					<style>Богородичен</style>:</p>
				<p>Господороди́тельнице Чистая, Небесный вхо́де,/ горо́ несеко́мая, дверь непроходи́мая,/ апостолом слава, мучеником веселие, преподобным красота,/ приими моление наше, еже Ти приносим/ в память блаженнаго Иакова, Господеви поюще:/ Того Единаго воспоим, яко прославися.</p>
				<p>
					<style>Катавасия: Отверзу уста моя</style>:</p>
				<p>
					<style>Песнь 3</style>
				</p>
				<p>
					<style>Ирмос</style>: Водрузи́вый на ничесо́мже зе́млю повелением Твоим/ и пове́сивый неодержи́мо тяготе́ющую/ на недви́жимем, Христе, ка́мени заповедей Твоих,/ Церковь Твою утверди, Едине Блаже и Человеколюбче.</p>
				<p>День пра́зднственный <style>Днесь</style> празднуют наро́ди Великаго Нова́гра́да,/ обрето́ша бо мощи блаженнаго Иакова, яко некое сокровище бога́тно,/ непрестанно Христу зовуще:/ Церковь Твою утверди, Едине Блаже и Человеколюбче.</p>
				<p>Естество́ тле́нное нивочто́же вмени́в,/ житие чистое на земли пожи́л еси/ и сего ради наследовал еси Небесное селение./ Моли и нам получити та́мошнее блаженство, празднующим твое пренесение,/ да непрестанно Христу зовем:/ Церковь Твою утверди, Едине Блаже и Человеколюбче.</p>
				<p>Житие твое, яко солнце, в сердца́ верных возсия́, зарю́ чуде́с испуща́я,/ темже и нас невечерним Светом озари́, всечестное твое пренесение почитающих,/ да непрестанно Христу зовем:/ Церковь Твою утверди, Едине Блаже и Человеколюбче.</p>
				<p>
					<style>Богородичен</style>:</p>
				<p>Зело́ лю́те погружа́емую ду́шу мою в пучи́не житейских страстей/ и бу́рею одержи́мую безме́рных согрешений,/ спасения ми простри́ ру́ку, Пречистая, и изведи из глубины́ зол моих,/ да, радуяся, славлю Тя, Всенепорочную.</p>
				<p>
					<style>Седален, глас 5</style>
				</p>
				<p>Пресветлая и светоносная, отче Богомудре Иакове,/ приспе́ твоя память, созывающи верных множество/ прославити и пети твое честно́е пренесение,/ просим от Христа прияти велию милость.</p>
				<p>
					<style>Слава и ныне, Богородичен</style>
				</p>
				<p>Явилася еси вы́шши Небесных сил,/ Владыку и Господа рождши, Богородице:/ земны́х естество возвела еси, Богоневестная./ Темже Тя, воистинну, Богородительнице,/ сердцем и душе́ю вернии славим.</p>
				<p>
					<style>Песнь 4</style>
				</p>
				<p>
					<style>Ирмос</style>: Дела́ смотре́ния Твоего, Господи,/ ужаси́ша пророка Аввакума:/ изше́л бо еси на спасение людей Твоих,/ спасти пома́занныя Твоя́ пришел еси.</p>
				<p>Зе́млени бо есмы́ и пе́рстни челове́цы,/ верно припа́даем к пречестны́м моще́м твоим, блаженне Иакове, прося́ще отпуще́ния грехов:/ молися о верно празднующих твое честно́е пренесение.</p>
				<p>Иже крест взем, блаженне, и желаемаго ти отечества достиг, Горняго Иерусалима,/ и в нем со Ангелы лику́еши, Иакове премудре:/ молися о чтущих твое честно́е пренесение.</p>
				<p>Ныне на Небесе́х с праведными весели́шися, преблаженне Иакове,/ с нимиже молися, Христу предстоя́, мир ми́рови дарова́ти/ и благочестивому народу нашему здравие, и на враги побеждение,/ и всем скорбя́щим утеше́ние.</p>
				<p>
					<style>Богородичен</style>
				</p>
				<p>Кто не удиви́тся или кто не почуди́тся человеколюбию Божию,/ сшед бо с Небесе́ и воплоти́ся нас ради из Тебе без Отца, Едина Всепетая:/ <style>егоже</style> моли изба́витися рабо́м Твоим от всякия скорби.</p>
				<p>
					<style>Песнь 5</style>
				</p>
				<p>
					<style>Ирмос</style>: Окая́нную душу мою, нощеборю́щуюся со тьмою страсте́й,/ предвари́в, уще́дри/ и возсияй, мысленное Солнце, днесве́тлыя звезды́ во мне,/ во<style>еже</style> раздели́ти нощь от света.</p>
				<p>Любовию чту́ще твое пренесение, прилежно тя молим, премудре Иакове,/ не преста́й моли́ся Христу Богу,/ да прии́мем грехов просты́ню и да озари́т нас в нощи́ свет.</p>
				<p>Множество народа Великаго Нова́гра́да, сошедшеся <style>Днесь</style> в твое пренесение, блаженне Иакове,/ и прикаса́ющеся честны́м моще́м твоим, от них исцеления почерпа́ем, непрестанно зову́ще:/ да озарит нас в нощи́ свет.</p>
				<p>Не то́кмо в житии сый, но и по смерти мно́га чудеса/ от честныя ти раки содева́ются приходящим с верою, всеблаженне Иакове,/ недуги прогоняеши и от бед избавляеши силою Христовою./ К Немуже непрестанно зовем:/ да озарит нас в нощи́ свет.</p>
				<p>
					<style>Богородичен</style>
				</p>
				<p>Он, вселукавый, по <style>вся</style> дни к го́ршим влече́т мя,/ и в ров погибели влага́ет, и во отчаяние мя влече́т;/ но того мя ловле́ния, Чистая, исхи́ти,/ и творити волю Божественную Сына Твоего и Бога нашего настави,/ и в час страшнаго пришествия Его избави мя всякаго осуждения.</p>
				<p>
					<style>Песнь 6</style>
				</p>
				<p>
					<style>Ирмос</style>: Обы́де мя бездна,/ гроб мне кит бысть:/ аз же возопих к Тебе, Человеколюбцу,/ и спасе́ мя десни́ца Твоя, Господи.</p>
				<p>Прииди́те, соберитеся, Великаго Нова́гра́да народи,/ све́тло празднуем пренесение моще́й блаженнаго Иакова,/ мо́лится бо ко Владыце и Богу нашему, да избавит нас от всякаго озлобле́ния,/ к Немуже, воспевающе, глаголем:/ спасе́ нас десни́ца Твоя, Господи.</p>
				<p>Ра́ка мощей твоих, премудре Иакове, дража́йши сапфира показася,/ чудотвори́ва бо бе, исцеле́ния источа́ющи./ Тя ублажающе́, вернии радостно от души Христу зове́м:/ спасе́ нас десни́ца Твоя, Господи.</p>
				<p>Светлыми сиянии обрето́шася на кре честныя твоя мо́щи, Иакове пречудне,/ ныне, аки заря пресветлая, просвещают и освещают чтущих тя верно/ и радостно от души Христу зову́щих:/ спасе́ нас десни́ца Твоя, Господи.</p>
				<p>
					<style>Богородичен</style>
				</p>
				<p>Тебе, Чистую Деву Нескве́рную,/ Едину и́мам сте́ну непреобори́му,/ прибежище и покров кре́пок и оружие спасения,/ да мя не пре́зриши окаяннаго,/ надежда ненадежным, скорбя́щим радость и заступление.</p>
				<p>
					<style>Кондак, глас 8</style>
				</p>
				<p>
					<style>Подобен</style>: Взбранной</p>
				<p>Верою и любовию/ твое честно́е пренесение пра́зднующих, блаженне,/ сохрани и соблюди от всякия зло́бы и соблазна змии́на,/ и́маши бо дерзновение ко Владыце всех, Христу Богу./ <style>егоже</style> моли спасти православныя люди,/ молящия тя, да вси вопие́м ти:/ радуйся, отче Иакове,/ всея Российския земли удобрение.</p>
				<p>
					<style>Икос</style>:</p>
				<p>Ангел на земли житием показався,/ Ангелы удивил еси, бесы же устраши́л еси,/ и человеки просветил еси заря́ми чудес твоих, Богоносе и преблаженне, отче наш Иакове./ И ныне нас вразуми́ воспевати песнь к твоему хвалению,/ радостным гла́сом си́це глаго́лющих:/ радуйся, оста́вивый тле́нное мудрова́ние и прие́мый нетленный венец;/ радуйся, терпеливый душею, иже злокозненнаго врага под нога́ми стерл еси;/ радуйся, ни́жнее мудрование оставль и Вышняго Царствия достиг;/ радуйся, цели́телю болезней и отгони́телю страсте́й;/ радуйся, отче Иакове, всея Российския земли удобрение.</p>
				<p>
					<style>Песнь 7</style>
				</p>
				<p>
					<style>Ирмос</style>: Огня гаси́лище, отроко́в молитва,/ орошающая пещь проповедница чудесе́,/ не опаля́ющи, ниже́ сожига́ющи/ песносло́вцы Бога отец наших.</p>
				<p>Уста́ви нынешнюю бурю, обдержащую нас, блаженне,/ и укроти́ молитвами твоими,/ и варварское нахождение низложи́,/ и нас, раб твоих, на сопостаты укрепи, да, радующеся, поем:/ Боже, благосло́вен еси.</p>
				<p>Фарисейски не лицеме́руем, но, со смирением и радостию прикасающеся к мощем твоим, премудре Иакове,/ просим прощения грехов, Христу от души вопиюще:/ Боже, благословен еси.</p>
				<p>Храни́тель бу́ди великия России, христолюби́вому народу нашему, Богомудре Иакове,/ сохраняяй от пога́ных нашествия и междоусобныя бра́ни, гла́да же и па́губы,/ да молитвами твоими изба́вльшеся, радостно от души Христу зове́м:/ Боже, благословен еси.</p>
				<p>
					<style>Богородичен</style>
				</p>
				<p>Отчаявшимся еси ве́лие прибежище, обуреваемым тихое пристанице еси, Богородице./ Темже и мы, припа́дающим, да не постыдимся, Мати Истиннаго Живота, Тебе благодаря́ще и пою́ще:/ благословенна Ты в жена́х, Всенепорочная Владычице</p>
				<p>
					<style>Песнь 8</style>
				</p>
				<p>
					<style>Ирмос</style>: Ороси́вшаго пещь и отроки сохра́ншаго посреде́ горящаго пла́мене,/ о́троцы, славосло́вите,/ священницы, благослови́те,/ людие, превозноси́те во вся веки.</p>
				<p>Молитвенника тя тепла стяжавше и скораго помощника,/ и яко сте́ну тве́рду, и забра́ло недвижи́мо и необурева́емо,/ не забу́ди молитвенник твоих, избавляй нас от всякия ну́жды и печали, да, радующеся, Христу зове́м:/ людие, превозносите Его во веки.</p>
				<p>Чудес источник мо́щи твоя явися, Иакове преблаженне,/ от <style>нихже</style> обильно вси притекающии приемлют телесе́м здравие и душа́м спасение твоими молитвами,/ да, радующеся, Христу зовем:/ людие, превозноси́те Его во веки.</p>
				<p>Шествие твое до́бре скончал еси и мирски́й мяте́ж, аки безбурное пристанище, преплы́л еси,/ и Ангельски на земли пожи́л еси, плоть твою ду́хови повину́л еси./ И ныне на Небесех предстоя всех Царю Христу,/ поминай чтущих твое пренесение, Емуже зовем:/ людие, превозноси́те Его во веки.</p>
				<p>
					<style>Богородичен</style>
				</p>
				<p>Щедраго и Человеколюби́ваго Спаса рождши, Чистая,/ Того моли уще́дрити раба Твоего и к пока́яния пути́ настави,/ лукаваго соблазны от се́рдца моего отжени́, и того́ изба́ви ловле́ния,/ и огня́ вечнаго исхити́,/ яко да непрестанно пою Тя, Чистую, во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Иса́йе, лику́й,/ Дева име́ во чреве и роди́ Сына Емману́ила,/ Бога же и Человека, Восток Имя Ему,/ <style>егоже</style> величающе, Деву ублажаем.</p>
				<p>Источник исцеления испуща́я, врачевание же безме́здно,/ ковчег священия твоих мо́щей рака явися:/ от <style>нихже</style> почерпа́ем здравие присноживо́тное, притека́ющии верно, блаженне Иакове,/ и тебе Даровавшаго в пе́снех величаем.</p>
				<p>Возвели́чил еси на земли́ твоего Владыку,/ тем и в твое пренесение глубину́ чудес показа́ и струю́ неоскудева́ему, раку моще́й твоих, Иакове премудре,/ слепым<style>еже</style> ви́дети дарова́ся, прокаженным очище́ние/ и одержи́мыя нечистыми ду́хи целому́дренны твори́ши./ Темже тя величаем.</p>
				<p>Недостойною моею рукою принесо́х ти таковое сло́ва изви́тие, Богомудрый Иакове,/ не пре́зри, но приими́ сие́ с любовию и моли́ за мя Творца, твоего Владыку и Господа/ та́мошняго мя изба́вити мучения и милость обрести́ в день страшнаго испыта́ния.</p>
				<p>
					<style>Богородичен</style>:</p>
				<p>Владычице мира, Богородице,/ во глубине́ зол поги́бели мене, погруже́ннаго злоу́мно сластьми́ плотски́ми,/ и пристра́стием вещьми́ жития́,/ изведи́, Пресвятая Дево, Твоим милосердием,/ ибо не и́мам надежды:/ весь бо есмь, Чистая, во отчаянии, да Тя непрестанно величаю.</p>
				<p>
					<style>Светилен</style>
				</p>
				<p>
					<style>Подобен</style>: Жены́, услышите</p>
				<p>Якоже солнце облиста́я, чудеса испуща́еши, просвещая верных сердца́,/ твое славное пренесение верно творя́щия спасай, Богомудре Иакове, отче наш.</p>
				<p>
					<style>Слава, и ныне, Богородичен</style>:</p>
				<p>Тя Предстательницу и́мамы грешнии, о Пресвятая Дево!/ Ты благопреме́нна сотвори Сына Твоего и Бога нашего/ Ма́терними Твоими молитвами.</p>
				<p>
					<style>На хвалитех стихиры на 4, глас 4</style>
				</p>
				<p>
					<style>Подобен</style>: Яко добля</p>
				<p>Прииди́те, вернии, хвала́ми соше́дшеся,/ ныне составим торжество,/ в честно́м пра́зднице честно́го пренесения блаженнаго Иакова/ духовно пра́зднующе, к нему возопиим:/ моли, молимся, нам победительная на враги дарова́ти,/ тебе бо ко Владыце те́пла молитвенника стяжа́хом,/ подаю́щему миру ве́лию милость.</p>
				<p>Возсия́ <style>Днесь</style> пресветлая память твоя,/ Богомудре Иакове,/ созывающи ны, празднолю́бцы,/ к похвалению и славе Христа Бога нашего./ Тем притека́юще к моще́м твоим исцеления дар прие́млем/ и тебе прославльшаго Спаса Христа воспеваем во веки,/ непрестанно сла́вяще.</p>
				<p>Отче преблаженне Иакове,/ <style>Днесь</style> любовию сошедшеся к тебе чудотворцу,/ све́тло торжеству́юще,/ гла́сы пе́сненными псаломски вопию́ще, глаголем:/ блажен муж, бояйся Господа,/ непорочно бо в заповедех Господних ходил еси./ Темже ныне с праведными на Небесех водворя́ешися;/ с нимиже молися Господеви/ спастися душа́м нашим.</p>
				<p>
					<style>Слава, глас 6:  </style>
				</p>
				<p>Прииди́те, вси Великаго Нова́гра́да народи,/ сошедшеся, возвеличим Христова рачи́теля:/ сей бо измла́да покори́ плоть духу/ и по Господним стопа́м изво́ли ходити,/ на земли́ жесто́ко житие показа́./ Ангелы убо удиви́, демоны же устраши́ и человеки просвети́./ К немуже си́це рцем:/ радуйся, терпеливый душе́ю,/ иже оставив тленное мудрова́ние и прием нетленный венец./ Радуйся, светильниче многосветлый и к Богу молитвенниче теплый,/ иже злоко́зненнаго врага до конца под нога́ми стерл еси;/ радуйся, Иакове предивный, Небесный человече, земный Ангеле,/ и ныне на Небесех у Престола предстои́ши Всецаря Христа,/ к Немуже за ны молися,/ верою и любовию пра́зднующия твое честно́е пренесение,/ спастися душа́м нашим.</p>
				<p>
					<style>И ныне:</style> Богородице, Ты еси лоза: <style>Славословие великое</style>.</p>
			</section>
		</section>
		<section>
			<title>
				<p>В 24-й день</p>
			</title>
			<section>
				<title>
					<p>Празднование Пресвято́й Богоро́дице святыя ради иконы Ея, именуемыя «Всех скорбящих Радости»</p>
				</title><p>
					<style>На малой вечерни</style>
				</p>
				<p>На Господи, воззвах<style>: стихиры, глас 4</style>
				</p>
				<p>Необоримую сте́ну стяжавше, вернии, Богородицу Марию,/ приидите, поклонимся и припадем к Ней:/ дерзновение бо и́мать к Ро́ждшемуся из Нея/ и мо́лится, и спасает от гнева и смерти души наша.</p>
				<p>Ве́лия сила чудес Твоих, Чистая:/ избавляеши бо от бед, и спасаеши от смерти,/ и восхища́еши от напастей неча́емых, и скорби разрешаеши,/ и согрешения человеков отъе́млеши.</p>
				<p>Тебе верным покров показа Иже всяческих Бог,/ вопло́щься от крове́й Твоих, Пречистая,/ и Предстательницу и Побо́рницу сущим в ну́ждах и обстояниих,/ и в бури пристанище благоути́шное./ Ты убо спаси от всякия ско́рби и туги́/ вся притекающия к Божественному покрову Твоему.</p>
				<p>Изба́ви нас от нужд наших,/ Мати Христа Бога, рождшая всех Творца,/ да вси вопием Ти:/ радуйся, еди́но предстательство душ наших.</p>
				<p>
					<style>Слава, и ныне, глас 5</style>:</p>
				<p>Святейшую Херувим и вышшую Серафим, Пречистая,/ Богородицу Тя испове́дающе,/ и́мамы, грешнии, Заступницу/ и обрета́ем во время напастей спасение./ Темже не преста́й о нас моля́щи,/ державо и прибежище душам нашим.</p>
				<p>Свете Тихий</p>
				<p>
					<style>Прокимен дне</style>. Сподоби, Господи</p>
				<p>
					<style>На стиховне стихиры, глас 5</style>:</p>
				<p>Теплая Предстательнице и непобедимая,/ упование известное и непостыдное,/ стено́ и покро́ве,/ и пристанище прибегающим к Тебе, Присноде́во Чистая,/ Сына Твоего и Бога моли/ умире́ние дати ми́рови,/ и спасение, и велию милость.</p>
				<p>
					<style>Стих</style>: Помяну имя Твое/ во всяком роде и роде.</p>
				<p>Скорый Твой покров, и помощь,/ и милость покажи на рабы Твоя,/ и волны, Чистая, укроти суетных помыслов,/ и падшую мою душу возстави, Богородице:/ вем бо, вем, Дево, яко можеши, ели́ка хо́щеши.</p>
				<p>
					<style>Стих</style>: Слыши, Дщи, и виждь,/ и приклони ухо Твое.</p>
				<p>Те́бе, Чистую Деву Нескверную,/ едину имам сте́ну непреобориму,/ прибежище и покров крепкий, и оружие спасения:/ да мя не пре́зриши отчаяннаго,/ надеждо ненадежным, скорбящим Радосте и заступление.</p>
				<p>
					<style>Слава, и ныне, глас тойже</style>:</p>
				<p>Блажим Тя, Богородице Дево,/ и славим Тя, вернии, по долгу,/ град непоколебимый, стену необоримую,/ твердую Предстательницу и прибежище душ наших.</p>
				<p>
					<style>Тропарь, глас 4</style>:</p>
				<p>К Богородице приле́жно ныне притеце́м,/ грешнии и смире́ннии, и припаде́м,/ в покаянии зовуще из глубины души́:/ Владычице, помози, на ны милосердовавши,/ потщися, погибаем от множества прегрешений,/ не отврати Твоя рабы тщи,/ Тя бо и едину надежду имамы.</p>
				<p>
					<style>Слава, и ныне: ин тропарь, глас 4</style>:</p>
				<p>Не умолчим никогда, Богородице,/ силы Твоея глаголати недостойнии:/ <style>Аще</style> бо Ты не бы предстояла моля́щи,/ кто бы нас избавил от толи́ких бед;/ кто же бы сохранил доныне свободны;/ не отсту́пим, Владычице, от <style>Тебе</style>:/ Твоя бо рабы спасаеши присно от всяких лютых.</p>
				<p>
					<style>На велицей вечерни</style>
				</p>
				<p>Блажен муж: на Господи, воззвах: <style>стихиры на 8, глас 2</style>:</p>
				<p>Всем предста́тельствуеши, Благая,/ прибега́ющим с верою в держа́вный Твой покров:/ иного бо не и́мамы грешнии к Богу в бедах и скорбех при́сно избавления,/ обременени грехи многими,/ Мати Бога Вышняго./ Темже Ти припа́даем:/ избави от всякаго обстоящая рабы Твоя.</p>
				<p>Всех скорбящих Радосте,/ и обидимых Заступнице,/ и алчущих Питательнице,/ странных утешение,/ обуреваемых пристанище,/ больных посещение,/ немощны́х покро́ве и Заступнице,/ же́зле старости,/ Мати Бога Вышняго Ты еси, Пречистая:/ потщися, молимся, спастися рабом Твоим.</p>
				<p>
					<style>Глас 4</style>:</p>
				<p>Радуйся, Богомати Пречистая;/ радуйся, верным надеждо;/ радуйся, миру очищение;/ радуйся, избавляющая от всяких скорбе́й рабы Твоя;/ радуйся, пристанище обуреваемым;/ радуйся, всемирный свете;/ радуйся, Утешительнице и Заступнице христиан;/ радуйся, прибежище и спасение всех блажа́щих Тя, Богоневесто.</p>
				<p>Радуйся, добро́то Иа́ковля,/ Юже избра́ Бог, Юже возлюби,/ дверь спасаемых, клятвы разрешение, Всеблагословенная,/ чрево Боговместимое, падших возведение,/ святейшая Херувим и тварей преиму́щая,/ огнезрачный Престоле Владычний,/ всемирная радосте и славо,/ колеснице Слова, облаче, из негоже возсия Солнце,/ сущим во тьме подая велию милость.</p>
				<p>
					<style>Глас 8</style>:</p>
				<p>Радуйся, Ангелов радосте;/ радуйся, человеков славо;/ радуйся, верных надеждо и предстательство,/ стено и заступление, Владычице Богомати Пречистая,/ Яже Бога плотию неискусому́жно рождшая, Избавителя миру;/ не пре́зри рабы Твоя,/ но мольбами Твоими от одержащих нас избави искушений, и бед, и обстояний,/ всех скорбящих Радосте,/ едина христиан прибежище.</p>
				<p>Радуйся, Богородице Всепетая;/ радуйся, источниче, живот верным источаяй;/ радуйся, всех Владычице и Госпоже твари, Благословенная;/ радуйся, Всенепорочная, Препрославленная;/ радуйся, Всепречистая;/ радуйся, купино неопалимая;/ радуйся, горо святая;/ радуйся, саде живоносный,/ радуйся, раю́ одушевленный;/ радуйся, Мати Дево;/ радуйся, Богоневесто.</p>
				<p>Радуйся, Богородице, Мати Христова;/ радуйся, едина надеждо, человеков Заступление;/ радуйся, све́щниче Света пресветлый;/ радуйся, свеще́ освященная;/ радуйся, огнезрачный черто́же Сло́ва;/ радуйся, Божественное селение;/ радуйся, радости источниче,/ источаяй во́ды благодати притекающим к Тебе.</p>
				<p>Радуйся, вселенныя похвало́;/ радуйся, храме Господень,/ радуйся, горо́ приосене́нная;/ радуйся, всех прибежище,/ радуйся, све́щниче златы́й;/ радуйся, славо православных честна́я;/ радуйся, Марие, Мати Христа Бога;/ радуйся, раю́; радуйся, Божественная трапе́зо;/ радуйся, се́не́; радуйся, ста́мно всезлатая;/ радуйся, всех упование.</p>
				<p>
					<style>Слава, и ныне, глас 6: </style>
				</p>
				<p>Приидите, празднолю́бных собори,/ святую Деву Богоотроковицу ублажи́м:/ радости бо и спасения Ходатаица бысть ми́рови,/ яко рождшая Христа Бога./ Сию бо Отец Пребезначальный,/ от всех родов едину избранную, Дщерь Себе именова́;/ Сын Собезначальный и Соприсносущный в Матерь избра́;/ Дух же Святый яко Пречистую Невесту Себе Боголепно сочета́./ Сию яко Богоизбранную и Благословенную в женах/ Вышния силы немолчными песньми       величают,/ Гавриила имуща Чиноначальника:/ Благодатная, радуйся, с Тобою Господь./ Сию́ патриа́рси, пророцы и вси святии/ со пророком Давидом радостными гласы венчавают:/ предста Царица  <style>одесную</style> Тебе, Владыко,/ ря́сны златы́ми одеяна/ и преукрашена Божественными благоле́потами./ Сию, яко державную Заступницу рода нашего,/ и мы, недостойнии, воспоим, глаголюще:/ радуйся, Церкве чу́дное украшение/ и всему миру предивный покро́ве;/ радуйся, похвало́ и радосте всех земнородных;/ радуйся, Божественное утешение всех скорбящих и обидимых;/ радуйся, Обрадованная, с Тобою Господь,/ подаяй ми́рови Тобою велию милость.</p>
				<p>
					<style>На литии стихиры, глас 8</style>:</p>
				<p>Предстательнице верных, Богороди́тельнице,/ скорбящих Радосте и плачущих великое утешение,/ моли Сына Твоего, Христа Бога нашего,/ со Ангелы, и Апостолы, и всеми святыми/ избавити нас в час испытания лютаго осуждения,/ да Тобою спасение улучи́вше,/ во веки славим Тя, Преблагословенную.</p>
				<p>Верою притекаю к покрову Твоему, Богородительнице Пречистая:/ от напастей, и бед, и страстей томле́ния,/ и бесовскаго озлобления спаси мя,/ яко милости имущи пучину и спасения явльшися Ходатаица,/ Владычице, Яже Бога рождши Милостиваго,/ единаго Всещедраго и Многоблагоутробнаго.</p>
				<p>Красную Тя, Всечистая,/ едину от века обре́т добро́ту Иа́ковлю Пребезначальное Слово/ и, вселився в Тя благоутробия ради,/ обнови человеческое естество:/ <style>егоже</style> моли непрестанно/ от всяких бед и скорбей избавитися нам,/ Тя радость и спасение мира почитающим.</p>
				<p>Небесную дверь и киво́т,/ всесвятую гору, светозарный облак воспои́м,/ Небесную лестницу, словесный рай,/ Евино избавление, вселенныя всея великое сокровище,/ яко спасение в Ней соделася мирови/ и оставление древних согрешений./ Сего ради вопием Ей:/ моли Сына Твоего и Бога прегрешений оставление даровати/ благочестно покланяющимся Тебе/ и с веселием торжествующим Твой всечестны́й праздник,/ славо и радосте наша, Богомати Благословенная.</p>
				<p>
					<style>Слава, и ныне, глас 5</style>:</p>
				<p>Воструби́м трубо́ю песней:/ преклонши бо Ся свыше, Всецарица Мати Дева/ благословеньми увенчава́ет воспевающия Ю./ Православные да стекутся/ и Царице да восплещут в песнех, Царя рождшей,/ смертию одержи́мыя первее разрешити человеколюбно благоволившаго./ Пастырие и учителие, Добраго Пастыря Пречистую Матерь, сошедшеся, восхвалим,/ небес пространнейшую, одушевленный Господень Кивот,/ огнезрачный Владычень престол, манноприемную златую стамну,/ заключенную Слова дверь, всех христиан прибежище./ И вси людие, песньми благоглаголивыми похваляюще Ю, сице рцем:/ Мати Слова Божия,/ сподоби смиренныя ны Небеснаго Царствия,/ ничтоже бо невозможно ходатайству Твоему.</p>
				<p>
					<style>На стиховне стихиры, глас 2: </style>
				</p>
				<p>Яко всех вы́шшу сущую Небесных и земных,/ Херувим сла́внейшую и всея твари честне́йшую,/ Тебе, Заступницу и покров держа́вен, христианскому роду Христос дарова/ покрывати и спасати люди согрешшия, к Тебе прибегающия;/ темже прибежище всем Тебе воспеваем, Владычице,/ и честный и благознаменитый Твой праздник,/ обра́дованная радосте всех, празднуем све́тло,/ Христа моляще даровати нам Тобою велию милость.</p>
				<p>
					<style>Глас 5</style>:</p>
				<p>
					<style>Стих</style>: Слыши, Дщи, и виждь,/ и приклони ухо Твое.</p>
				<p>Воспоим, людие,/ све́тло Дави́дскую песнь Отроковице Богоневесте,/ Матери всех Царя Христа:/ предста Царица  <style>одесную</style> Тебе, Владыко,/ ря́сны златыми одеяна/ и преукрашена Божественными ле́потами./ Сию бо, избранную в женах, паче всего мира удобрив,/ благоизво́ли родитися из Нея великия ради милости,/ и Сию Помощницу людем Своим дарова́/ строити и покрывати от всех бед рабы Своя,/ едину Благословенную.</p>
				<p>
					<style>Глас 7</style>:</p>
				<p>
					<style>Стих</style>:          Лицу Твоему помо́лятся/ богатии лю́дстии.</p>
				<p>Го́ра еси велика и преславна, паче горы Синайския, Богородице:/ тая́ бо, не терпящи снития Славы Божия во образех и сенех, огнем возгарашеся,/ и громи, и молния тамо быша./ Ты же во чреве Твоем Божие Слово,/ весь Божественный Огнь сущее,/ неопально носила еси,/ манием Носящаго вся./ Темже не престай, Владычице, рабы Твоя присно милостию посещати:/ прияла бо еси от Сына Твоего и Бога дар/ стро́ити и покрывати христоименитое стадо Твое.</p>
				<p>
					<style>Слава, и ныне, глас 4</style>:</p>
				<p>При́зри на моления Твоих раб, Всенепорочная,/ утоляющи лютая на ны востания,/ всякия скорби нас изменяющи:/ Тя бо едину, твердое и известное утверждение, имамы/ и Твое предстательство стяжа́хом,/ да не постыдимся, Владычице, Тя призывающии./ Потщися на умоление Тебе верно вопиющих:/ радуйся, Владычице, всех помоще, радосте и покрове, и спасение душ наших.</p>
				<p>
					<style>Тропарь, глас 8</style>:</p>
				<p>Ко источнику приснотекущему милосердия,/ Пречистей Деве Богородице,/ притецем, людие вси, священницы же и иноцы,/ мужие, и жены, и чада, здравии и болящие,/ в покаянии вопиюще и умильно глаголюще:/ Владычице, помози грешным рабом Твоим,/ яви яко Благая славу Твою,/ присно потщися умилосердитися на ны,/ испросите очищение душ и телес наших/ от Источника жизни нашея, Бога,/ <style>егоже</style> родила́ еси, едина Благословенная.</p>
				<p>
					<style>Ин тропарь, глас 4</style>:</p>
				<p><style>Днесь</style> пресветло красуется славнейший град Москва,/ имея чудотворную икону Владычицы нашея Богородицы:/ та бо, верным являющи чудеса,/ низпосылает да́ры целебныя./ Сего ради и мы с верою припадающе молимся,/ и на Тоя́ пречистый образ взирающе,/ яко истинную Самую зрим Владычицу нашу Приснодеву Богородицу,/ и умильно глаголем:/ воззри, Мати Божия, оком милости,/ простри́ к нам руце Твои пречистыя,/ якоже на иконе Твоей сие зрится,/ и подаждь всем скорбящим радость,/ больным от всех недугов исцеление и от бед избавление,/ яко Ты еси ско́рая Предстательница о душа́х наших.</p>
				<p>
					<style>Стихира, певаемая вместо тропаря, глас 2</style>:</p>
				<p>Всех скорбящих Радосте,/ и обидимых Заступнице,/ и алчущих Питательнице,/ странных утешение,/ обуреваемых пристанище,/ больных посещение,/ немощных покрове и Заступнице,/ же́зле старости,/ Мати Бога Вышняго Ты еси, Пречистая:/ потщися, молимся, спастися рабом Твоим.</p>
				<p>
					<style>На утрени</style>
				</p>
				<p>
					<style>По 1-м стихословии седален, глас 5</style>:</p>
				<p>Утоли́ болезни многовоздыхающия души моея,/ утолившая вся́ку слезу от лица земли:/ Ты бо человеков болезни отгоняеши/ и грешных скорби разрешаеши,/ Тебе бо вси стяжа́хом надежду и утверждение,/ Пресвятая Мати Дево.</p>
				<p>
					<style>Слава, и ныне, тойже</style>
				</p>
				<p>
					<style>По 2-м стихословии седален, глас 6</style>:</p>
				<p>Упование мира, Благая Богородице Дево,/ Твое и единое страшное предстательство просим:/ умилосердися на люди безпомощныя/ и моли Милостиваго Бога/ избавитися душа́м нашим от всякаго преще́ния, едина Благословенная.</p>
				<p>
					<style>Слава, и ныне, тойже</style>
				</p>
				<p>
					<style>На полиелеи величание</style>:</p>
				<p>Достойно есть величати Тя,/ Богородице,/ честнейшую Херувим/ и славнейшую/ без сравнения Серафим.</p>
				<p>
					<style>По полиелеи седален, глас 6</style>:</p>
				<p>Преложение скорбящих,/ премене́ние болящих еси, Богородице Всепетая:/ спаси град Твой и люди,/ бори́мых умирение, обуреваемых тишино,/ едина Предстательнице верных.</p>
				<p>
					<style>Слава, и ныне, тойже</style>
				</p>
				<p>
					<style>Таже, степенна, 1-й антифон 4-го гласа. Прокимен, глас 4: </style>Помяну имя Твое во всяком роде и роде. <style>Стих</style>: Слыши, Дщи, и виждь,/ и приклони ухо Твое. Всякое дыхание: <style>Евангелие от Луки, зачало 4: Псалом 50-й; Слава</style>: Молитвами Богородицы: <style>И ныне: тойже</style>. Помилуй мя, Боже</p>
				<p>
					<style>Стихира, глас 6</style>:</p>
				<p>Архангельски воспоим, вернии,/ Небесный чертог и дверь запеча́тану воистину:/ радуйся, Еяже ради отрасте́ нам Спас всех Христос, Жизнодавец и Бог:/ низложи, Владычице, мучители, враги наша,/ рукою Твоею, Пречистая, упование христиан.</p>
				<p>
					<style>Канона два. Первый канон, глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста моя,/ и наполнятся Духа,/ и слово отры́гну Царице Матери,/ и явлюся, светло торжествуя,/ и воспою, радуяся, Тоя чудеса.</p>
				<p>Кую Ти достойную песнь принесет наше неможение,/ точию обрадовательную, ейже нас Гавриил тайно научил есть:/ радуйся, Богородице Дево, Мати Неневестная.</p>
				<p>Радуйся, благодати источниче; радуйся, лестнице и дверь Небесная;/ радуйся, све́щниче, и ста́мно златая, и горо́ несеко́мая, Яже Жизнодавца Христа мирови рождшая.</p>
				<p>Всея моея жизни Предстательнице, от бед многих избави мя,/ да благодарственный глас воспеваю Ти, Богоневесто Пречистая,/ и будущия мя исхити муки.</p>
				<p>Яже всем удобь послушная в скорби/ив печали помогающая, Богородице Благая,/ благодать подаждь пети Тя дерзающим, Владычице, скорбящих Радосте.</p>
				<p>Многобога́тную благодать стяжа́вши, Владычице,/ дерзновенною Твоею молитвою преславно изми мя от напастей,/ убогаго раба Твоего, скорбящих Радосте.</p>
				<p>Яже едина   в напастех   и скорбех защищающая,/ под кров Твой, Пречистая, прибегающих тепле,/ приими яко Преблагая, яже от сердца моления.</p>
				<p>
					<style>Ин канон, глас 8</style>
				</p>
				<p>
					<style>Ирмос</style>: Поим Господеви,/ проведшему люди Своя сквозе Чермное море,/ яко един славно прославися.</p>
				<p>Моря житейскаго волнами потопляем и напастьми лютыми одержим,/ ко пристанищу устремихся невла́емому, покрову Твоему:/ темже мя избави, Богородице, от лютых.</p>
				<p>Положи Тя пристанище сущим в бедах, Чистая, Бог, Иже от <style>Тебе</style> благоволивый восприяти плоть./ Темже Ти, припадающе, взываем:/ даруй помощь Твою рабом Твоим.</p>
				<p>Едина Благословенная и Богорадованная,/ Яже Радость человеком рождши неизреченную,/ печали отими души моея, молюся, и возвесели сердце мое.</p>
				<p>Избави мя, Пречистая, бесовския прелести,/ озлобления же, и вреда, и искушения,/ да верою Тя славлю, сущую по Бозе Заступницу и покров мой.</p>
				<p>Яже ненадеющихся надежда, падших исправление,/ печальных утешение, Свет Божественный рождшая,/ душу мою, сущую во тьме, просвети.</p>
				<p>Яко Гавриил Деве, приидите, вернии, и мы вопие́м благоговейно:/ воистинну украшена еси, Чистая, рождшая Радость; радуйся, Благословенная.</p>
				<p>
					<style>Катавасия</style>: Отве́рзу уста моя</p>
				<p>
					<style>Песнь 3</style>
				</p>
				<p>
					<style>Ирмос</style>: Твоя песнословцы, Богородице,/ живый и независтный источниче,/ лик себе совоку́пльшия, духовно утверди/ в Божественней Твоей славе,/ венцев славы сподоби.</p>
				<p>Утверждение буди, и прибежище, и покров, Дево Богородительнице,/ верою к Тебе прибегающим и Божию Тя Матерь испове́дающим.</p>
				<p>Крепость моя, и радость, и веселие, и стена твердая,/ и Предстательница Ты еси, Всенепорочная,/ искушений и бед избавляющи мя.</p>
				<p>Милостивным и кротким Твоим оком, Богородительнице,/ зрящи мя во обстоя́нии и скорби одержима, вскоре свободи:/ Тя бо призываю на помощь.</p>
				<p>Кропи́ши исцелений струи болящим, Дево, всюду:/ Тя бо источника показа милосердия, Владычице, Иже милости Господь,/ из Тебе рожде́йся паче ума.</p>
				<p>Источник милости, подаяй скорбящим утешение, Ты еси;/ темже, Владычице, и мне молитвенных Твоих вод источник источи и угаси страстей пещь.</p>
				<p>Отчаявся по́мощи всякия,/ к Тебе, Пренепорочная, державней Хранительнице и покрову, притеко́х:/ не отри́ни убо мене от Божественнаго покро́ва Твоего.</p>
				<p>
					<style>Ин</style>
				</p>
				<p>
					<style>Ирмос</style>: Ты еси утверждение/ притекающих к Тебе, Господи,/ Ты еси свет омраченных,/ и поет Тя дух мой.</p>
				<p>Ты еси земнородных упование, и помощь, и радость, покров и прибежище, Владычице, Мати Живота./ Темже Тя молим: Твою помощь низпосли́ всем поющим Тя, Пречистая.</p>
				<p>Иже Тобою избавльшеся от бед/ и Тебе ради радость получивше, Мати Безневестная,/ яко Подательницу благую и Заступницу благохва́льну вси прославляем.</p>
				<p>Благословен Плод чрева Твоего, Дево Богородице, всех радосте:/ Радость бо всему миру родила еси и Веселие,/ разгоняющее печаль греховную, Богоневесто.</p>
				<p>Тя Хранительницу, Пресвятая, в напастех стяжах;/ Тебе по Бозе мою Предстательницу и́мам неусы́пну;/ Тебе да обрящу, Пречистая, избавляющую мя в день Суда́ всякаго осуждения.</p>
				<p>Возвеличи милость и заступление, Пречистая, Твоих молитв на мне/ и избави мя от напастей и скорбе́й,/ Радость миру рождшая.</p>
				<p>Яже радости приемшая исполнение, приими от нас, раб Твоих, целова́ние Арха́нгелово:/ радуйся, Радость рождшая миру;/ радуйся, ста́мно, из Неяже манна Небесная всем верным даровася;/ радуйся, Благословенная.</p>
				<p>
					<style>Седален, глас 7</style>
				</p>
				<p>Радуйся, Солнца облаче мысленнаго и неизреченнаго, Владычице;/ радуйся, всесветлая свеще́; радуйся, све́щниче всезлаты́й;/ Тобою, Пресвятая, Ева избавися от клятвы./ Но яко имущая дерзновение ко Благовременному Сыну Твоему и Богу,/ ма́тернею молитвою не оскудей о нас моли́тися, Пречистая.</p>
				<p>
					<style>Слава, и ныне, тойже</style>
				</p>
				<p>
					<style>Песнь 4</style>
				</p>
				<p>
					<style>Ирмос</style>: Седяй в славе на Престоле Божества,/ во облаце легце/ прии́де Иисус Пребожественный/ нетленною дланию и спасе зовущия:/ слава, Христе, силе Твоей.</p>
				<p>Надеждо ненадежных, помощнице сирых,/ плачущих утешение, согрешающих очищение,/ Руководительнице заблудших, болящих Целе́бнице и исправление падающих,/ Владычице, спаси рабы Твоя.</p>
				<p>Не неприча́стни есмы, Владычице, Твоего заступления в ско́рбех;/ темнее и ныне нам помози́ вскоре, люте обуреваемым, руку простирающи, Чистая:/ буди милостива болезнем нашим, Мати Божия, радость скорую подающи.</p>
				<p>Вся Благая и теплая Заступница сущи грешником и смиренным, Богородительнице Пречистая Владычице,/ от бед и скорбей, и грехов спасай рабы Твоя.</p>
				<p>Преславную Твою Матерь, Христе́, приими́ молящуюся о мире, милостивно Тебе зовущую:/ Сыне Мой, приими мольбу Мою и ути́ши гнев, належа́щий земли.</p>
				<p>Кров и заступление, и прибежище буди ми, Дево, рабу Твоему,/ и избави мя от безмерных зол, воспевати Тя, Пречистая:/ слава неизреченному Рождеству Твоему.</p>
				<p>Надежда и щит, и утверждение Ты мне еси, Благая,/ и лютых избавление, и просвещение души моей,/ и хвала, и стена, и держава.</p>
				<p>
					<style>Ин</style>
				</p>
				<p>
					<style>Ирмос</style>: Из горы приосене́нныя, Слове, пророк/ единыя Богородицы,/ хотяща воплотитися, Боговидно усмотри́/ и со страхом славословите силу Твою.</p>
				<p>От великих и различных прегрешений же и напастей всегда спасаеши мя;/ темже Тя яко рождшую Господа молю/ и к Тебе прибегаю, непобедимей по́мощи скорбящим:/ от бед изведи мольбами Твоими.</p>
				<p>Боже мой Милосе́рде, Боже Человеколюбче, Воли́телю милости,/ ныне на мя излий Твою милость:/ молит Тя надежда и Заступница моя, Мати Твоя.</p>
				<p>Милость Твою и милосердие на рабы Твоя, Чистая, простри́,/ присно молящия Тя всякия скорби и муки избавляющи молитвами Твоими.</p>
				<p>Радуйся, красная пала́то Слова, девственный чертоже Царя;/ радуйся, похвало всех Безплотных;/ радуйся, человеков радосте и помоще и упование.</p>
				<p>Спасение подаждь ми душевное и телесное, Пренепорочная,/ и недугующему даруй цельбу́ и лютых избавление.</p>
				<p>О соде́яниих моих лукавых и прегрешениих многих кто возможет умолити Судию,/ <style>Аще</style> не Ты, Чистая, едина согрешающих Заступнице.</p>
				<p>
					<style>Песнь 5</style>
				</p>
				<p>
					<style>Ирмос</style>: Ужасо́шася всяческая/ о Божественной славе Твоей:/ Ты бо, Неискусобрачная Дево,/ имела еси во утробе над всеми Бога/ и родила еси Безлетнаго Сына,/ всем воспевающим Тя/ мир подавающая.</p>
				<p>Ты крепость моя, Ты похвала, и радование, и Хранительница ми еси,/ и заступление, и прибежище, и Предстательница непобедима, Пресвятая Богородице Дево:/ темже спаси раба Твоего.</p>
				<p>Спаси мя, Владычице, из глубины напастей, и скорбе́й, и печалей, и страстей телесных/ и в тишине Божественней сохрани душу мою.</p>
				<p>Молитвеннице неложная, упование христиан, Обрадованная,/ приими мольбы от нас, прилежно призывающих и молящихся Тебе.</p>
				<p>Покров мой еси Ты и присное хваление, о Владычице Богородице:/ никакоже бо презираеши к Тебе прибегающих.</p>
				<p>Дом Тя Славы, го́ру Божию святую, Чистая,/ Невесту, чертог, храм освящения/ Сын Божий, в Тя вселивыйся, и рай сладости присносущныя нам соде́ла.</p>
				<p>Сте́ну необори́му, Чистая, молитву Твою стяжавше, вопием Ти:/ умилосердися, о Владычице, и видимыя и невидимыя враги прожени́.</p>
				<p>
					<style>Ин</style>
				</p>
				<p>
					<style>Ирмос</style>: Мрак души моея разжени, Светодавче Христе Боже,/ началоро́дную тьму изгнав бездны,/ и даруй ми свет повелений Твоих, Слове,/ да утренюя, славлю Тя.</p>
				<p>Добро́ту Тя Иаковлю возлюби Бог, Дево Отроковице,/ украшая вся Тобою, омрачившияся преступлением пе́рвее.</p>
				<p>Душу мою сохрани, яко зе́ницу ока, под кровом крилу́ Твоею, Благая Пречистая,/ и от духо́в лукавых томления и мучения избави.</p>
				<p>Избавльшеся Тобою праматерния печали, Богородительнице, утешения исполнени быхом,/ Веселие всем рождшая и всемирную Радость:/ темже, Всепетая, Твоя песнословцы от бед Твоими молитвами соблюди.</p>
				<p>Благодарим Тя, избавльшеся Тобою грехов многих, и немощей, и болезней, и недуг лютых, Пречистая Владычице:/ надежда бо еси тверда́ Твоим верным рабом.</p>
				<p>С Божественным сошедшеся Гавриилом, возопиим Богородице верно:/ радуйся, Дево Святая, Благодатная, Господь с Тобою,/ Иже Тебе ради, потребив печаль, подаде́ миру радование.</p>
				<p>Болящую душу мою исцели,/ рождшая всех Вземлющаго недуги, Пречистая Владычице.</p>
				<p>
					<style>Песнь 6</style>
				</p>
				<p>
					<style>Ирмос</style>: Божественное сие и всечестно́е/ совершающе пра́зднество,/ Богомудрии, Богоматере,/ приидите, руками воспле́щем,/ от Нея рождшагося Бога славим.</p>
				<p>Болящих Целительницу, падающих востание, согрешающих очищение, Богородице,/ Тебе молю, со слезами припадаю и зову Ти:/ яко сильна́ Сама мя спаси, погибающаго.</p>
				<p>Ты еси стена нерушима, Ты еси покров тверд, Богородице Благая,/ Ты еси Предстательница крепка́ рабу Твоему:/ сего ради призываю Тя присно и притекаю к покро́ву Твоему.</p>
				<p>Мирови радость сущи, Богородице Чистая, радуйся, Тебе, Дево, зовем со Ангелом верно:/ Твоея радости сподоби ны и печаль нашу разори.</p>
				<p>Сладость Ангелов, скорбящих Радость,/ христиан Предстательница Ты еси, Дево Мати Господня:/ заступи нас и избави вечных мук.</p>
				<p>В день печали, егда имам телесных соу́з разрешитися, предстани ми, Богородительнице,/ и обдержа́ния бесовскаго исхити́.</p>
				<p>При́зри, Владычице, на мя, смиреннаго, и паче надежды спаси мя:/ Ты бо еси упование и покров ми,/ жизнь и свет сердцу моему, Богородице, и утверждение.</p>
				<p>
					<style>Ин </style>
				</p>
				<p>
					<style>Ирмос</style>: Содержи́ма мя приими, Человеколюбче, грехи многими/ и припадающа щедротам Твоим,/ яко пророка, Господи, и спаси мя.</p>
				<p>В нощи́ и во дни, я́ве и втай под Твой прибегаем кров, Пречистая Дево,/ иже Тя верно славословящи.</p>
				<p>В напастех Заступницу Тя и́мамы тверду,/ в скорбех крепкое спасение, покой в печалех,/ в беда́х помощь, Приснодево.</p>
				<p>Добро́та честных святых Ангел,/ радование человек всех Ты еси, Богородице Дево:/ Ты мя к животу настави.</p>
				<p>Палата Царя Славы и огнезрачный была еси Престол, Дево,/ Херувим превышши и Серафим:/ темже Тя всякое дыхание славит, яко Матерь Зижди́теля.</p>
				<p>Радуйся, клеще́ Угля Божественнаго;/ радуйся, пророков печать и апостолов похвало́, Пречистая Богородице,/ Еяже ради от нетления свободи́хомся,/ бе́здну щедро́т ро́ждши, Богородице Дево,/ ско́рбных жития́ душу мою спаси́/ и радости духовныя двери отве́рзи ми:/ на Тя бо едину надежду возложи́х.</p>
				<p>
					<style>Кондак, глас 4</style>:</p>
				<p>Не и́мамы иныя помощи,/ не и́мамы иныя надежды,/ разве Тебе, Владычице./ Ты нам помози́:/ на Тебе надеемся и Тобою хвалимся,/ Твои бо есмы раби,/ да не постыдимся.</p>
				<p>
					<style>Икос</style>:</p>
				<p>Простри́ дла́ни Твоя, имиже всех Владыку яко Младенца прияла еси за множество благости:/ не остави нас, всегда надеющихся на Тя, бо́дренною Твоею молитвою,/ и неисчетною просты́нею уще́дри нас,/ и подаждь душам нашим милосердие Твое, во веки источающи,/ Тебе бо имамы грешнии Заступницу от находящих на ны бед и зол./ Но яко имущи милосердия щедроты,/ ускори́ на молитву и потщися на умоление,/ предстательствующи присно, Богородице, чтущих Тя.</p>
				<p>
					<style>Песнь 7</style>
				</p>
				<p>Ирмос: Не послужи́ша твари Богомудрии/ паче Создавшаго,/ но огненное прещение мужески поправше,/ радовахуся, поюще:/ препетый отцев Господь и Бог, благословен еси.</p>
				<p>Страстьми́ престаре́вся и неосла́бными напастьми, и скорбьми/ и, доспев к за́падом жития моего, добродетелем непричастен, леностию снеде́н быв,/ вопию Ти, Владычице:/ утешение земным, помилуй мя.</p>
				<p>Радуйся, источниче присноживо́тныя воды;/ радуйся, раю́ пи́щный;/ радуйся, стено верных;/ радуйся, Неискусобрачная;/ радуйся, всемирная радосте,/ Еюже нам возсия́ хва́лимый отцев Бог и препрославлен.</p>
				<p>Всем, сущим в мире, Заступница еси/ и стена христианом, и прибежище непостыдно, Чистая Марие./ Темже верою Тя чтуще, вопием Христу:/ отец наших Боже, благословен еси.</p>
				<p>О благоутробия Твоего, Дево Чистая!/ Реши́ши бо безмерныя печали и напасти, призывающим в нужде и обстоянии:/ темже и ныне помози, Благословенная, Тя восхваляющим.</p>
				<p>Едино упование и помощь верным сущи, Богородительнице,/ потщи́ся помощи́ рабом Твоим, погружаемым скорбьми и в болезнех сущим,/ и прибегающим к Тебе с любовию души́.</p>
				<p>Радование благодарственное Тебе приносим, Мати Божия,/ яко воистину Тобою изба́влени всякаго злаго начинания,/ и согласно Тебе поем: благословенна еси.</p>
				<p>
					<style>Ин</style>
				</p>
				<p>
					<style>Ирмос</style>: Божия снизхождения/ огнь устыде́ся в Вавилоне иногда:/ сего ради о́троцы в пещи́ радованною ногою,/ яко во цве́тнице, лику́юще, поя́ху:/ благословен еси, Боже отец наших.</p>
				<p>Водвори́хомся в вечер в плачи печалей и чаянии злых,/ но Твоим Боголепным кровом, Дево, обоже́ни бывше,/ обретохом радость заутра:/ Ты бо спасла еси нас.</p>
				<p>Яко Божественное прибежище покров Твой, Владычице, вси стяжавше к Богу,/ в напастех и гонениях, и гресе́х к Тебе прибегаем/ и Тобою изменение прие́млем, Пречистая.</p>
				<p>Грешников прибежище, низверженных исправление Ты еси, Владычице:/ сего ради притекаю к покро́ву Твоему,/ спаси мя, Богоневесто.</p>
				<p>В недоумении и печали сый и в беда́х, Пречистая,/ Тя призываю те́пле от се́рдца моего:/ предвари, и избави мя, и подаждь, Чистая, мне утешение.</p>
				<p>Благословенная Дево, Радосте скорбящих всех верных,/ от всякаго искушения и печали, и злобы завидящих мне изми/ и от грех и различных неду́г мя избави.</p>
				<p>Вся еси светоносна, Свет незаходимый, Дево, приемши и просвещающи, Чистая, верою Тебе вопиющия:/ Благословен, Пречистая, Плод Твоего чрева.</p>
				<p>
					<style>Песнь 8 </style>
				</p>
				<p>
					<style>Ирмос</style>: Отроки благочестивыя в пещи́/ Рождество Богорбдичо спасло есть:/ тогда убо образуемое,/ ныне же действуемое,/ вселенную всю воздвизает пети Тебе/ Господа пойте дела́/ и превозноси́те Его во вся веки.</p>
				<p>Радуйся, Престоле славный Божий;/ радуйся, верных стено́, Еюже сущим во тьме возсия́ Свет, Христос,/ Тебе блажащим и вопиющим:/ вся дела Господня, Господа пойте и превозносите во вся веки.</p>
				<p>Поем Тя, Пречистая и Мати Божия,/ и кто не славит Тя, воистину Благую, сущую надежду душ наших,/ темже, Пречистая, и мою мольбу приими́.</p>
				<p>Ты еси спасение всех человек, Яже Бога рождшая неизреченно;/ Ты еси верных спасительница, Богородице, и слепых наставница, и падающих исправление./ Темже Тя восхваляюще, Христу зовем:/ благословите вся дела Господа, пойте и превозносите Его во вся веки.</p>
				<p>Струи́ исцелений нам всегда, верным, Чистая, источаеши:/ темже незави́стную благодать взе́млюще,/ воспеваем Рождество Твое, Чистая, и превозносим во вся веки.</p>
				<p>На Тя возложих, Владычице, сердце, и душу, и тело: не и́мам бо иныя надежды, разве Тебе, еюже получу милость./ Темже подаждь ми богатую Твою благодать.</p>
				<p>На мольбу мою ныне умилосердися и радость в печали место даруй ми,/ да пою Тя, Владычице, и вопию Сыну Твоему:/ благословите, вся дела Господня, Господа.</p>
				<p>Ин</p>
				<p>
					<style>Ирмос</style>: На горе святей прославльшася/ и в купине́ огнем/ Приснодевы Моисеови тайну явльшаго,/ Господа пойте/ и превозносите во вся веки.</p>
				<p>Вся еси Чистая и Божественныя славы исполнена, Ближняя Моя,/ рече Дух Божий, Тя провозвещая, Пречистая./ Юже песньми воспеваем, поюще:/ тебе подобает ра́доватися, Бога Человека рождшей.</p>
				<p>Ангелов похвало́ и человеков спасение,/ и Спору́чница буди ми, Мати Божия:/ яко да обращу́ся и прииму разрешение прежде согрешенных в ве́дении и не в ведении.</p>
				<p>Тя по Бозе упование спасения в напастех иму́ще, вернии, взываем:/ вся дела Господня, Господа пойте/ и превозносите Его во веки.</p>
				<p>Приими́ песнь от худых усте́н, Дево Всепетая, вопиющих Ти:/ радуйся, болящим телесем врачевство́ и отчаянным душам спасение.</p>
				<p>В болезнех и напастех одержимыя не пре́зри, Благая:/ но мольбу худую услышавши, свободи нас от скорбей великих,/ да верно Твою милость и заступление, Чистая, воспеваем.</p>
				<p>Стоящих утверждение еси и падших исправление, Дево:/ темже мя, падшаго, возстави,/ да Тя славлю, Благословенную и Обрадованную.</p>
				<p>
					<style>Песнь 9</style>
				</p>
				<p>
					<style>Ирмос</style>: Всяк земнородный/ да взыграется, Духом просвещаем,/ да торжествует же Безплотных умов естество,/ почитающее священное торжество Богоматере,/ и да вопиет:/ радуйся, Всеблаженная/ Богородице, Чистая Приснодево.</p>
				<p>Радуйся, Марие, великое всея твари чудо;/ радуйся, Дщи убо Давидова, Господня же Мати;/ радуйся, пение Гавриилово;/ радуйся, прибежище и утверждение, и помощь всем, Пресвятая, сущим на земли грешником.</p>
				<p>Юже изво́лил еси, Владыко, приими милостивно Молитвенницу, Матерь Твою, о нас,/ и Твоея благости всяческая исполнятся:/ да Тя вси яко Благодетеля величаем.</p>
				<p>О Дево Благая! О мира радосте и прибежище!/ О хранилище верных и избавление скорбе́й!/ Ты предста́ни ми в час смерти и избави от бесо́в, ищущих поглоти́ти мя.</p>
				<p>Ты еси Ангелов радость, Ты еси праведников добро́та,/ Ты еси верных надежда, Ты еси соблюдение наше,/ Ты еси мост, к жизни нестаре́ющейся преводя́й верою и любовию Тя величающия.</p>
				<p>О Мати всяческих Творца,/ всесветлая печальных уте́хо, оскорбляемых Предстательнице и немощны́х Заступнице,/ сохрани мя, Благая, от бед и прилог вражиих.</p>
				<p>Едина болящих посещение, Едина падших исправление, Владычице,/ Едина к Богу Руководительнице и входе,/ Едина Ходатаице вечных благ,/ помилуй мя единаго, паче всех согрешившаго.</p>
				<p>
					<style>Ин</style>
				</p>
				<p>
					<style>Ирмос</style>: Благословен Господь Бог Израилев,/ воздвигнувый рог спасения нам/ в дому Давидове, Отрока Своего:/ в <style>нихже</style> посети нас Восток с высоты/ и направил ны есть на путь мира.</p>
				<p>Радости нам вечныя и жизни явилася еси преесте́ственне, Богородительнице, Хода́таица, Чистая,/ Спаса всех рождшая, от лица земнаго вся́ку сле́зу я́ве отъемшаго и всем радость подавшаго.</p>
				<p>Радость и веселие, и радование Божественное, Дево Неискусомужная, нам умно́жися Божие:/ се бо, плачущиися лю́те, радуемся молитвами Твоими.</p>
				<p>Под Твое милосердие прибегающии верою избавляются скорбных бед жития́:/ темже и аз ко Твоему покро́ву прибего́х, Богородице.</p>
				<p>Псалмы Тя воспеваем, Благодатная,/ и немолчно, еже радуйся, приносим:/ Ты бо источи́ла еси всем Радость.</p>
				<p>Иска́пающая Божественную сладость, всех Сладость рождшая,/ душу мою услади́, ядом змииным огорченную,/ отчуждающи мя горькаго вре́да всегда ходатайством Твоим,/ Предстательнице и радосте верных, Владычице.</p>
				<p>Благословя́, благословлю́ Тя, Пречистая, и величаю те́пле:/ благослови мя убо, Твоего певца,/ и всяческих нуждных и печальных избави, и сохрани Твоими дланьми непобедима.</p>
				<p>
					<style>Светилен</style>
				</p>
				<p>
					<style>Подобен:</style> Чертог Твой</p>
				<p>Под кров Твой, Дево Госпоже, прибегаем/ вси ро́ди человечестии:/ просвети ны светом Рождества Твоего,/ грешныя рабы Твоя,/ молящияся прилежно и покланяющияся Тебе,/ и просящия умирения ми́рови/ и душам нашим велия милости.</p>
				<p>
					<style>На хвалитех стихиры на 4, глас 2</style>:</p>
				<p>Приидите, возрадуемся державней Заступнице рода нашего,/ Царице Богородице,/ приидите к тихому и чудному Ея Покро́ву, веселящеся./ Дарует бо Богородица верным обильныя да́ры целебныя/ от неистощимаго источника милости;/ тьмы избавляет нас искушений и бед, и обстояний,/ благочестно и Богоприятно прославляющих и чтущих Ю/ яко Всеблагословенную и Пречистую Матерь Христа Бога./ Темже радостно к Ней воззовем:/ радуйся, палато Слова;/ радуйся, Невесто Неневестная;/ радуйся, радосте наша;/ радуйся, Мати Живота,/ благословен Плод чрева Твоего.</p>
				<p>Радуйся, Всеблагословенная Марие, Мати Христова;/ радуйся, сущая радосте всего мира;/ радуйся, Всеблагая Христианом Помощнице;/ радуйся, обидимых Заступнице;/ радуйся, недугующим скорое и известное прибежище;/ радуйся, сирым и вдовицам Божественное утешение;/ радуйся, всех алчущих покрове и Питательнице;/ радуйся, всем сущим в беда́х скорое избавление;/ радуйся, Богоневесто Владычице, упование христиан.</p>
				<p>Радуйся, всех христиан надеждо и покро́ве, Богомати Всенепорочная,/ всея твари честне́йшая, Небесных и земных сла́внейшая:/ всех бо родила еси Творца и Бога./ Но, о Владычице, приими́ милостивно моления наша/ и спасай нас всегда яко Благая и Милостивая:/ да с веселием лобызаем пресвятую Твою икону/ и присно, радующеся, восхваляем и величаем Тя,/ Обрадованная Радосте верных раб Твоих.</p>
				<p>
					<style>Слава, и ныне, глас 6:  </style>
				</p>
				<p><style>Днесь</style> собо́ри верных,/ сошедшеся, духовно да торжествуем/ и Богоотроковицу Деву и Богородицу/ песньми благохвальными ублажи́м, глаголюще:/ радуйся, едина Избра́нная от всех родо́в в Матерь Превечнаго Слова;/ радуйся, вместилище Невместимаго всеми;/ радуйся, Ангелов и Серафимов радосте;/ радуйся, пророков проповедание и похвало́;/ радуйся, Апостолов и святителей удобрение;/ радуйся, мучеников крепосте и всех праведных славо;/ радуйся, державный покрове верных;/ радуйся, скорбящих Божественное утешение;/ радуйся, в беда́х и напастех сущим скорое избавление;/ радуйся, грешников всех прибежище и Благая Заступнице;/ радуйся, Благодатная и Обрадованная, с Тобою Господь,/ подаяй ми́рови Тобою велию милость.</p>
				<p>В той же день</p>
				<p>
					<style>Святаго мученика Аре́фы и и́же с ним 4299 святых мученик</style>
				</p>
				<p>
					<style>На Господи, воззвах: стихиры, глас 1</style>
				</p>
				<p>
					<style>Подобен</style>: Всехвальнии му́ченицы</p>
				<p>Еврейскому свере́пству твое му́жество противоположил еси,/ мучениче Аре́фо всехвальне,/ и Божественною благодатию победоно́сец явился еси/ и лик приве́л еси мучеников, Христу во́инствующий,/ от всякаго, славне, во́зраста совокупля́ем,/ и от ро́да всякаго составля́ем.</p>
				<p>Аре́фо всеславне,/ красный лик соста́вив священных сому́чеников твоих,/ с нимиже подвизался еси, добрый по́двиг и течение совершив/ твоего му́жественнейшаго страдания./ Тем Христа моли дарова́ти душа́м на́шим мир и ве́лию милость.</p>
				<p>Девы, Богому́дрыя мученицы, Христовым раче́нием распаля́еми,/ не́мощи естественныя забывше/ и, силою Божественною я́ве укрепля́еми,/ лыще́ние вра́жие попра́ша, не устрашившеся мучения болезней/ и пе́щи огненныя не убоя́шася.</p>
				<p>
					<style>Слава, глас 4. Анатолия</style>:</p>
				<p>Пе́сненно пастыреначальника <style>Днесь</style>, вернии, единомы́сленно почтим,/ Аре́фу сла́внейшаго с су́щими его:/ яко обличи́ царя пребеззако́нновавша и кровь излия́ за Христово испове́дание,/ отону́дуже и огненный о́блак попаля́ше на лицы́ земли́,/ обличая пребеззаконных нечестие./ Тем, Христе Боже, Твоя страстотерпцы укрепи́в к Твоему славословию,/ и нас соблюди́, яко всех Владыка,/ от искушений и скорбе́й молитвами святых Твоих.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Яко до́бля</p>
				<p>Агнца и Пастыря Тя на Древе яко ви́де,/ Агница Рождшая рыдаше и ма́терски Ти веща́ше:/ Сыне возжеле́нне, ка́ко на Древе Крестнем пове́шен еси, Долготерпеливе;/ како ру́це и но́зе Твои, Сло́ве,/ пригвозди́шася от беззаконных,/ и Кровь Твою излия́л еси, Владыко.</p>
				<p>
					<style>На стиховне Октоиха. Слава, глас 8: </style>
				</p>
				<p>Лукавое и неверное злосове́тие еврейское проразуме́вше,/ де́рзостию духа за Христа пострадати подвиза́стеся./ Яко бо дре́вле в законе, И́же от Египта Спасшаго,/ в пустыни прогне́ваша/ и Того Кресту осуди́ша,/ тако ныне и в вас де́лом Слово преидо́ша,/ неве́рствием неду́товавше,/ вас огню́ осуди́ша./ Вы же, купному́дренне, му́жески терпением пострада́вше,/ стра́шни в му́ченицех показа́стеся./ Дерзновение иму́ще к Богу,/ моли́те от прегрешений лю́тых избавится душа́м на́шим.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: О преславнаго чудесе́!</p>
				<p>Что зримое виде́ние,/ еже Мои́ма очи́ма видится, о Владыко:/ Содержа́й всю тварь,/ на Древо воздви́жен быв,/ и умираеши, всем дая́й жизнь,/ Богородица, плачущи, глаголаше,/ егда узре́ на Кресте́ возноси́ма/ из Нея неизреченно возсиявшаго/ Бога и Человека.</p>
				<p>
					<style>Тропарь, глас 1</style>:</p>
				<p>Мужествовавше во Христе противу безбожнаго царя,/ мученицы святии,/ и того неверие иудейское во Христа обличивше,/ прияша мук томление и главам усечение;/ тем восхвалиша тя Ангели,/ и верных роди тя прославляют, Арефо,/ и пострадавших с тобою,/ яко молящихся присно о душах наших.</p>
				<p>
					<style>Слава, и ныне,</style>
				</p>
				<p>
					<style>Богородичен или Крестобогородичен</style>
				</p>
				<p>
					<style>На утрени</style>
				</p>
				<p>
					<style>Оба канона Октоиха, и мучеников, на 4</style>
				</p>
				<p>
					<style><style>егоже</style> краегране́сие</style>:</p>
				<p>Мученический собор Богокрасне воспоем песнь ми.</p>
				<p>
					<style>Творение Феофа́ново. Глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Песнь возсле́м, людие,/ чу́дному Богу нашему,/ свободившему Изра́иля от работы,/ песнь победную по юще и вопию́ще:/ пои́м Тебе, Единому Владыце.</p>
				<p>Мучениче, страстотерпче Христов, Аре́фо всеблаженне,/ молитвами твоими и су́щих с тобою мучеников ум мой просвети́:/ яко да воспою́ вашу светоно́сную и Божественную память.</p>
				<p>Выспрь житие́ я́ве на Небесе́х стяжа́в, Богоблаженне, Христовым подобием,/ себе пре́дал еси желанием мучения/ беззаконным евреем, Богомудре.</p>
				<p>Глагол преступи́в Божий,/ евре́ин пребеззако́нный и непра́веднейший/ Богоизбра́нное стадо Христово погуби́:/ оба́че восприя́ше суд праведным и Божественным Про́мыслом.</p>
				<p>Стезю́ ше́ствовав неуклонно, к Небеси веду́щую,/ Христу приве́л еси мученический собор, Аре́фо всехвальне,/ всякаго возраста и ро́да всякаго со́бранный.</p>
				<p>
					<style>Богородичен</style>:</p>
				<p>Пе́сньми Пресвятую, вернии, Марию похва́лим,/ Богоматерь Обрадованную,/ покров Божественный, тихое пристанище,/ всех верных Предстательницу.</p>
				<p>
					<style>Песнь 3</style>
				</p>
				<p>
					<style>Ирмос</style>: Небеснаго кру́га Верхотворче, Господи,/ и Церкве Зижди́телю,/ Ты мене утверди́ в любви Твоей,/ желаний кра́ю, верных утверждение,/ Едине Человеколюбче.</p>
				<p>Утвержде́нну зря́ще Креста благодатию Твою Церковь,/ еврейстии о́троцы пребеззако́ннии,/ завистию та́юще,/ и ра́нами многообра́зными неща́дно му́чаху,/ Едине Человеколюбче.</p>
				<p>Ядоме́тный язы́к зловернии иму́ще и Тя ху́ляще,/ сих прароди́тели Избавльшаго древняго мучительства,/ в Тя верующия, Спа́се, закла́ша.</p>
				<p>Создавый наедине́ Богодейственным ма́нием человеческая сердца́,/ кто Про́мысла Твоего глубину́ возможет пости́гнути,/ яко стадо, еже, Христе, собрал еси,/ волко́м пре́дал еси.</p>
				<p>Богомудрое твое стадо,/ ва́рварскими мечи́ ссека́емо,/ усердно призываше Тя:/ приими ду́хи и ду́ши наша, Спа́се,/ и к свету наста́ви Царствия Твоего.</p>
				<p>
					<style>Богородичен</style>:</p>
				<p>Умерщвле́на мя дре́вле, к жизни, Пречистая, па́ки возвела́ еси,/ едина Ипостасную Жизнь рождшая,/ Ейже прирази́вшися, расто́ржеся я́ве враждебнейшая смерть.</p>
				<p>
					<style>Седален, глас 8</style>
				</p>
				<p>
					<style>Подобен:</style> Премудрости</p>
				<p>Креста силою вооружився и верою огради́в град твой,/ де́лы посрами́л еси мучителево свере́пство,/ терпения же образ Божественнаго быв,/ привел еси Христу мученики./ Тем, сошедшеся, по до́лгу почтим, Арефо прехвальне,/ всепра́зднственную память твою,/ страстоносче всеславне, моли Христа Бога грехо́в оставление пода́ти/ честву́ющим любовию святую память твою.</p>
				<p>
					<style>Слава и ныне, Богородичен</style>:</p>
				<p>В напа́сти многоплете́нныя впад от враг видимых и невидимых,/ бурею одержи́м безчисленных согрешений моих,/ и, яко к теплому заступлению и покрову моему, Чистая,/ ко приста́нищу притекаю Твоей благости./ Темже, Пречистая,/ из Тебе Воплощенному безсе́менне, молися прилежно о всех рабе́х Твоих,/ непрестанно моля́щихтися, Богородице Пречистая,/ моля́щи Его при́сно согрешений оставле́ние дарова́ти/ воспевающим достойно славу Твою.</p>
				<p>
					<style>Крестобогородичен</style>:</p>
				<p>Агнца и Па́стыря, и Изба́вителя/ Агница зрящи на Кресте́, восклица́ше, пла́чущи,/ и, горько рыда́ющи, вопияше:/ мир у́бо радуется, прие́мля Тобою избавле́ние,/ утро́ба же Моя гори́т, зрящи Твое распятие, еже терпи́ши за милосердие милости./ Долготерпели́ве Господи, милости бе́здно и источниче неисчерпаемый,/ умилосердися и даруй согрешений оставле́ние,/ верою поющим Божественныя страсти Твоя.</p>
				<p>
					<style>Песнь 4</style>
				</p>
				<p>
					<style>Ирмос</style>: Ты моя крепость, Господи,/ Ты моя и сила,/ Ты мой Бог, Ты мое радование,/ не оставль не́дра о́тча/ и нашу нищету посети́в./ Тем с пророком Аввакумом зову́ Ти:/ силе Твоей слава, Человеколюбче.</p>
				<p>Собор, укрепляем благодатию,/ и лик Божественный и пресветлый,/ мученически множество стражда́, во́инство победоносное,/ Арефу иму́ще чиноначальника,/ да пое́тся любовию че́стно песнопою́щими:/ силе Твоей слава, Человеколюбче.</p>
				<p>Твоим содержащей разумом Богомудрый град твой, пребогате,/ седи́ною светя́щяся честно́ю,/ к пребеззаконным му́жески подвиза́ся,/ и, победу взем, песнопое́т Спа́су:/ силе Твоей слава, Человеколюбче.</p>
				<p>Законом новым Животворящаго Духа огражда́ем,/ закон пи́смене попира́я,/ благоче́стный град/ преодоле́ душевною чистотою и нравом благородия, Христу песнопоя́:/ силе Твоей слава, Человеколюбче.</p>
				<p>Воистину град Божий явился еси пречестны́й/ и мучеников Божественное жили́ще,/ и о тебе поются светло ныне преславная, ве́лия же и ди́вная,/ лик бо поющих Владыце приво́диши:/ силе Твоей слава, Человеколюбче.</p>
				<p>
					<style>Богородичен</style>:</p>
				<p>Из Давидова царскаго прозя́бши сро́дства,/ Всецарствующаго прежде век,/ из Отца Слова неизреченно и па́че ума́ возсиявшаго, родила́ еси, Дево./ Тем Тя, Богородицу, Богомудренно вернии ублажа́ем.</p>
				<p>
					<style>Песнь 5</style>
				</p>
				<p>
					<style>Ирмос</style>: Вску́ю мя отри́нул еси/ от лица Твоего, Свете незаходимый,/ и покрыла мя есть чужда́я тьма, окаяннаго,/ но обрати́ мя и к свету заповедей Твоих/ пути моя напра́ви, молю́ся.</p>
				<p>Богозванный собор и Богоблаженный,/ подвиза́яся, и те́пле друг друга укрепляюще, и способствующе,/ от беззаконных Христа ради заклатися,/ благославно, добропобеднии,изво́лиша.</p>
				<p>Укре́пльшеся верою и благочестия ре́вностию распаля́еми,/ уго́дницы Твои, Христе,/ пребеззаконных страха не убоя́шася,/ и, Твоею любовию целомудренно свя́зани,/ сами волею преда́шася.</p>
				<p>Бога Божественным Промышле́нием/ и неизбежным Про́мысла судьба́м всю жизнь свою возложи́вше,/ собор Божественный,/ к пребеззаконным еврейским    скверноубийством благоде́рзостно,/ до́блии, устреми́шася.</p>
				<p>На Тя надеющеся и ве́ровавше ныне Воскресению Твоему,/ Твои, Спасе, мученицы, не ретя́щеся, ниже́ во́пляще,/ беззаконными за Твое исповедание убие́ни быша,/ до́блественнейшии.</p>
				<p>
					<style>Богородичен: </style>
				</p>
				<p>Божие Бог Слово,/ прежде век Отцу Соприсносу́щный,/ благоутробия богатством во утро́бу Твою всели́вся,/ обнища́, и Человек яви́ся на земли́, плоть быв,/ Дево Богородице Всепетая.</p>
				<p>
					<style>Песнь 6 </style>
				</p>
				<p>
					<style>Ирмос</style>: Очисти мя, Спа́се,/ мно́га бо беззакония моя,/ и из глубины зол возведи, молюся:/ к Тебе бо возопи́х, и услы́ши мя,/ Боже спасения моего.</p>
				<p>Кровию Христовою зна́менавшеся, святии,/ кро́ви своя́ усердно излия́ша, славнии мученицы,/ и ныне ца́рствовати с Ним сподо́бишася.</p>
				<p>Мир пророчески глаго́лаху язы́цы немотству́ющии,/ пропове́даху Христа младенцев немова́ния,/ девы Богомудрыя за благочестие сами себе́ Богу принесо́ша.</p>
				<p>Отдели́ся тебе свет,/ возсияющ исцеления бога́тно от Христа,/ Арефо Богоглаголиве,/ к Немуже изшел еси,/ еще иска́пая по́ты страдания.</p>
				<p>Множество Тебе мученическое/ Божественно, Спа́се, приведе́ся:/ о́крест Тебе ли́цы святых, лику́юще,/ просят оставления грехов/ тех присно прославля́ющим.</p>
				<p>
					<style>Богородичен</style>:</p>
				<p>Возсия́ от Сиона высочайшаго Благолепие/ приятием плоти по соединению неизреченно/ из Тебе, Неискусобрачная, оде́ян,/ и мир просвети́.</p>
				<p>
					<style>Кондак, глас 4</style>
				</p>
				<p>
					<style>Подобен</style>: Явился еси <style>Днесь</style></p>
				<p>Веселия хода́тай нам наста́/ светоносный <style>Днесь</style> страстотерпец праздник,/ <style>егоже</style> совершающе, славим в Вышних сущаго Господа.</p>
				<p>
					<style>Икос</style>:</p>
				<p>Ум мой просвети́, Христе,/ зарею подвигов Арефы до́бляго/ и всех святых, с ним пострадавших:/ первый бо всех явися верный,/ мужески ополчи́вся на отме́щущих воплощение,/ Тебе, па́че естества вопло́щшагося и ро́ждшагося,/ да нас изба́виши от ле́сти/ и пока́жет и небла́зненно хотящим ше́ствовати путь свидетельства, имже страдальцы ходи́ша,/ Тя пою́ще в Вышних сущаго Господа.</p>
				<p>
					<style>Песнь 7</style>
				</p>
				<p>
					<style>Ирмос</style>: Божия снизхождения/ огнь устыде́ся в Вавилоне иногда,/ сего ради о́троцы в пещи́ ра́дованною ного́ю,/ яко во цве́тнице, лику́юще, поя́ху:/ благословен еси, Боже отец наших.</p>
				<p>Крове́й пото́цы страдалец Твоих источают исцеления,/ верою тех память похваля́ющим,/ и Тебе, Творцу, усердно зовущим:/ благословен еси, Боже отец наших.</p>
				<p>Посрами́ша весь, победоносцы, беззаконных совет,/ яко Божественным разумом и остроумием украша́еми,/ и, веселящеся, закала́еми поя́ху:/ благословен еси, Боже отец наших.</p>
				<p>Матери щедрыя, яко уя́звлени Твоею любовию, Христе,/ не пощаде́ша детей, но в пещи́ попаляемыя,/ тебе, Владыце, взывающе поя́ху:/ благословен еси, Боже отец наших.</p>
				<p>Свещи́ страдания де́вства светло вже́гше,/ в Божии черто́зе, Богоноснии,/ веселя́щеся с мудрыми девами, зовут:/ благословен еси, Боже отец наших.</p>
				<p>
					<style>Богородичен</style>:</p>
				<p>Душ очищение и спасения Ходатаица еси,/ верою Тя и любовию, Божию Матерь, возвеща́ющим/ и Сыну Твоему согласно зовущим:/ благословен еси, Боже отец наших.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халде́йский мучитель/ Богочестивым неи́стовно разжже́,/ силою же лу́чшею спасе́ны, сия́ ви́дев,/ Творцу и Изба́вителю вопия́ше:/ о́троцы, благослови́те,/ священницы, воспойте,/ лю́дие, превозноси́те во вся веки.</p>
				<p>Не в законе бысть я́ве соверше́ние, но в Христе спасение даде́ся,/ вопия́ху мученицы, богоубийцам глаголюще./ Тем, ра́дующеся, закаля́емся вси/ и умираем усердно, Тому песнопою́ще:/ лю́дие, превозносите Христа во веки.</p>
				<p>Тайнонауча́ет младенец и учи́т безумныя к Твоему образу зре́ти пречистому, Христе,/ и веру прия́ти пришествия Твоего на земли́,/ и утаи́вся пребеззаконных рук, в пла́мень вни́де с рождшею, поя́:/ лю́дие, превозноси́те Его во веки.</p>
				<p>На земли́ мученицы благочестно подвиза́вшеся,/ на Небеса́х от Христа венцы достойно прия́ша,/ радостно отше́дше, иде́же веселящихся жили́ще,/ верою песнопою́щих и вопию́щих непрестанно:/ лю́дие, превозноси́те Его во веки.</p>
				<p>Победи́вше, святи́и, лю́таго миродержца и служа́щия того хотением,/ ко Вседержителю и всех Господу со дерзнове́нием и радостию неизрече́нною преидо́сте, вопию́ще:/ свяще́нницы, воспо́йте, лю́дие, превозноси́те Его во веки.</p>
				<p>
					<style>Богородичен</style>:</p>
				<p>За ны моли́ся Сыну Твоему и Господу,/ чисто и истинно поющия Тя/ и Тя, Богоматерь, исповедающия, Пречистая,/ грехо́в прося́щи разреше́ния,/ получи́ти же спасение верно поющим:/ свяще́нницы, благослови́те,/ лю́дие, превозноси́те Его во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Устраши́ся всяк слух/ неизрече́нна Божия снизхождения,/ я́ко Вышний волею сни́де даже и до плоти,/ от Девическаго чрева быв Человек:/ темже Пречистую Богородицу, ве́рнии велича́ем.</p>
				<p>Прича́стницы славы Христовы, общева́вшеся смерти бы́сте, святии мученицы,/ и Царствия диади́мою украси́стеся све́тло./ Богу же предстои́те, нам просяще спасения душевнаго, достославнии.</p>
				<p>Законнии яви́стеся Христо́ви во́ини и непобеди́мии мученицы,/ Аре́фо всемудре и со страда́вшими с тобою усердно,/ со страстоте́рпицами жена́ми, девы отрокови́цы,/ темже мо́лим:/ прилежно о нас моли́теся.</p>
				<p>Упра́ви, Сло́ве Божий, жизнь мою́ и окорми́, Владыко,/ угодников Твоих моле́ньми лю́бящих Тя,/ и сподо́би тех соприча́стнику бы́ти, грехи́ моя́ презира́я/ яко Благ и Человеколюбец.</p>
				<p>
					<style>Богородичен</style>
				</p>
				<p>Селе́ние была еси Божие, Невместимаго во чреве вмещшая/ и, прежде Безплотнаго, воплоще́нна нам порождшая./ <style>егоже</style> ныне умоли́, Чистая, прегреше́ний оставле́ние всем дарова́ти,/ верою Тя при́сно величающим.</p>
				<p>
					<style>Светилен</style>
				</p>
				<p>
					<style>Подобен</style>: Жены услышите</p>
				<p>Аре́фина пророчества Бог Испо́лнитель бысть,/ возста́вив на падение нечестиваго Омири́та Елезвоя мужественнаго,/ гоня́ща и убива́юща нечестивых полки́,/ Негра́н же вознося́ща и веселия исполня́юща.</p>
				<p>
					<style>Слава, и ныне, Богородичен</style>:</p>
				<p>Су́щую Богородицу Тя испове́даем, Владычице, спа́сшиися Тобою:/ Бога бо неизрече́нно родила́ еси,/ разруши́вшаго Кресто́м смерть,/ к Себе же привле́кша мучеников мно́жества:/ с ни́миже Тя восхваля́ем, Дево.</p>
				<p>
					<style>На Литургии: прокимен, глас 4</style>: Святым, иже суть на земли Его: <style>Стих</style>: Предзре́х Го́спода предо мно́ю вы́ну: <style>Апостол ко Евреем, зачало 330. Аллилуия, глас 4</style>: Воззва́ша праведнии, и Господь услы́ша их. <style>Евангелие от Матфея, зачало 38. Причастен</style>: Радуйтеся, праведнии, о Господе</p>
				<p>В той же день</p>
				<p>
					<style>Святителя Афана́сия, Патриарха Царяградскаго</style>
				</p>
				<p>
					<style>Тропарь, глас 1</style>:</p>
				<p>Чистоты́ жития́ светом страстное те́рние попали́л еси/ и тече́нием слез безплодную зе́млю напои́л еси,/ многопло́дну ни́ву душевную соде́лав,/ Афана́сие треблаже́нне,/свети́ло Царюгра́ду, Патриа́рхом удобре́ние,/ моли Христа Бога спасти́ся душам нашим.</p>
				<p>
					<style>Кондак, глас 2</style>:</p>
				<p>В светлую свяще́ния оде́жду оде́явся,/ мы́сленно в Небесныя радостно дости́гл еси Царства./ Тем восприя́ша тя селе́ния праведных,/ иде́же есть неизглаго́ланно веселие,/ и слова́, и всех святых ли́цы,/ святителю Афана́сие,/ моли непрестанно о всех нас.</p>
				<p>В той же день</p>
				<p>
					<style>Преподобнаго Аре́фы, в Ближних пещерах почивающаго</style>
				</p>
				<p>
					<style>Тропарь, глас 2</style>:</p>
				<p>Бога́тство твое душе́вное погуби́ти хотя́ враг,/ помрачил тя бя́ше богатством тленным испе́рва,/ но всех спаса́яй Господь/ бога́тство ги́бнущее окра́сти попусти́,/ душевное же невре́дно соблю́д,/ Небесных сокровищ наследника тя показа, Аре́фо,/ тем тя чтим и ублажаем.</p>
				<p>
					<style>Кондак, глас 2</style>:</p>
				<p>И́ова терпеливоду́шнаго ревну́я благодаре́нию,/окраде́ний тленнаго своего име́ния претерпел еси благодарне, преподобне Аре́фо,/ тем с ним обре́т нетленное имение на Небеси́,/ моли Христа Бога о всех нас.</p>
				<p>В той же день</p>
				<p>
					<style>Святаго блаженнаго Елезво́я, даря Ефио́пскаго</style>
				</p>
				<p>
					<style>Тропарь, глас 4</style>:</p>
				<p>Иже Божественным раче́нием подви́гся/ на отмщение проли́тыя кро́ви праведных,/ яко Дави́д от Самуи́ла,/ ты же от Зино́на предивнаго,/ пророчески я́же сбы́тися тебе предре́кша,/ еже обещанием к нему́,/ и того благослове́нием победы на враги́ и одоления показа́вшу,/ отнюду же со отложе́нием царства/ постных селений горы жизнь соверши́, Елезво́е царю́,/ моли Небеснаго Царя Христа/ спасти́ души наша.</p>
				<p>
					<style>Кондак, глас 4</style>
				</p>
				<p>
					<style>Подобен</style>: Вознесыйся</p>
				<p>Высоту́ земна́го царства, и венца венец све́тлости,/ и багряницу отло́жшаго любве́ ради Царя Христа,/ от Негоже на Небесех славно венчана, Елезво́я царя мудраго,/ иже тленным царством и мимоходя́щим, Царство Вечное изме́ншаго,/ в пениих песненных восхвалим,/ молитвенника о мире велика.</p>
			</section>
		</section>
		<section>
			<title>
				<p>В 25-й день</p>
			</title>
			<section>
				<title>
					<p>Святых мученик и нотари́й Маркиа́на чтеца и Мартири́я иподиакона</p>
				</title><p>
					<style>На Господи, воззвах: стихиры глас 4</style>
				</p>
				<p>
					<style>Подобен</style>: Яко добля:</p>
				<p>Течение совершивше и веру соблю́дше,/ муче́ния венцем увязо́стеся, Маркиане и Мартирие,/ столпи́ непоколеби́мии Церкве,/ сосцы́, млеко́ еле́стное источающие,/ светлии би́серы, светильницы,/ иже тварь светлостьми́ благоче́стия просвещающе.</p>
				<p>Един разум внося́ще и едино соглаша́юще, двоица Боже́ственная,/ разделение Ариево разрушили есте́,/ научающе чествова́ти Соприсносущна Отцу Сына и Собезначальна, и Духу,/ во Еди́нице Троицу и Троицу во Еди́нице,/ Едино Естество́ Треми́ Ли́цы Нераздельно.</p>
				<p>После́дователие и единонра́внии,/ подо́бницы и единоревни́телие/ священнопропове́дника Павла явистеся,/ и излиянием кро́ве враги потопи́сте,/ и лю́тых ересе́й изсуши́сте пото́к,/ и явистеся река благочестия, напаяющая Церковь Христову,/ Маркиане и Мартирие.</p>
				<p>
					<style>Слава, глас 1</style>
				</p>
				<p>
					<style>Ге́рманово</style>:</p>
				<p>Ученицы́ и после́дователие бывше/ Единосущныя Троицы проповедника и исповедника,/ и с ним за Ню гони́ми, блаженнии,/ ме́чную смерть ерети́ческих языкобо́лий предсуди́сте./ Тем и мученическими венцы́ украси́вшеся от Бога/ и дерзновение приемше,/ моли́те избавитися от бед чтущим память вашу.</p>
				<p>
					<style>И ныне,</style>
				</p>
				<p>
					<style>Богородичен или Крестобогородичен</style>
				</p>
				<p>
					<style>Подобен</style>: Всехвальнии мученицы</p>
				<p>Агнца, Агница и Всенепоро́чная Владычица,/ на Кресте́ яко видевши, зра́ка не иму́ща, ни добро́ты,/ увы Мне, плачущи глаголаше:/ где добро́та Твоя за́йде, Сладчайший,/ где благолепие, где благодать сияющая о́браза Твоего,/ Сыне Мой Любезнейший.</p>
				<p>
					<style>На стиховне Октоиха</style>
				</p>
				<p>
					<style>Слава, глас 3</style>:</p>
				<p>Разумнии Церкве светильницы и Троице поборницы,/ Маркиан и Мартирий, щито́м веры е́реси низложивше,/ Православия светом мир просветиша,/ Павлу повинующеся, равноапостолу, пастырю и учителю истинно догма́тов,/ Ариево и Несто́риево низложиша разделение,/ Саве́ллиево и Севи́рово сли́тие отражающе,/ Троически Богосло́вяще Еди́ницу/ и от Девы Воплощшася Бога,/ во двою́ существу Единаго Христа,/ благочестно всем воспевати, всехвальнии, проповедаша./ Тем венцы́ победы с Небесе приемше, Богоглаго́ливии,/ просят нам велия милости.</p>
				<p>
					<style>И ныне,</style>
				</p>
				<p>
					<style>Богородичен или Крестобогородичен</style>
				</p>
				<p>Оружие сердце Твое про́йде, Пречистая,/ егда́ Сына Твоего на Кресте́ видела еси и вопияла еси:/ небезчадну Мя покажи, Сыне Мой и Боже Мой,/ соблюды́й Мя по Рождестве Деву.</p>
				<p>
					<style>Тропарь, глас 1</style>:</p>
				<p>Мученик двоица единонравная,/ Маркиан с Мартирием славным, Ариево нечестие разрушиша/ и Соприсносущна Сына Отцу и Духови веровати научиша,/ Павлу повинующеся истинных повелений учителю,/ темже мечем убиени, умроша;/ и присно со Христом живуще,/ о нас Того молят/ спасти души наша.</p>
				<p>
					<style>На утрени</style>
				</p>
				<p>
					<style>Оба канона Октоиха. И святых канон на 4. <style>егоже</style> краегранесие</style>: Двум приношу мучеником пения. <style>Иосиф. Глас 4</style>
				</p>
				<p>
					<style>Песнь I</style>
				</p>
				<p>
					<style>Ирмос</style>: Триста́ты кре́пкия,/ Рожде́йся от Девы,/ безстрастия во глубине/ души тричастное потопи́, молюся:/ да Тебе, яко в тимпа́не, во умерщвлении телесе/ победное воспою пение.</p>
				<p>Превесьма́ светом Святыя Троицы осия́еми присно,/ светильницы непреле́стнии бываете, святии,/ тем, верою светоносный праздник ваш <style>Днесь</style> совершающе,/ све́тло веселимся.</p>
				<p>Видети, на земли возсиявшее Слово, из Девы нас ради желающе, страдальцы,/ Отцу Единосущна Сего испове́дающе,/ ну́жднейшую смерть, по́мыслом крепчайшим, пострадаете.</p>
				<p>Павла мудраго, Богоглаго́льницы, я́вльшеся после́дователе и ученицы́,/ Единоче́стна Отцу Сына проповедаете,/ Тем, мечи́ ссече́ни бывше,/ излиянием кро́ве, страстотерпцы, землю освяти́сте.</p>
				<p>
					<style>Богородичен</style>
				</p>
				<p>Безначальнаго Сына Божия заче́нши, воплотила еси, Чистая,/ бываема Человека за милость неизглаго́ланную:/ тем, Тому покланяющеся,/ благочестно Тя славим, Вину всех обожения.</p>
				<p>
					<style>Песнь 3</style>
				</p>
				<p>
					<style>Ирмос</style>: Не му́дростию и силою, и богатством хвалимся,/ но Тобою, Отчею Ипоста́сною Мудростию, Христе:/ несть бо свят, паче/ Тебе, Человеколюбче.</p>
				<p>Православия просвещаеми Божественным Духом,/ Ариево омрачение отню́д прогнасте,/ свидетели бывше Вседержителя.</p>
				<p>Ра́вно Слово Отцу догма́тствующе, святии,/ разсуди́сте умре́ти, Маркиане и Мартирие,/ и к безконечней Жизни преидосте.</p>
				<p>Воинствосло́вием священным Ангелом сочисли́стеся/ и мученик лико́м пресве́тло совокупи́стеся,/ тем честну́ю вашу память похваляем.</p>
				<p>
					<style>Богородичен</style>
				</p>
				<p>Упещре́на ря́сны златыми яко Царица,/ Царя и Бога одесну́ю ныне предстоиши, Владычице,/ молящи о рабех Твоих.</p>
				<p>
					<style>Седален, глас 3</style>
				</p>
				<p>
					<style>Подобен</style>: Божественныя веры</p>
				<p>Повеление Божественное испове́дающе даже до кро́ве,/ еже о Нем приясте, мученицы славнии,/ зловерных пре́лесть обличи́вше и Православную веру соблюдше,/ но моли́теся Христу Богу непрестанно/ дарова́ти нам ве́лию милость.</p>
				<p>
					<style>Слава, и ныне, Богородичен</style>
				</p>
				<p>Божественнаго естества́ не отлу́чся,/ плоть быв во чреве Твоем,/ но Бог вочеловечся и пребысть,/ Иже по рождестве, Матерь, Тя Деву,/ яко прежде рождества,/ сохранив Всенепоро́чну Един Господь./ Того прилежно моли дарова́ти нам велию милость.</p>
				<p>
					<style>Крестобогородичен</style>
				</p>
				<p>Нескверная Агница Сло́ва, Нетленная Дева Мати,/ на Кресте́ зрящи повешена из Нея без болезни Прозябшаго,/ ма́терски подобно, рыдающи, вопияше:/ увы́ Мне, Чадо Мое,/ како стра́ждеши волею,/ хотя избавити от страсте́й безчестия человека.</p>
				<p>
					<style>Песнь 4</style>
				</p>
				<p>
					<style>Ирмос</style>: Седя́й в славе на Престоле Божества,/ во облаце ле́гце/ прии́де Иисус Пребожественный/ нетленною дла́нию, и спасе́ зовущия:/ сла́ва, Христе, силе Твоей.</p>
				<p>До́блим помы́слом и совершенною мудростию Православия, мученицы Господни, утверди́вшеся,/ мученически по́двиг соверши́сте,/ ерети́ческую тьму отгна́ли есте́.</p>
				<p>Иже Сло́ва не проповедав Отцу Единосущна,/ разгневався несмы́сленно на мученики,/ удави́ся жи́лами священных ваших по́двиг и погрузи́ся кро́вными теченьми, Божиею благодатию.</p>
				<p>Во́инствовавше Господу верою, святии, и пострадавше,/ Небесным во́инством сочисли́стеся,/ тем ублажа́етеся,/ укрепление наше и просвещение бывающе.</p>
				<p>Сосцы́ Церковнии,/ млеко́ источающим Православия и благочести́выя питающии,/ Маркиан до́блий и Мартирий,/ да похва́лятся радостными песнопении.</p>
				<p>
					<style>Богородичен</style>
				</p>
				<p>Священный дре́вле пророк го́ру Божественную нарече́,/ добродетельми, Дево Пречистая, весьма́ осене́ну:/ из Неяже Слово Спасительное явися/ на обновление и просвещение душа́м нашим.</p>
				<p>
					<style>Песнь 5</style>
				</p>
				<p>
					<style>Ирмос</style>: Нечести́вии не у́зрят Славы Твоея, Христе,/ но мы Тя, Единородне,/ Отеческия Славы сияние Божества́,/ от но́щи у́тренююще,/ воспеваем Тя, Человеколюбче.</p>
				<p>Прему́дрых яви́стеся догма́тов последователи/ Павла, священноде́теля Божественнаго,/ <style>егоже</style> нра́вы, мученицы, подражавше,/ терпеливно пострадасте и законно венча́стеся. </p>
				<p>Яко зве́зды сияете на высоте́ честныя Церкве све́тло,/ тьму глубочайшую отгоняюще Ариевы е́реси,/ мученицы до́блественнейшии.</p>
				<p>Удалившеся, святии, жития́ красот, прибли́жистеся Христу,/ мале́йшею же кровию недви́жимое Царство,/ славнии страстотерпцы, насле́довасте.</p>
				<p>
					<style>Богородичен</style>:</p>
				<p>Истинна родила́ еси Сына на земли,/ Единосу́щна Отцу и Божественному Духу, Богородительнице:/ <style>егоже</style> непрестанно моли́/ уще́дрити ду́ши наша.</p>
				<p>
					<style>Песнь 6 </style>
				</p>
				<p>
					<style>Ирмос</style>: Приидо́х во глубины́ морския,/ и потопила мя есть буря многих грехов,/ но яко Бог из глубины возведи живот мой,/ Многоми́лостиве.</p>
				<p>Глаголом последующе пастыря, премудраго Павла,/ Православную веру соблюдо́сте/ и, яко агнцы, кровопи́иц мечи́ закалаетеся, радующеся.</p>
				<p>Честна́ пред Господем, благославнии,/ ваша смерть явися, мудрии ору́жницы,/ тем почестьми́ ле́тними, святии, от всех ублажа́етеся.</p>
				<p>Вас, до́блия страстотерпцы, Маркиане всеблаженне и Мартирие,/ источник чудес Христова Церковь иму́щи,/ вечно веселится.</p>
				<p>
					<style>Богородичен</style>:</p>
				<p>Усты́ и язы́ком Матерь Тя всеи́стинно, Дево,/ Бога нашего испове́дуем:/ Того, Чистая, прилежно моли спастися душа́м нашим.</p>
				<p>
					<style>Кондак, глас 4</style>
				</p>
				<p>
					<style>Подобен</style>: Вознесыйся</p>
				<p>Подви́гшеся до́бре от младенства,/ Маркиане с мудрым Мартирием,/ отсту́пника А́рия низложи́сте,/ невредно сохранше Православную веру,/ Павлу последующе, мудрому учителю,/ темже с ним обретосте живот,/ яко Троицы побо́рницы изря́днейшии.</p>
				<p>
					<style>Икос</style>:</p>
				<p>Яко служителие благочестия Бога Человеколюбца,/ двоице благословенная, предвари́те мя скоро и лю́тых избавите,/ слово ми мудрости подаю́ще, ваше похвали́ти страдание,/ еже за веру, святии, нравом несомне́нным пострадавше, венцы прия́сте Небесныя./ Лико́м страдальцев, и апостолов, и учи́телей, и честны́х архиереев свесели́теся,/ яко проповедницы Божия Слова и Троицы поборницы изря́днейшии.</p>
				<p>
					<style>Песнь 7</style>
				</p>
				<p>
					<style>Ирмос</style>: Авраамстии иногда́ в Вавилоне о́троцы/ пе́щный пла́мень попра́ша, пе́сньми взывающе:/ отец наших Боже, благословен еси.</p>
				<p>После́дующе до́бре священнаго пастыря, Православием удобряеми,/ руками закла́ни бы́сте злославных всу́е,/ преславнии ору́жницы.</p>
				<p>Законоположе́ние Божие невредимо верно сохранше,/ мученицы Божественнии,/ законно пострада́сте от рук беззаконных,/ ку́пно закла́ни бывше.</p>
				<p>По погребе́нии священнем приходя́щим с верою ко гро́бу вашему/ неду́ги погребаете, святии,/ еже к Жизнодателю святым хода́тайством вашим.</p>
				<p>От источников та́инственно священных почерпа́юще Божественную благодать целе́ний,/ верныя напоя́ете,/ неду́г всякое изсуша́юще умноже́ние.</p>
				<p>
					<style>Богородичен</style>
				</p>
				<p>Изба́влении Твоим Рождеством, Богомати, вечнаго осуждения,/ радуйся, зовем Ти,/ присно Благослове́нная и Обра́дованная.</p>
				<p>
					<style>Песнь 8</style>
				</p>
				<p>
					<style>Ирмос</style>: Изба́вителю всех, Всесильне,/ посреде́ пламене благоче́ствовавшия,/ снизшед, ороси́л еси/ и научил еси пети:/ вся дела́ благословите, пойте Господа.</p>
				<p>Якоже два а́гнца, закала́етеся,/ Агнца Божия, Единосущна Отцу проповедающе,/ и, Трапе́зе Вышней принесе́ни бывше, страдальцев собору сочетава́етеся.</p>
				<p>Укрепля́еми силою Духа, искорени́сте пре́лести свере́пство/ и, крепко пострадавше, лю́те осла́бленныя немощми́,/ мудрии исцеляете мученицы.</p>
				<p>Вра́чеве страсте́й бывше душ наших, святии мученицы,/ лютыя неду́ги и привоста́ния противная/ разреши́те Божественными молитвами.</p>
				<p>Воспеваем Отца Нерожденнаго, и Сына, и Духа Святаго,/ Едино Существо Несозда́нно и Божество́ Едино, и вопие́м согласно:/ вся дела благословите Господня Господа.</p>
				<p>
					<style>Богородичен</style>
				</p>
				<p>Умерщвле́нныя ны оживила еси,/ Жизнь всех рождшая, Богороди́тельнице Владычице,/ мучеников слава и праведных,/ и прегрешений теплое очисти́лище.</p>
				<p>
					<style>Песнь 9</style>
				</p>
				<p>
					<style>Ирмос</style>: Ева убо неду́гом преслушания/ клятву вселила есть,/ Ты же, Дево Богородице,/ прозябением чревоноше́ния, мирови благословение процвела́ еси:/ тем Тя вси величаем.</p>
				<p>Крепостию вжиля́еми Божественною, смерти, страстотерпцы, не убоя́стеся,/ но, усердно подло́жше мече́м вы́и,/ испо́лнисте до́блественно по́двиг Божественный, тем достойно блажите́ся.</p>
				<p>Яко два светильника све́тла, просвещаете вселенныя исполнения/ Божественными страданий светлостьми́, Маркиане мудре и Мартирие,/ тьму мрачныя е́реси Ариевы отгоня́ще.</p>
				<p>Венцы́ славы от Бога, победивше слепоумнаго Македония, приясте достойно;/ и Престолу Владычню предстояще,/ прегрешений нам проси́те разрешение совершенно, достославнии.</p>
				<p>Память Боже́ственная ваша возсия солнца светлейши,/ всех просвещающи сердца сию́ совершающих, блаженнии,/ в <style>нейже</style> умоли́те Господа тьмы согрешений нас избавити.</p>
				<p>
					<style>Богородичен</style>:</p>
				<p>Света жили́ще, Чистая, су́щи,/ души моей зе́ницы просвети, очерне́вшия небрежением/ и тьмою неве́дения глубочайшею всегда одержи́мыя, Всенепорочная,/ яко да верою ублажаю Тя.</p>
				<p>
					<style>Светилен</style>
				</p>
				<p>
					<style>Подобен:</style> Духом</p>
				<p>Павла всеблаженнаго последователи бывше, течение совершисте,/ Христова Царствия и Славы безсмертныя с ним получи́сте со всеми святыми,/ и предстои́те ку́пно Троице Честне́й,/ славосло́вяще <style>ю</style> досто́йно.</p>
				<p>
					<style>Слава, и ныне, Богородичен</style>
				</p>
				<p>Похваляют Рождество Твое Безплотных чи́ни,/ радости бо сущия на земли́ Ты исполнила еси едина,/ тем Тя, Пренепорочную, вернии славим, пе́сньми славословяще:/ Свет бо сущим во тьме возсияла еси, яко утро возсиява́ющее день.</p>
				<p>
					<style>На Литургии: Прокимен, глас 4: </style>Дивен Бог во святых Своих, Бог Израилев. <style>Апостол к Ефесеем, зачало 224, от полу́</style>. Аллилуия<style>, глас 4</style>: Воззваша праведнии: <style>Евангелие от Матфея, зачало 34, от полу́. Причастен</style>: Радуйтеся</p>
				<p>
					<style>В той же день</style>
				</p>
				<p>
					<style>Святыя праведныя Тави́фы</style>
				</p>
				<p>
					<style>На велицей вечерни</style>
				</p>
				<p>
					<style>На Господи, воззвах: стихиры, глас 4</style>:</p>
				<p>Церковь Христова чудо <style>Днесь</style> страшное прославляет:/ едина от дщерей Адама гробом прие́млется,/ яко земля в землю отходит, исполняющи веление Зиждителя,/ но Той яко смерти Потребитель апостолом Своим провещава́ет, глаголя:/ тебе сказую, Тави́фо, востани и будеши паки жити,/ да уразумеют вси тебе ра́ди, яко Аз есмь Воскресение и Жизнь,/ и всяк веруяй в Мя не у́мрет во веки.</p>
				<p>Востания егда твоего слух, Тави́фо, обы́де пределы Иоппийския,/ тогда вера Христова утвердися во мно́зех/ разумеша бо вси владычество Господа,/ Иже и́мать власть возставляти мертвыя,/ сие бо есть едино от образо́в сбытие́,/ яко пожерта бысть смерть победою Сына Божия,/ и Той есть Владыка и жизни Податель,/ обновляяй и просвещаяй души наша.</p>
				<p>Иже есть всех человеков спасение,/ посла́ ученики Своя по вселенней,/ да проповедают Его Воскресение,/ и <style><style>Аще</style></style> не воскре́се Господь, су́етно упование жизни вечныя./ Верховный же от апостол прииде во Иоппию, повелевает Тавифе воскреснути от мертвых,/ да вси вернии уразумеют воистину, яко жительствует жизнь воскресением Христовым./ Мы же, несумне́нно верующе чудеси́ и воскресению,/ припа́даем в молитве ко Вседержителю:/ Многомилостиве и Милосерде,/ молитвами святыя Твоея спаси души наша.</p>
				<p>
					<style>Слава, глас той же</style>:</p>
				<p>Яже се́рна нарицаемая, воистину той уподо́билася еси, Тавифо,/ егда со тщанием скоро устремилася еси уклонитися всякаго нечестия,/ ближния своя возлюбила еси, и украси́лася еси преизобильно милосердием./ Отону́дуже сия царица добродетелей возведе тя к жизни Небесней,/ обаче Христос Царь Славы, видя тя, мудрую деву,/ со украшенным светильником в деснице,/ паки тя воздвизает к жизни временней,/ да наставиши и нас ходити во свете,/ являюще достойное звания своего во плоти жительство,/ и да будем совершени воистину,/ и сподобимся райския сладости Иерусалима Горняго/ твоими молитвами ко Спасу нашему.</p>
				<p>
					<style>И ныне: Догматик гласа или во глас той же:</style> Иже Тебе ради: <style>Вход и чтения три преподобническая (зри страницы 791- 792)</style>
				</p>
				<p>
					<style>На литии стихиры, глас 1</style>:</p>
				<p>Блажен праведник, пребываяй в благодати,/ уподо́бися бо древу при исхо́дищих вод,/ еже плоды изобильны приносит во времена своя,/ <style>егоже</style> лист не отпаде́т./ Сия глаголы Давидовы видим сбываеми на тебе, Тавифо:/ утвердила бо еси спасение твое на твердом ка́мени,/ иже есть попрание грехолюбия,/ поставила еси но́зе на путь добродетели/ и востекла́ еси в Небесныя обители,/ идеже седи́ши во славе невечерней,/ тамо вознеси молитвы ко Престолу Триединаго Безсмертнаго,/ да разрешит плени́цы греховныя,/ им иже растле́хом образ Его, живущий в нас,/ и утвердит ны в благочестии.</p>
				<p>Исполнися ныне рече́ние Премудраго,/ яко добрая жена имать славу и честь;/ во всю землю изы́де веща́ние о тебе, Тавифо,/ вси бо и́мут тя образ благочестия, еже подобает в житии́ стяжа́ти,/ да исполнится высочайшая заповедь./ Любы́ твоя простира́шеся на человеки, по повелению Божию,/ сего ради и Господь возлюби тя и возстави от гроба./ Не забуди нас, совершающих память твою,/ и моли Владыку всех Христа Бога нашего,/Иже есть Любы́ совершенная,/ да мир Его воцарится в нас и по всей земли,/ и пребудем присно в любви Его.</p>
				<p>
					<style>Слава, глас 5</style>:</p>
				<p><style>Днесь</style> гла́сы хвалебными вдовицы славу поют Богу,/ с ними же и вси земнороднии веселятся:/ тии бо прияша от мертвых воставшую жену добродетелей,/ яже бе и пребудет им прибежище в ско́рбех и нуждах,/ сии же радуются чудеси преславному,/ яко востанут кости сухия и плоть человеча в День Судный/ прияти славу или осуждение Мздовоздая́теля./ Потщимся убо десны́м сочета́тися,/ поревну́ем не жертве, а милости,/ Господеви предлагающе предстательство праведныя Тавифы,/ во спасение душ наших.</p>
				<p>
					<style>И ныне, Богородичен, глас 8</style>:</p>
				<p>Владычице и Мати Изба́вителя рода человеческаго,/ к Тебе припа́даем и Тебе молимся:/ молися, Пречистая, Сыну Твоему всех Богу,/ да воздвигнет люди Своя умерщвленныя грехми/ к жизни и плодоношению духовному,/ якоже дре́вле Тавифу повелением апостола,/ да благодарно зовем Ему:/ слава силе Твоей, Господи.</p>
				<p>
					<style>На стиховне стихиры, глас 2</style>:</p>
				<p>Сын и Слово Отца Безначальнаго,/ явивыйся на земли возсоздати па́дшыя,/ предлагает путь ко спасению, глаголя:/ иже хощет спастися, да будет милостив./ Вышния милости восхотевши, Тавифо,/ напитала еси алчущия хлебом, утолила еси жажду тре́бующих,/ пребыла́ еси сирым и вдовицам утешение,/ больным и безкровный прибежище была еси,/ научи и нас подражатели тебе быти/ и моли спастися душам нашим.</p>
				<p>Егда праотец помышля́ше себе паче Бога быти,/ тогда явилася есть смерть греха обро́цы./ Ты же, преда́вши сердце Создателю, Тавифо,/ возлюбила еси созда́нныя по образу Создавшаго,/ тем убо исполнила еси заповедь Новаго Адама,/ Иже разруши́ клятву прародителя,/ смертный же искус прияла еси,/ но востала еси от мертвых силою Безсмертнаго,/ да яви́тся слава Божия верным/ и уве́дят вси людие,/ яко Господь и в жизни сей венчает праведники/ и прославляет Своя угодники.</p>
				<p>Радость вдови́ча в плач преложи́ся о успении твоем, Тавифо:/ никтоже бо гряды́й к тебе тощь оты́де,/ но удовли́ла еси во Имя Господне всяку потре́бу человечу,/ словом се́рдца твоего осушила еси слезы скорбящих,/ к сему и дело рук твоих приложила еси,/ и сию обою́, яко крила́ми, возлетела еси к Престолу Господа Вышних Сил,/ моли Его спастися нам.</p>
				<p>Не имамы инаго утеше́ния, якоже преставльшаяся Тавифа,/ возопи́ша вдовицы камню веры,/ сия бо предаде́ ру́це своя на служение наше,/ укрыла есть многия от зноя и хлада,/ в дом свой введе́ неимущыя,/ болящим вся ко врачеванию подаю́щи,/ ты же, верховен посланник Всемогущаго,/ повели́, да востанет от мертвых на радость нашу и славу Божию.</p>
				<p>
					<style>Слава, глас тойже</style>:</p>
				<p><style>Аще</style> и зри́те Тавифу во гробе, не рыдайте, не пла́чите,/ глаголет сын Ио́нин со дерзновением,/ Божественный Учитель наш, посылая ны возвещати Его Благовестие,/ даде́ власть всякия пло́ти:/ больныя и недужныя врачевати,/бесы изгоняти и прокаже́нныя очищати,/ к сему же и мертвыя воскрешати,/ да утвердится исповедание Воскресшаго от мертвых,/ верующим бо вся возможна суть у Бога,/ тем убо, видя веру вашу, взывая вопию́:/ Тавифо, востани от мертвых.</p>
				<p>
					<style>И ныне: Богородичен</style>
				</p>
				<p>
					<style>Тропарь, глас 4:  </style>
				</p>
				<p><style>Днесь</style> вера Христова утверждается камнем веры,/ и ликовствует в веселии Иоппи́я,/ псаломски славословят Жизнодавца Сына Божия вернии,/ ви́дяще совершаемо велие чудо:/ первоверховный апостол глаголет,/ и умершая востает от гроба,/ юже Низложитель смерти дарует Церкви,/ да украшаются во образ ея добродетельми люди./ Приидите убо, христиане,/ принесем ко святей моления наша:/ блаженная Тавифо и милосердная,/ вознеси наша воздыхания Пресвятей Троице/ и молися со дерзновением,/ да сынове Света Превечнаго будем,/ да сподобимся Божия милости,/ да пребываем в любви Божественней,/ и да царствует мир во вселенней.</p>
				<p>
					<style>На утрени</style>
				</p>
				<p>
					<style>По первом стихословии, седален, глас 3</style>:</p>
				<p>Един от Троицы, воплотивыйся нас ра́ди,/ воздвиза́ет от гроба умершую плотию словом первопрестольника апостолов,/ да торжеством добродетели воцарится в сердцах человеческих исповедание Его;/ к Нему же припа́дающе взываем:/ спаси ны, Всесильне, предстательством Тавифы.</p>
				<p>
					<style>Стих</style>: Апостол верховный/ о Имени Спасове воздви́же Тавифу, во гробе лежащую,/ Сей бо есть воистину праздник благочестия,/ имже поучающеся зовем:/ дивен Бог во святых Своих.</p>
				<p>
					<style>Слава и ныне, Богородичен</style>:</p>
				<p>Безневестная Дево,/ рождшая преесте́ственне Слово Божие,/ Имже вселенная и жизнь утверждается,/ радосте наша и упование, мольбы Тавифы блаженныя приими/ и теми спастися нам сотвори, Тебе вопиющим:/ радуйся, Невесто Неневестная.</p>
				<p>
					<style>По втором стихословии седален, глас 7</style>:</p>
				<p>Радуется <style>Днесь</style> человеческий род,/ вселенная ликовствует в веселии,/ несть бо в земнородных страха нетления:/ Христос Воскресый дарует жизнь, и востает Тавифа от гроба./ Мы же, зряще велие чудо, вопием:/ воскреси́ и нас и сподоби славы Твоея, Человеколюбче.</p>
				<p>
					<style>Стих</style>: <style>Аще</style>, возшед на Небо,/ и царствует  <style>одесную</style> Отца Низложи́тель смерти и ада,/ но неразлучно пребывает в Церкви Своей, якоже Апостолом обещался есть,/ ныне словом ученика Тавифу здравою возставляет от мертвых,/ научая верных Своих добродетели.</p>
				<p>
					<style>Слава и ныне, Богородичен</style>
				</p>
				<p>Радуйся, скиние Божия, радуйся, святая святых,/ в <style>нейже</style>, яко на Херувимех, пребы́сть сияние Славы Отчия, зрак рабий волею взе́мшее,/ радуйся, породи́вшая Животворящаго вся,/ ныне Тавифу силою Своею глаголом ученика воздвигшаго от гроба.</p>
				<p>
					<style>По 50-м псалме стихира, глас 6</style>:</p>
				<p>Егда преставле́ние Тавифы совершися,/ скорбию вернии Иоппии одержи́ми <style>бяху</style>,/ наипаче вдовицы слезя́ще,/ яко оты́де от земных едина,/ многих добродетелей исполненная,/ обетования воистину наследница,/ яже творяще милостыню великую./ Обре́тшуся же ту первоверховному,/ <style>глаголаху</style> к нему вси люди церковныя;/ претвори печаль и слезы всех в радость,/ яко благовеству́еши Низложителя смерти./ Петр же ста посреде́ и воздви́же глас свой,/ воззва по молитве со властию:/ не ктому пребуди в мертвых, усопшая.</p>
				<p>
					<style>Канон глас 4, <style>егоже</style> краегране́сие</style>: Памяти и востанию твоему, Тавифо, поем вси.</p>
				<p>
					<style>Песнь 1</style>
				</p>
				<p>
					<style>Ирмос</style>: Несть Тебе подобен, препрославленный Господи,/ рукою бо крепкою избавил еси люди,/ яже стяжал еси, Человеколюбче.</p>
				<p>Приспе́ светоносный <style>Днесь</style> праздник,/ радости исполняяй вселенную,/ Тавифа от смертнаго сна востает к жизни сей,/ указу́ющи путь ко спасению.</p>
				<p><style>Аще</style>, возшед на Небо, и царствует  <style>одесную</style> Отца Низложитель смерти и ада,/ но неразлучно пребывает и в Церкви Своей по неложному обещанию,/ ныне ученицу, добродетельми украшенную,/ здравою возставляет посреде́ от мертвых словом апостола,/ верным Своим указуя путь ко спасению.</p>
				<p>Милости источник сый,/ обещавый помиловати благосерда,/ возлюбившую ближния Тавифу блаженную/ в назидание всем воскреси от нетления,/ житием тоя указуя путь ко спасению.</p>
				<p>
					<style>Богородичен</style>:</p>
				<p>Яже принесшая во вселенную радость, мир и спасение,/ Дево Всепетая, моли Сына Своего Вседержителя с Тавифою милосердною,/ да помилует люди Своя,/ Сам бо есть верным Своим путь ко спасению.</p>
				<p>
					<style>Песнь 3</style>
				</p>
				<p>
					<style>Ирмос</style>: С высоты снизшел еси волею на землю/ превышше всякаго начала/ и смиренное вознесл еси/ из ада преисподняго естество человеческое;/ несть бо свят, паче Тебе, Человеколюбче.</p>
				<p>Творец всея твари, обнищав нас ра́ди,/ сниде даже до Креста и погребения,/ но воскресе Боголепно, со славою, возставляя сущия во гробе́х,/ Той и ныне воздви́же Тавифу от мертвых словом верховнаго Апостола,/ темже славно прославися.</p>
				<p>Исполнив все смотрение, еже о нас,/ посла Неботаи́нники апостолы Своя всем язы́ком,/ возвещати спасение всех земнородных,/ Владыка жизни и смерти рече́нием камене веры воскрешает Тавифу умершую,/ темже славно прославися.</p>
				<p>Искус смертный прие́мшую Тавифу милосердную/ воздвиза́ет от тления Животворя́й вся,/ утверждая веру ученик Своих чудом благовестника,/ в немже славно прославися.</p>
				<p>
					<style>Богородичен</style>
				</p>
				<p>Вышшую небес и чистшую всея твари,/ явльшую в мир Еммануила,/ Иже спасе́ нас и приусво́и, и соедини с Собою, и воздви́же от смерти вечныя,/ благодарно вси и славно прославим.</p>
				<p>
					<style>Седален, глас 3</style>:</p>
				<p>О, чуда преестественнаго!/ О, величества Божия!/ Воскресением Содетеля жизнь утвердися и смерть низложися./ И Той во апостолех вся чудодействует,/ якоже и ныне зрим востание Тавифы от мертвых словом Петровым.</p>
				<p>
					<style>Песнь 4</style>
				</p>
				<p>
					<style>Ирмос</style>: Сей Бог наш от Девы воплощься/и естество обожив,/ <style>егоже</style> воспевающе, вопием:/ слава силе Твоей, Господи.</p>
				<p>Зна́мение всемирнаго воскресения в день оный ныне зрим в Иоппи́и,/ апостол повелевает, и мертвая паки обретает жизнь, назидающи всех в добродетели,/ к <style>нейже</style>, припа́дающе, воззовем:/ Тавифо блаженная, моли спастися всем нам.</p>
				<p>Силою Воскресшаго Спаса,/ Петровым гласом возбуди́лася еси от сна смертнаго,/ да паки поживе́ши в правде по заповеди Милосерднаго Спаса,/ <style>егоже</style> моли, Тавифо блаженная, спастися всем нам.</p>
				<p>Таинство смертное токмо коснуся тебе, Тавифо блаженная,/ повеле́ бо Спас глаголом ученика воскре́снути тебе от мертвых,/ да знают вси земнороднии, яко входы и исходы жизни наш ея в деснице Вседержителя,/ <style>егоже</style> моли спастися всем нам.</p>
				<p>
					<style>Богородичен</style>:</p>
				<p>Архангел Гавриил благовести́ тебе, Дево, вопияше,/ яко низложи́ Сын Твой смерть и воскресе боголепно,/ подая избавление людем Своим, вопиющим к Тебе усердно:/ Владычице, упование наше, моли спастися всем нам.</p>
				<p>
					<style>Песнь 5</style>
				</p>
				<p>
					<style>Ирмос</style>: Ныне востану, пророчески рече Бог,/ ныне прославлюся, ныне вознесуся,/ падшаго прием от Девы,/ и к свету умному возносяй Моего Божества.</p>
				<p>Никтоже поставляет под спудом светильник горящий,/ но на свещнице, да светит всем./ Тако и ныне, Тавифо блаженная, Человеколюбец Господь воздвизает тя,/ елеем милости исполненную и светом Христовым сияющую, глаголом первоверховнаго./ Моли Жизнодавца Спаса, да просветит души наша.</p>
				<p>Имеяй власть судити живым и мертвым/ посылает ученики воскрешати мертвыя во утверждение Евангельскаго благовестия./ Сего ради и Тавифа возбуждается паки от смертнаго сна,/ к <style>нейже</style> припаде́м вопиюще:/ моли Воскресшаго нас ради, да просветит души наша.</p>
				<p>Юже воздви́же от гроба первопрестольник апостолов,/ восхвалим вси песньми достодо́лжными:/ Тавифо блаженная, милости Божия сосуде избра́нный,/ моли Благосердаго Человеколюбца, да просветит души наша.</p>
				<p>
					<style>Богородичен: </style>
				</p>
				<p>Тя величаем, Богородице Дево,/ Ты еси свеще́ умная, явльшая миру Свет неприступный,/ Имже вси озари́хомся в купели Крещения, оба́че помрачи́хомся прегреше́ньми,/ умоли Его, плоть от <style>Тебе</style> Приемшаго, да просветит души наша.</p>
				<p>
					<style>Песнь 6</style>
				</p>
				<p>
					<style>Ирмос</style>: Приидо́х во глубины морския/ и потопила мя есть буря многих грехов,/ но яко Бог из глубины возведи живот мой,/ Многомилостиве.</p>
				<p>Вся тварь ныне ужаса и радости исполняется,/ ви́дящи смерть низлагаему воскрешением Тавифы человеком, приемшим повеление Богочеловека,/ Низложи́теля ада и смерти, к Немуже воззовем:/ Твой мир даждь нам, Всесильне.</p>
				<p>О Тавифо блаженная!/ Воставши от мертвых веща́нием гласа апостольскаго,/ <style>егоже</style> Господь посла чудеса совершати во умножение веры,/ воззови, Емуже предстои́ши и <style>егоже</style> зриши непрестанно по втором твоем успении:/ мир Твой, Всесильне, даруй людем Твоим.</p>
				<p>Егда апостольский глас в слух уха твоего прия́ла еси, блаженная,/ востала еси от смертнаго ложа/ и, поживши благочестно, паки преставилася еси к Горней Славе,/ идеже помолися, Тавифо, Господу всяческих,/ да дарует всем нам мир, яко Всесилен.</p>
				<p>
					<style>Богородичен</style>:</p>
				<p>Мати Божия, Радосте наша и Прибежище спасения!/ Обурева́еми есмы прегрешеньми и напа́стьми житейскими, к Тебе припа́даем,/ приносяще сокрушения сердечная, и Тя на помощь призываем:/ мир подаждь мирови Твоими молитвами.</p>
				<p>
					<style>Кондак, глас 4</style>:</p>
				<p>Ужасахуся Иоппи́йстии людие, и дивля́хуся Ангели Божии,/ егда исцеливый Еннея воззва от мертвых серну нарицаемую, милосердием преукрашенную,/ о <style>нейже</style> к нему взываху вдовицы неиму́щыя./ И ныне, Тавифо блаженная, услыши молитвы наша, к тебе приноси́мыя,/ и испроси у всяческих благ Подателя милости и щедроты верным Его,/ да, блажаще тя, вопием ти:/ радуйся, добродетели нас научающая.</p>
				<p>
					<style>Икос</style>:</p>
				<p>Ты еси прибежище сирым и вдовицам, Тавифо, рабо Господня./ Сотворила еси блага́я людей, законы Евангельския исполнила еси/ и научила еси человеки не себе жи́ти, но ближнему угождати во благое./ Сего ради насле́дница Царствия Небеснаго явилася еси/ и пребыла́ еси на земли, иму́щи любовь Небесную,/ ейже причастники сотвори молитвою твоею и нас, чтущих тя верно и вопиющих:/ радуйся, добродетели нас научающая.</p>
				<p>
					<style>Песнь 7</style>
				</p>
				<p>
					<style>Ирмос</style>: В начале Безначальное Слово/со Отцем и Духом, Сын Единородный, благословен еси,/ и превозноси́мый, Боже отец наших.</p>
				<p>Апостольский лик разсе́яся в поднебесней, словом Евангельским вся концы земли́ просвеща́я./ Петр убо воздви́жением Тавифы от мертвых вселенную утверди исповедати воскресение Христа Жизнодавца,/ <style>егоже</style> превозносим во веки.</p>
				<p>Воскреснут мертвии, и востанут сущии во гробе́х,/ глаголаше древле пророк, прови́дяй духом попрание ада./ Сие же явле́но бысть и твоим успением и востанием, Тавифо;/ темже и мы, чтуще верно память твою,/ Христа Жизнодавца превозносим во веки.</p>
				<p>Испове́дающи Господа Иисуса усты твоими, блаженная Тавифо,/ сердце твое отдала́ еси Тому́, и заповеди Его потщилася еси исполнити,/ и служила еси де́лы рук твоих неимущым./ Добродетелию же, яко лествицею, взошла еси в чертоги Небесныя./ Мы же, видяще тя сияющую светом Евангельским,/ Христа Жизнодавца поем и превозносим во веки.</p>
				<p>
					<style>Богородичен: </style>
				</p>
				<p>Фома иногда прии́де на гроб Твой, Владычице,/ видев пояс един, уразуме́, яко воскре́сла еси от гроба благодатию и силою Сына Твоего./ Тогда убо апостоли прославиша Господа и Тебе, Заступницу нашу./ Теми убо науче́ни, и мы веруем, яко присно с нами еси неотступна,/ сподоби ны грешныя, не имущыя елея милости,/ предстояти Престолу Христа Жизнодавца, якоже Тавифа, с лики избра́нных,/ да превозносим Его во веки.</p>
				<p>
					<style>Песнь 8</style>
				</p>
				<p>
					<style>Ирмос</style>: Изба́вителю всех, Всесильне,/ посреде́ пламене благоче́ствовавшия,/ снизшед, ороси́л еси/ и научил еси пети:/ вся дела благословите, пойте Господа. </p>
				<p>Обиталище Духа Всесвятаго явилася еси, досточудная,/ исто́ргла бо еси от сердца твоего вся мудрования греховная,/ наипаче же страх Господень стяжала еси/ и воздвигла еси в души твоей храмину благочестия, Богове́дения же и человеколюбия,/ и ныне, радующися в Небесных чертозех,/ молися о нас, чтущих тя верно.</p>
				<p>Плод мира и радости о Дусе Святе духовен есть,/ и любы, яже есть союз совершенства,/ долготерпение же с благостию и милосердием./ Иму́щи же вся сия,/ сотворила еси в себе пребывалище благодати Божия, Тавифо достохва́льная,/ и была еси образ добродетели,/ житием твоим благовеству́ющи Евангелие Царствия Небеснаго./ Молися убо о нас, чтущих тя верно.</p>
				<p>Образ и утешения и долготерпения, блаженная Тавифо, явила еси в житии о Господе,/ вся бо дела твоя растворила еси милостию,/ яже излияся от сердца твоего, в немже благодать вселися./ Даждь убо и нам от елея сего, яко да светильницы наши не угаснут,/ чтущим тя верно.</p>
				<p>
					<style>Богородичен</style>:</p>
				<p>Еже, Дево, от века та́инство открыся,/ егда в сбытие́ Сове́та Превечнаго благовести Тебе Гавриил рождество Еммануила - Бога Истиннаго и Человека,/ Иже совоскреси́ всех с Собою и обожи́./ Того моли, Преблагословенная Заступнице наша,/ даровати радость вечную чтущим Тя верно.</p>
				<p>
					<style>Песнь 9</style>
				</p>
				<p>
					<style>Ирмос</style>: Сокровенное Божие неизрече́нное/ в Тебе совершается явственное таинство,/ Дево Пречистая,/ ибо Бог из Тебе воплотися за милосердие./ Темже тя яко Богородицу величаем.</p>
				<p>Милость, о Тавифо, возлюбила еси по слову Господню/ и принесла еси Ему в жертву чи́сту сердце твое, блаженная,/ еже очистила еси огне́м любве Божественныя,/ и, взирающи на люди, разумела еси в тех образ Божий/ и творила еси им такожде, якоже запове́да Спас мира./ Даждь убо и нам от любве твоея и моли, <style>егоже</style> возлюбила еси,/ даровати нам жизнь безконечную.</p>
				<p>Веселятся концы земли и радуется Иоппи́я, ныне свершаемо зря́ще чудо преславное,/ яко воста́ от гроба жена блаженная и праведная сущи,/ ученица Поправшаго силу смерти и врата ада,/ Того убо моли, Тавифо, о всех нас.</p>
				<p>Славословие и песни, Тавифо блаженная, приносим Единому Источнику безсмертия,/ воскресившему тя Апостола Своего рече́нием и веру утвердившему/ и научившему нас, како вни́ти в Его чертоги Небесныя стезе́ю милости, еюже востекла́ еси./ О сем, радости испо́лнени,/ приносим Ему песни усердныя и молитвы:/ светом Твоим просвети всех нас.</p>
				<p>
					<style>Богородичен</style>:</p>
				<p>И Небесная и земна́я поют Тебе, Богомати, гласы хваления,/ яко Тобою Бога позна́хом и обрето́хом жизнь вечную:/ Твой бо Сын Божественный узы смертныя разори́ Своею смертию и воскресением./ Темже востание Тавифы от смертнаго сна гласом первоверховнаго апостола почитающе, молим Тя, Владычице:/ мир Церкви и миру Твоему, Богородице, даруй,/ утоли́ церковныя собла́зны и постави ны с лики избра́нных Твоих.</p>
				<p>
					<style>Светилен, глас 7</style>:</p>
				<p>Свет, из гроба Воплотившагося Превечнаго Слова возсиявый,/ озари́ всю вселенную блиста́ньми воскресения, имже попрася смерть./ Апостол же, нося́й сияние сего Света живоноснаго, воззва от мертвых Тавифу во Иоппи́и,/ утвердив исповедание Воскресшаго,/ Емуже взываем:/ просвети нас Твоею истиною.</p>
				<p>
					<style>Слава, глас тойже</style>:</p>
				<p>Троице Трисия́нная,/ света Твоего зарями просвети омраченныя прегрешеньми/ и воздвигни до́лу поверженныя и земли преклоньшияся,/ да не у́мрем во веки, но востанем от греховнаго тления, якоже Тавифа от гроба,/ вси бо <style><style>Аще</style></style> и согрешаем, но несумне́нно православно исповедаем Отца и Сына и Духа Святаго.</p>
				<p>
					<style>И ныне</style>:</p>
				<p>Пречистая и Преблагословенная Дево,/ Мати Сияния славы Отца Безначальнаго,/ восприя́вши свет Солнца правды,/ просвети, яко пресветлая луна, люди Твоя,/ да разыдется всякий мрак от сердец их,/ вси бо и́мут Тя Заступницу, покров и прибежище.</p>
				<p>
					<style>На хвалитех стихиры, глас 8</style>:</p>
				<p>Блаженна еси, святая Тавифо,/ возрасшая в винограде Христове, иже есть Церковь Божия./ От Лозы́ истинныя Иисуса Сладчайшаго почерпла еси Божественныя токи благодати,/ имиже уплодоноси́лася еси от земли к Небесным./ Яко грозд винный, напитай нас и увесели́ подражанием тебе в добрых делех,/ да сподобимся неизреченных благ.</p>
				<p>Пропове́да иногда Господь,/ яко <style><style>Аще</style></style> зе́рно пшеничное, пад на землю, не у́мрет, то едино пребывает,/ <style>Аще</style> же у́мрет, сотворит плод изобильный:/ успение твое, Тавифо, явися плодоносно,/ востала бо еси от мертвых за слезы вдови́чи,/ не токмо ра́ди твоея добродетели, яже ныне во услышание Церкви всей,/ и явися образ достоподражательный многим,/ наипаче же сие сотворися во утверждение веры Христовы,/ отверзающия человеком райския двери,/ да Небесная с земны́ми сочетаются./ Мы же в добродетелех оскуде́вшии,/ молитвы твоея ко Всещедрому просим,/ да спасет и помилует души наша,/ мирови же подаст мир и велию милость.</p>
				<p><style>Днесь</style> соборы верных ликовству́ют,/ прославляюще величие добродетели,/ юже Господь яви́ в житии Своея учени́цы,/ яже процвете́, яко финикс, преумноживши таланты Господни. Испроси, о Тавифо, блажащим тя/ оставление прегрешений.</p>
				<p>
					<style>Слава, глас тойже</style>
				</p>
				<p>Глас Владыки Христа услышавши,/ бу́дите убо соверше́ни, якоже совершен есть Вышний Отец ваш,/ Божественным глаго́лом последовала еси, Тавифо,/ в сердцы твоем, яко в до́брей земли, произрастила еси семя жизни вечныя,/ и плоды его явила еси пред человеки,/ я́же прославляют Прославльшаго тя,/ и научаются жити по образу твоему;/ моли о всех, творящих память твою.</p>
				<p>
					<style>И ныне: Богородичен</style>
				</p>
				<p>
					<style>Славословие великое, ектении и отпу́ст</style>
				</p>
				<p>
					<style>На Литургии: Блаженны от канона святыя песнь 3 и песнь 6. Апостол Деяний, зачало 23. Евангелие от Матфея, зачало 104</style>
				</p>
				<p>
					<style>В той же день </style>
				</p>
				<p>
					<style>Преподобнаго Марти́рия диакона, </style>
				</p>
				<p>
					<style>в Дальних пещерах почивающаго</style>
				</p>
				<p>
					<style>Тропарь, глас 1</style>:</p>
				<p>Служивый в чину диаконства Господеви добре,/ честный иеродиаконе Марти́рие,/ и тамо яко слуга Господень обретыйся,/ идеже и Господь твой,/ молися Ему и о нас,/ да подаст нам велию милость.</p>
				<p>
					<style>Кондак, глас 2</style>:</p>
				<p>Диаконе честный, иночествующим похвало/ и преподобным сопричастниче всеблаженне Марти́рие,/ молися Господеви непрестанно о всех нас.</p>
			</section>
		</section>
		<section>
			<title>
				<p>В 26-й день</p>
			</title>
			<section>
				<title>
					<p>Святаго великомученика Дими́трия Мирото́чца и воспоминание великаго и страшнаго трясе́ния</p>
				</title><p>
					<style><style>Аще</style> хощет настоятель, творит бдение</style>
				</p>
				<p>
					<style>На малой вечерни</style>
				</p>
				<p>
					<style>Стихиры на 4, глас 1</style>:</p>
				<p>
					<style>Подобен</style>: Небесных чино́в:</p>
				<p>Иже основания всея земли колеба́яй Бог,/ стряса́яй Един морско́е ложе,/ яко Создатель всех/ избави ны праведнаго гнева трясе́ния/ Твоим милосердием, Человеколюбче,/ присно умоляем.</p>
				<p>Фессалони́ка лику́ет о памяти твоей/ и созывает вся окре́стныя гра́ды,/ Димитрие треблаженне,/ совершити твое светоносное торжество./ С ни́миже, сошедшеся, и мы/ пе́сненно похваляем подвиги твоя.</p>
				<p>Приидите, ве́рнии, сошедшеся,/ похва́лим Христова ору́жника/ и до́бляго светильника Димитрия,/ все вражие насилие поправша,/ сему вопиюще верою:/ о нас Христу, мучениче, моли́ся.</p>
				<p>
					<style>Слава, глас 6</style>:</p>
				<p><style>Днесь</style> вселенная вся страстоно́сца просвещается зарями/ и Божия Церковь, цветы́ украша́ема, Димитрие, вопие́т ти:/ угодниче Христов и предстателю тепле́йший,/ не престай моли́ти о рабе́х твоих.</p>
				<p>
					<style>И ныне, Богородичен: </style>Богородице, Ты еси лоза́:</p>
				<p>
					<style>На стиховне стихиры, глас 2</style>
				</p>
				<p>
					<style>Подобен</style>: Доме Евфрафов</p>
				<p>Имамы тя многих/ да́теля дарова́ний,/ угодниче Господень,/ исполняеши бо прошения,/ яже и́мамы всегда.</p>
				<p>
					<style>Стих</style>: Праведник, яко финикс, процвете́т,/ яко кедр, иже в Лива́не, умно́жится.</p>
				<p>Пе́ния сладкая,/ страсте́й похвале́ния,/ благодатей возда́ния,/ предложе́ния, блаженне,/ приими́, Димитрие.</p>
				<p>
					<style>Стих</style>: Насажде́ни в дому́ Господни,/ во дво́рех Бога нашего процвету́т.</p>
				<p>Добро́та страда́льцев,/ благолепие мучеников,/ благоверных хранителю,/ приими́ ныне похвалу́/ любовию славящих тя.</p>
				<p>
					<style>Слава, и ныне, Богородичен, глас тойже</style>:</p>
				<p>Де́ло Боголепно:/ Дева по рождестве,/ Рожде́нное - Бог Слово,/ челове́чо естество́ имея/ и явля́я вещественная.</p>
				<p>
					<style>Тропарь, глас 3</style>:</p>
				<p>Вели́ка обре́те в беда́х/ тя поборника вселенная, страстотерпче,/ язы́ки побеждающа./ Якоже убо Ли́еву низложи́л еси горды́ню,/ и на по́двиг дерзновенна сотвори́в Не́стора,/ та́ко, свя́те Дими́трие,/ Христу Богу молися/ даровати нам велию милость.</p>
				<p>
					<style>Слава, и ныне, трясе́ния, глас 8</style>:</p>
				<p>Призира́яй на землю и творяй <style>ю</style> трясти́ся,/ избави ны страшнаго тру́са преще́ния, Христе Боже наш,/ и низпосли́ нам богатыя милости Твоя молитвами Богородицы, и спаси́ ны.</p>
				<p>
					<style>На велицей вечерни</style>
				</p>
				<p>Блажен муж: <style>1-й антифон</style>.</p>
				<p>На Господи, воззвах: <style>стихиры на 8, глас 2:</style></p>
				<p>
					<style>Подобен: </style>Егда от Древа</p>
				<p>Све́тиши отечеству твоему всегда, славный Димитрие мучениче,/ якоже звезда светлая,/ покрываеши бо присно сие от па́губы врагов/ и избавляеши озлобления и бу́ри всякия;/ темже радостно приносит, летнюю память, блаженне, совершая,/ верою же и любовию поя Господа, тя прославльшаго.</p>
				<p>Мучениче страстоте́рпче Христов,/ чудесы́ све́тиши миру,/ якоже солнце, свя́те Димитрие./ Темже в памяти твоей наслаждаемся вси твоих чудес, блаженне,/ изря́дная торжествующе верою./ Дерзновение убо имея,/ моли́ся ко Господу спасти от тли и скорбе́й рабы́ твоя.</p>
				<p>Ко́пиями прободе́н в ре́бра,/ пробо́дшаго ра́ди Спаса на Кресте́ ре́бра;/ Того бо уязвле́нием/ любовию поревновал еси, страстотерпче Димитрие,/ явля́я всем непобедимое свидетельства твоего./ Темже и уя́звлен гонитель низпаде́,/ прие́м твоего иску́с испове́дания, страдальче Христов.</p>
				<p>
					<style>Ины стихиры, глас 8</style>
				</p>
				<p>
					<style>Подобен</style>: О, преславнаго чудесе́!</p>
				<p>О, преславнаго чудесе́!/ на Небеси́ и на земли́ радость/ <style>Днесь</style> в памяти возсия Димитрия мученика./ От Ангел хвала́ми венчается/ и от человек пения приемлет./ О, ка́ко пострада́!/ Како до́бре подвиза́ся!/ Имже враг паде́ лукавый,/ Христу побе́ждшу того.</p>
				<p>О, пресла́внаго чудесе́!/ чудес светлостъми́, солнца светле́йше,/ присно Димитрий све́тит конце́м,/ от невечерняго Света облистаемый/ и в незаходи́мем Свете красу́яся./ <style>егоже</style> сия́ньми о́блацы отгна́ни быша ва́рварстии,/ неду́зи прогнашася/ и демони победи́шася.</p>
				<p>О, преславнаго чудесе́!/ Христа ради прободе́н треблаженный Димитрий,/ ко враго́м всегда яви́ся оружие обоюдуо́строе,/ пожина́я врагов выше́ния/ и низлагая де́монская свере́пства./ Емуже возопи́им:/ святый Димитрие, покрый ны,/ верно почита́ющия тя от любве́ всегда.</p>
				<p>
					<style>Слава, глас 6. Византи́ево</style>
				</p>
				<p><style>Днесь</style> созывает нас страстотерпца всемирное торжество./ Прииди́те убо, празднолю́бцы,/ све́тло пра́зднуим память его, глаголюще:/ радуйся, иже ризу нечестия раздра́в верою,/ мужеством же ду́ха себе обложи́в./ Радуйся, упраздни́вый козноде́йства чужда́го,/ крепостию, данною тебе от Единаго Бога./ Радуйся, иже прободе́нными удесы́/ блаженную стра́сть Христову духо́вне нам возживописа́в./ <style>егоже</style> моли, страдальцев удобрение Димитрие,/ избавится нам видимых и невидимых враг/ и спастися душа́м нашим.</p>
				<p>
					<style>И ныне, Богородичен: Кто Тебе не ублажи́т</style>:</p>
				<p>
					<style>Вход. Прокимен дне</style>.</p>
				<p>Пророчества Иса́иина чтение (главы 63, 64):</p>
				<p>Обрати́ся от небесе́, Господи, и виждь от дому святаго Твоего и славы Твоея:/ где есть ревность Твоя и крепость Твоя?/ Где есть множество милости Твоея и щедрот Твоих, яко терпел еси нам, Господи?/ Ты бо еси Отец наш, яко Авраам не уве́де нас, и Израиль не позна́ нас,/ но Ты, Господи, Отец наш, избави ны, яко изнача́ла Имя Твое на нас есть./ Почто́ уклонил еси нас, Господи, заблуди́ти от пути Твоего?/ Ожесточил еси сердца́ наша, еже не боятися Тебя́?/ Обрати́ся раб Твоих ра́ди, племе́н ра́ди наследия Твоего./ Да пома́ле насле́дствим го́ру святую Твою./ Проти́вницы наши попра́ша святыню Твою. Быхом яко от начала, егда не владе́л еси нами, ниже́ назва́ся Имя Твое на нас./ <style>Аще</style> отверзеши небо, тре́пет прии́мут от <style>Тебе</style> го́ры и раста́ются, яко воск от лица огня та́ет./ И попали́т огнь супостаты Твоя, и явле́но будет Имя Твое проти́вным Твоим./ От лица Твоего язы́цы возмяту́тся. Егда́ сотвори́ши славная, тре́пет прии́мут от <style>Тебе</style> го́ры./ От века не слы́шахом, ниже́ очи наши ви́деша Бога, разве Тебе, и дела́ Твоя истинна, и сотвори́ши терпя́щым Тя милость./ Сря́щет бо милость творя́щыя правду, и пути Твои помя́нут./ И ныне, Господи, Отец наш Ты еси, мы же бре́ние; и Ты Создатель наш, и дела́ рук Твоих вси мы./ Не прогне́вайся на ны, Господи, зело́, и да не помяне́ши во вре́мя грехов наших;/ и ныне при́зри, Господи, яко людие Твои вси мы.</p>
				<p>Пророчества Иеремиина чтение<style> (глава 2):     </style>
				</p>
				<p>Сия́ глаголет Господь:/ помяну́х милость юности твоея и любовь совершенства твоего, еже последовати тебе Святому Израилеву;/ глаголет Господь Святый Израилев:/ Господу начаток рождений его, вси снеда́ющии его прегрешат, злая приидут на ты́я;/ глаголет Господь: услышите слово Господне, доме Иаковль и все отечество до́му Израилева./ Сия глаголет Господь: кое обрето́ша отцы ваши во Мне прегрешение,/ яко отступи́ша далече от <style>Мене</style>, и ходи́ша в след суе́тных и осуети́шася./ И не реко́ша; где есть Господь, возведы́й нас из земли египетския/ и путеводивый нас в пусты́ни, в земли́ сухой и нехо́дней, в земли́ безводней и непло́дней,/ и в се́ни смертней, в земли́, по <style>нейже</style> не про́йде когда муж, ниже́ вселися сын челове́чь та́мо./ И возведох вы на Карми́л, еже я́сти вам плоды́ его и блага́я его; и внидо́сте и оскверни́сте землю Мою и наследие Мое положи́сте в мерзость./ Иере́е не ре́ша: где есть Господь; и держащийся закона не ве́деша Мя;/ и пастырие нече́ствоваху в Мя; и пророцы проро́чествоваху Ваа́лом и в след неполе́зных ходи́ша./ Сего ра́ди еще возсужду́ся к вам, глаголет Господь, и к сыно́м сыно́в ваших возсужду́ся. Прейди́те во о́стровы Хеттии́м, и уви́дите, и в Кида́р посли́те, и уразумейте вельми́, и увидите, <style>Аще</style> бя́ху такова́я./ <style>Аще</style> изменя́т язы́цы бо́ги своя, и сии не суть бо́зи. Людие же Мои премени́ша славу его, от неяже не приимут пользы./ Ужасе́ся небо о сем и вострепета́ на мно́зе зело́,/ глаголет Господь.</p>
				<p>Премудрости Соломоновы чтение <style>(глава 4):</style></p>
				<p>Праведник, <style>Аще</style> постигнет скончатися: <style>(зри страницу 792).</style></p>
				<p>
					<style>На литии стихира храма и святаго стихиры самогласны, глас 1. Георгия Сикелиота</style>:</p>
				<p>Веселися в Господе, граде Фессалони́ки,/ радуйся и ликуй верою светлооде́явся,/ Димитрия всеславнаго страдальца/ и свидетеля Истины в не́дрех имея, яко сокровище;/ наслади́ся чуде́с, исцеления зря,/ и виждь низлага́юща иноплеме́нников де́рзости,/ и благодарно Спасу возопи́й:/ Господи, слава Тебе.</p>
				<p>
					<style>Анатолия</style>:</p>
				<p>Пе́сней красото́ю настоящий уясни́м день/ и возгласи́м мученика подвиги,/ предлежи́т бо нам во благохвале́ние великий Димитрий./ Ибо де́монская нахождения му́жески погуби́в, к три́знищу усердно прии́де,/ и победительная славно отне́с,/ Спасу мо́лится спастися душа́м нашим.</p>
				<p>
					<style>Глас 2. Германово</style>:</p>
				<p>В премирная селения дух твой, Димитрие мучениче мудре,/ Христос Бог положи́ непоро́чно,/ ты бо Троицы был еси побо́рник/ и в три́знищи мужески пострадал еси, яко адама́нт тве́рдый,/ прободе́н же быв в ребра нетленная твоя, всече́стне,/ подо́бяся на Древе Прободе́нному на спасение всего мира,/ чудес приял еси действо, человеком подай исцеления оби́льно./ Темже твое <style>Днесь</style> успение пра́зднуем по достоя́нию,/ сла́вяще тя просла́вльшаго Господа.</p>
				<p>
					<style>Слава, глас 5</style>:</p>
				<p>
					<style>Подобен</style>: Востру́бим:</p>
				<p>Стеце́мся верою и любовию,/ возопии́м пра́зднственная и воспле́щем руками вси/ в настоящее торжество первоначальника нашего,/ воинства Небесная да веселятся,/ и пробо́дшагося за Прободе́ннаго копие́м Царя Господа,/ и горды́ню Ли́еву низложившаго дерзостне./ Да чудя́тся земля же и море/ светлаго светильника преславным зна́мением./ По до́лгу да восхвалят ю́нии юности обузда́теля,/ в старости жезл, в беда́х предста́теля,/ ни́щии обогати́теля, во благоше́ствии строителя,/ спобо́рника во́ини/ и в пучи́не спла́вателя,/ со всеми своего тве́рдаго побо́рника, гра́де Фессалоники,/ моля́щеся си́це, рцем:/ преславне Димитрие, предвари́ и изми́ ны от всякия ну́жды/ и спаси рабы́ твоя молитвами твоими. </p>
				<p>
					<style>И ныне, Богородичен, глас тойже</style>
				</p>
				<p>
					<style>Творение Германа Патриарха</style>:</p>
				<p>Востру́бим трубо́ю пе́сней,/ преклонится бо свыше, Всецари́ца Мати Дева/ благослове́ньми венчава́ет воспева́ющия Ю./ Вернии людие да стеку́тся,/ и Царице да восплещут в песнех, Царя рождшей,/ смертию одержимыя пе́рве разрешити человеколю́бно Благоволи́вшаго./ Па́стырие и учи́телие,/ добраго Пастыря, Пречистую Матерь, сошедшеся, восхва́лим:/ све́щник златоза́рный, светоно́сный о́блак,/ небе́с Простра́ннейшую,/ одушевле́нный киво́т, огнезра́чный Влады́чень Престо́л,/ манноприе́мную злату́ю ста́мну,/ заключе́нную Слова дверь,/ всех христиан прибе́жище./ Пе́сньми Богоглаго́ливыми похваля́юще, си́це рцем:/ Пала́то Слова, сподо́би смире́нныя ны Небе́снаго Царствия,/ ничто́же бо невозможно хода́тайству Твоему.</p>
				<p>
					<style>На стиховне стихиры самогласны, трясе́ния, глас 2</style>
				</p>
				<p>
					<style>Симеона Дивногорда</style>:</p>
				<p>Земли́ смуща́емей гнева Твоего стра́хом,/ холми и го́ры трясу́тся, Господи,/ но благоутро́бия о́ком на ны призре́в,/ не я́ростию Твоею прогне́вайся на ны,/ но умилосе́рдився на дела́ рук Твоих,/ стра́шнаго ны преще́ния тру́са свободи́,/ яко Благ и Человеколю́бец. </p>
				<p>
					<style>Стих</style>, глас 6: Призира́яй на землю/ и творяй <style>ю</style> трясти́ся.</p>
				<p>Стра́шен еси, Господи,/ и кто стерпи́т праведнаго Твоего гнева,/ или кто Тя умо́лит, или кто укроти́т, Благий,/ о лю́дех согрешивших и отча́явшихся? Небеснии чи́ни, Ангели, Нача́ла и Вла́сти,/ Престо́ли, Госпо́дства, Херувими и Серафими/ о нас Тебе вопию́т:/ Свят, Свят, Свят еси, Господи,/ дел рук Твоих не пре́зри, Блаже,/ за утробы милости спаси́ град бе́дствующий.</p>
				<p>
					<style>Стих</style>: Стрясл еси землю/ и смути́л еси ю.</p>
				<p>Ниневи́тяне согрешений ра́ди/ тру́сом преще́ния поги́бель слы́шаху,/ в сре́дственном же зна́мении ки́та,/ чрез воста́ние Ионы, покаяние умоляет./ Но яко о́ныя вопль людей Твоих со младенцы и скоты́, уще́дрив, прия́л еси,/ и нас, наказу́емыя,/ тридне́внаго ра́ди Воста́ния пощади́ и помилуй.</p>
				<p>
					<style>Слава, глас 8. Анатолия</style>:</p>
				<p>Имеет убо Божественнейшая твоя душа́ и непоро́чная,/ приснопа́мятне Димитрие,/ Небесный Иерусалим жили́ще,/ <style>егоже</style> сте́ны пречистыма рука́ма Невидимаго Бога живописа́шася./ и́мать же всечестно́е, и многострада́льнейшее твое тело/ преизря́дный сей храм на земли,/ сокро́вище некра́домое чудес и неду́гов врачевство́,/ иде́же притека́юще, цельбы́ почерпа́ем./ Соблюди́, всехвальне, тя величающий град/ от противных прираже́ний,/ дерзнове́ние я́ко име́я ко Христу, тя прославльшему.</p>
				<p>
					<style>И ныне, Богородичен</style>. Безневестная Дево</p>
				<p>
					<style>На благословении хле́бов: тропарь Димитрия дважды</style> и Богородице Дево<style>: единожды</style>.</p>
				<p>
					<style>На утрени</style>
				</p>
				<p>На Бог Господь<style>: тропарь трясения, дважды</style>
				</p>
				<p>
					<style>Слава, Димитрия, И ныне, трясения</style>
				</p>
				<p>
					<style>По 1-м стихословии седален, глас 4</style>
				</p>
				<p>
					<style>Подобен:</style> Явился еси <style>Днесь</style></p>
				<p>Димитрия <style>Днесь</style> страстоте́рпца/ праздник соверша́ем благочестивому́дренно,/ яко Христу непрестанно молящася/ всем дати мир и милость.</p>
				<p>
					<style>Слава, и ныне, Богородичен</style>;</p>
				<p>Теплое заступление су́щим в беда́х/ и Помощницу нашу, и к Богу премене́ние,/ Еюже тли изба́вихомся,/ Богородицу ве́рнии ублажаем.</p>
				<p>
					<style>По 2-м стихословии седален, глас 4</style>
				</p>
				<p>
					<style>Подобен</style>: Скоро предвари</p>
				<p>Па́мять твоя, сла́вне мучениче Димитрие,/ уясни́ <style>Днесь</style> Церковь Христо́ву/ и вся собра́ пе́сньми достойно восхвали́ти тя, Богомудре,/ я́ко и́стинно во́ина и врагов потреби́теля./ Темже мольба́ми твои́ми изба́ви ны от искуше́ний.</p>
				<p>
					<style>Слава, и ныне, Богородичен</style>:</p>
				<p>Пое́м Тя, Богоневесто, Мати Христа Бога,/ сла́вяще Рождество Твое непости́жное,/ и́мже изба́вихомся от ле́сти диа́воли и вся́ческих бед, Владычице Богородице,/ и ве́рно взываем:/ помилуй ста́до Твое, Едина Всепетая.</p>
				<p>
					<style>По полиелеи седален, глас 8</style>
				</p>
				<p>
					<style>Подобен:</style> Премудрости</p>
				<p>Сияния чуде́с, яко лучи, облиста́еши/ и вся просвещаеши мира концы́, яко звезда пресветлая,/ и ве́село благово́нствуеши, якоже други́й рай,/ и ду́ши весели́ши, и уставля́еши неду́ги:/ темже тя, всеблаженне, по до́лгу пое́м/ и любовию почита́ем честну́ю память твою, страстотерпче Димитрие,/ моли Христа Бога согрешений оставление/ даровати чту́щим любо́вию святую память твою.</p>
				<p>
					<style>Слава, и ныне, Богородичен</style>
				</p>
				<p>Яко Деву и Едину в жена́х,/ Тя, безсе́менно рождшую Бога плотию,/ вси блажи́м ро́ди челове́честии./ Огнь бо всели́ся в Тя Божества́/ и, яко Младенца, дои́ши Зижди́теля и Господа./ Тем, Ангельский и человеческий род,/ достойно славим пресвято́е Рождество Твое и согла́сно вопием Ти:/ моли́ Христа Бога согрешений оставле́ние даровати/ покланяющимся верою пресвятому Рождеству Твоему.</p>
				<p>
					<style>Степенна, 1-й антифон 4-го гласа. Прокимен, глас 4:</style> Дивен Бог во святых Своих, Бог Израилев. <style>Стих</style>: Святым, иже суть на земли Его: Всякое дыхание: <style>Евангелие Матфея, зачало 36.</style></p>
				<p>
					<style>По 50-м псалме стихира, глас 6</style>:</p>
				<p><style>Днесь</style> созыва́ет нас страстотерпца всеми́рное торжество́./ Прииди́те убо, празднолю́бцы,/ све́тло пра́зднуим память его, глаголюще:/ радуйся, ри́зу нече́стия раздра́в верою,/ му́жеством же ду́ха себе́ обложи́в./ Радуйся, упраздни́вый козноде́йства чужда́го,/ крепостию да́нною тебе от Единаго Бога./ Радуйся, иже прободе́нными удесы́/ блаженную страсть Христову духо́вне нам возживописа́в./ <style>егоже</style> моли́, страдальцев удобре́ние Димитрие,/ изба́витися нам видимых и невидимых враг/ и спасти́ся душа́м нашим.</p>
				<p>
					<style>Канон трясения, со ирмосо́м на 6, глас 6</style>
				</p>
				<p>
					<style><style>егоже</style> краегране́сие: </style>О Христе, земли колебание уста́ви вскоре<style>. Иосиф</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Яко по су́ху пешеше́ствовав Израиль,/ по бе́здне стопа́ми,/ гони́теля фарао́на/ ви́дя потопля́ема,/ Богу победную песнь, пои́м, вопия́ше.</p>
				<p>Яко страшен гнев Твой,/ от негоже нас избавил еси, Господи,/ не погре́б в земли́ все движе́ние наше./ Тем благодарственно Тя при́сно сла́вим.</p>
				<p>Ра́дуяся нашему всегда всеконе́чному исправле́нию, Владыко,/ якоже лист худ, коле́блеши всю землю,/ в страх Твой ве́рный утверждая, Господи.</p>
				<p>Изба́ви тру́са тяжча́йшаго вся ны/ и не даждь, Господи, поги́бнути всеконе́чно насле́дию Твоему,/ многими прогне́вавшему злы́ми Твое долготерпение.</p>
				<p>
					<style>Богородичен</style>:</p>
				<p>Ра́бски Тебе вопие́м,/ Мати Божия, обы́чныя милости Твоя на град и люди милостивно показу́ющи,/ тру́са тяжча́йшаго и тли нас измени.</p>
				<p>
					<style>И святаго два канона, на 8</style>
				</p>
				<p>
					<style>Первый канон, глас 4, <style>егоже</style> краегране́сие</style>: Добропобе́дному приглаго́лю Дими́трию. <style>Феофаново</style>.</p>
				<p>
					<style>Песнь 1</style>
				</p>
				<p>
					<style>Ирмос</style>: Мо́ря чермну́ю пучи́ну/ невла́жными стопа́ми/ древний пешеше́ствовав Изра́иль,/ крестообра́зныма Моисе́овыма рука́ма/ Амали́кову силу в пусты́ни победи́л есть.</p>
				<p>Божественным муче́ния венце́м увязе́н,/ при Бозе лику́еши,/ блиста́нии отону́дными сияя и просвещения исполняем,/ великомучениче досточу́дне.</p>
				<p>Яко су́ща Истины свидетеля,/ и да́же до кро́ве подви́гшася, блаженне, терпели́вно;/ тве́рдо же противле́ние к мучи́телем показа́вша,/ тя Владыка прия́т.</p>
				<p>Зло́бы обрета́теля низложи́л еси на землю, Димитрие,/ мученическим твоим копие́м убив,/ Божественною бла́гостию, па́че ума́ силою, на сие, блаженне, укрепля́ем.</p>
				<p>
					<style>Богородичен</style>:</p>
				<p>Безма́терен я́коже Бог пе́рвее Сый,/ бысть<style>еже</style> по нам Безотчий из Тебе, Богородице Всепетая,/ плоть прие́м по единению,/ еже па́че сло́ва и разума.</p>
				<p>
					<style>Други́й канон, глас 8</style>
				</p>
				<p>
					<style><style>егоже</style> краегранесие</style>: Мира честву́ю благодать Димитрия. <style>Георгий Ски́лица</style>.</p>
				<p>
					<style>Песнь 1</style>
				</p>
				<p>
					<style>Ирмос</style>: Колесницегони́теля фараоня погрузи́,/ чудотворя́й иногда,/ Моисейский жезл, крестообра́зно порази́в/ и раздели́в море,/ Изра́иля же беглеца́, пешехо́дца, спасе́,/ песта Богови воспевающа.</p>
				<p>Мира благово́нна и че́стна, Димитрие,/ отве́рзеный источниче,/ страсте́й скве́рны сердце мое омы́й/ и, добродетелей дея́нием благово́ние мя показав Христово,/ ум мой облагода́тстви,/ благодати твоя Божественныя пе́ти.</p>
				<p>Воды́ живы́я ре́ки/ истека́ти от чрева верных,/ Слово Божие глаголет./ Темже твоего проливаются мира исто́чницы приснотеку́щии,/ <style>ихже</style> струи́ веселят Божий град,/ славящий мученическое дерзновение твое.</p>
				<p>Жезл убо дре́вле Моисеев,/ уда́рив камень в земли́     пустынней,/ отве́рзе струи́ рек многоте́чныя;/ тело же твое, Димитрие, прободе́нное копие́м,/ мира источник показа́,/ новаго Израиля прохлажда́ющее.</p>
				<p>Яже убо и́маши воздая́ния, Димитрие,/ мученических твоих язв,/ ниже́ око ви́де, ниже́ ухо слы́ша;/ ныне же мира море, воздаяния чистоты́ проливаеши мира концем,/ страсти душ очищающее.</p>
				<p>
					<style>Богородичен</style>
				</p>
				<p>Пренескве́рно приятелище, Всечистая,/ Слово обре́т Тя Божие,/ в Твоя всели́ся ложесна́:/ и<style>еже</style> из Тебе прия́тие пома́зав Своим Божество́м,/ Един про́йде от двою́,/ и истоще́нное миро нарече́ся,/ Христос бо Бог же и Человек.</p>
				<p>
					<style>Катава́сия</style>: Отве́рзу уста моя:</p>
				<p>
					<style>Песнь 3 </style>
				</p>
				<p>
					<style>Ирмо́с</style>: Несть свят,/ якоже Ты, Господи, Боже мой,/ вознесы́й рог верных Твоих, Блаже,/ и утверди́вый нас на ка́мени/ испове́дания Твоего.</p>
				<p>Земля уязвля́ется, нам зле залежа́щим,/ и присно гнев Твой сподвиза́ющим на ны, Щедре Всецарю́,/ но пощади́, Владыко, рабы́ Твоя.</p>
				<p>Стряс, Господи, землю, утверди́л еси па́ки,/ наказу́я и обращая не́мощь нашу,/ утвержда́тися Твоим Божественным страхом хотя́, Преблаги́й.</p>
				<p>Рождшаго смерть горькую,/ и тру́сы тяжча́йшия, и я́звы нестерпи́мыя,/ греха́, братие, убежим/ и Богу покаяния о́бразы угоди́м.</p>
				<p>
					<style>Богородичен</style>
				</p>
				<p>Еди́на су́щи Блага́я,/ Преблаго́е Слово умоли́ приле́жно,/ настоящаго тру́са всем избавитися и гнева,/ Богородице Чистая, мо́лимся.</p>
				<p>
					<style>Ин</style>
				</p>
				<p>
					<style>Ирмос</style>: Весели́тся о Тебе Церковь Твоя, Христе, зову́щи:/ Ты моя крепость, Господи,/ и прибе́жище, и утверждение.</p>
				<p>Вмени́ся в ничтоже мучителей от <style>Тебе</style> повеление;/ Слово бо Божие па́че всех, страстотерпче,/ предче́ствовал еси́.</p>
				<p>Све́щник светови́ден муче́ния в ски́нии был еси,/ Божественным Светом сия́ющ,/ мучениче страстотерпче Димитрие.</p>
				<p>Врачева́ний тя источник священный и ди́вный,/ град твой и сокровище некра́домо стяжа́в,/ всяким веселием обогати́ся.</p>
				<p>
					<style>Богородичен</style>:</p>
				<p>Врачу́я образ истлевший земны́х, Пречистая,/ сим из Тебе облачи́тся,/ пребы́в я́коже бе Человеколю́бец.</p>
				<p>
					<style>Ин</style>
				</p>
				<p>
					<style>Ирмос</style>: Небеснаго кру́га Верхотво́рче Господи,/ и Церкве Зижди́телю,/ Ты мене утверди́ в любви Твоей,/ желаний кра́ю, верных утверждение,/ Едине Человеколюбче.</p>
				<p>Родився с Небес от Бога,/ был еси Божественных благ насле́дник,/ сын нарица́емь, снасле́дник Христов,/ царствуеши же с Ним,/ миро бо о́браз сего, Димитрие.</p>
				<p>Вкорени́вся, якоже дре́во Давидски, славне,/ при исходящих вод,/ вели́к воздал еси мучения плод и ныне источник показался еси мира,/ проходя́щ, земли́ концы.</p>
				<p>Поче́рп благодать Христову,/ ребра́ с Кровию источившаго во́ду,/ кровь излия́л еси твою, Его ради пробо́дся;/ и ныне, яко во́ду, проливаеши сердца́м благовонное миро, Димитрие.</p>
				<p>
					<style>Богородичен</style>:</p>
				<p>Свяще́ннии Твои сосу́ди душевнии, Пречистая,/ по́лны арома́т и мира Боже́ственнаго Ду́ха, нашедшаго на Тя,/ ибо Бога рождши, верныя измени́ла еси от злово́ния страсте́й.</p>
				<p>
					<style>Конда́к трясения, глас 6</style>
				</p>
				<p>
					<style>Подобен</style>: Еже о нас</p>
				<p>Избави тру́са тяжкаго всех нас, Господи,/ и язвы нестерпимыя грех ра́ди наших./ Пощади́, Господи, Православныя люди Твоя,/ яже стяжал еси Твоею Кровию, Владыко;/ и град не предаждь в погибель трусом страшным,/ иного бо, ра́зве Тебе, Бога не ве́мы./ И воззови поющим:/ Аз есмь с вами, и никтоже на вы.</p>
				<p>
					<style>Седален мученика, глас 4</style>
				</p>
				<p>
					<style>Подобен</style>: Удивися Иосиф</p>
				<p>Яко до́блему страдальцу/ и воину кре́пку Всецарю́ющаго Христа,/ взываем псало́мски:/ радуйся, мучеников украшение и ле́пота;/ радуйся, светлая Це́ркве звездо́/ и стено́, и пристанище прибега́ющих к тебе,/ великомучениче славне Димитрие,/ тя поющия спасай/ от всякаго вре́да чужда́го и озлобле́ния вся.</p>
				<p>
					<style>Слава, и ныне, трясения, глас тойже</style>
				</p>
				<p>
					<style>Подобен</style>: Вознесыйся</p>
				<p>Согрешившия Тебе много не презре́л еси,/ но, наказа́в, милостивно испра́вил еси;/ Божественным призира́нием Твоим потря́с землю, Владыко Долготерпели́ве,/ никакоже повреди́в вся рабы́ Твоя за милосердие многое./ Тем благодарственными Тя гла́сы славословим/ и со страхом славим.</p>
				<p>
					<style>Песнь 4</style>
				</p>
				<p>
					<style>Ирмос</style>: Христос моя сила,/ Бог и Господь,/ Честна́я Церковь/ боголепно поет, взывающи,/ от смы́сла чи́ста, о Господе пра́зднующи.</p>
				<p>Коле́блеши, Господи, землю,/ хотяй страхом истинным всем нам, Владыко, утвержда́тися,/ коле́блемым прило́ги льсти́ваго борца́.</p>
				<p>Божественным манове́нием Твоим коле́блеши всяческая/ и ужасаеши сердца́ на земли́ живущих, Владыко;/ праведнаго убо Твоего гнева ослаби, Господи, во́лны.</p>
				<p>Ника́коже иму́щия во уме́ страха Твоего,/ устрашаеши двиза́нием всея́ земли, Едине Милостиве,/ но обычно на нас милости Твоя удиви́.</p>
				<p>
					<style>Богородичен: </style>
				</p>
				<p>Храм Тя, Владычице, Божий ве́дяще,/ во святе́й храме Твоем ру́ки умильныя подно́сим на моление;/ виждь озлобле́ние наше и подаждь помощь.</p>
				<p>
					<style>Ин</style>
				</p>
				<p>
					<style>Ирмос</style>: Вознесе́на Тя видевши Церковь на Кресте́,/ Солнце Праведное,/ ста в чи́не своем,/ достойно взывающи:/ сла́ва силе Твоей, Господи.</p>
				<p>Победившаго лжу нечестия,/ Божие Всевысочайшее видев Слово,/ славою венча́ тя, Димитрие, пою́ща:/ слава силе Твоей, Господи.</p>
				<p>На лесть победу возставив,/ победительный венец правды приял еси, Димитрие,/ зовя́ Зиждителю твоему:/ сла́ва силе Твоей, Господи.</p>
				<p>Направляем дла́нию жизноно́сною,/ к пристанищем достигл еси тиша́йшим,/ иде́же, ныне радуяся, зовеши, Димитрие:/ сла́ва силе Твоей, Господи.</p>
				<p>
					<style>Богородичен</style>
				</p>
				<p>Яко тва́рей всех Свяще́ннейшая,/ Мати Бога быти Едина сподо́билася еси,/ Сего бо рождши,/ мир благодатию Богознания просвети́ла еси.</p>
				<p>
					<style>Ин</style>
				</p>
				<p>
					<style>Ирмос</style>: Ты моя крепость, Господи,/ Ты моя и сила,/ Ты мой Бог, Ты мое ра́дование,/ не оставль недра Отча,/ и нашу нищету́ посети́в./ Тем с пророком Авваку́мом зову́ Ти:/ силе Твоей слава, Человеколюбче.</p>
				<p>Скве́рну всяку отверг рождения банею порожде́ния,/ чистоту, явился еси, соблюдая да́же до кончины./ Темже Христос тебе, Димитрие,/ естественную вла́гу претворя́ет в ми́ро,/ якоже и во́ду в вино преложи́.</p>
				<p>Якоже огня естество всему преподае́тся,/ де́лу спасающ силу;/ тако твое миро, страдальче, всеми убо почерпа́ется,/ обаче же пребывает неума́лено./ Темже ныне благоче́ствующим, покланя́ющеся, поем Бога,/ Иже благодать тебе даде́.</p>
				<p>Кто слышаны Твоя хвалы́ сотвори́т, Христе Слове,/ ви́дя Твоя благодати, яже страдальцем Твоим по́дал еси;/ Димитрия бо се миро мученика,/ яко источник, убо истекает,/ благово́ние же дышет и разоряет зол омраче́ние.</p>
				<p>Напая́ше убо источник, от земли восходящий,/ пе́рвее, не́же одождити все сея лице́,/ ты же сокрывся, мучениче, под зе́млю,/ источник явился еси благовонна мира, Димитрие;/ ко́пий бо множество отверзо́ша жи́лы/ и ныне мира напоя́еши концы.</p>
				<p>
					<style>Богородичен</style>
				</p>
				<p>Невесту Божию Тя и Матерь ве́мы, Богородице,/ Тебе бо, яко миродохнове́нный ши́пок, обрет Слово Божие, цвету́щ во удо́ле смирением человечестве,/ возжеле́ Твоея́ добро́ты,/ из Тебе Плотоно́сец прошед, верный облагово́нствоваше.</p>
				<p>
					<style>Песнь 5</style>
				</p>
				<p>
					<style>Ирмос</style>: Божиим светом Твоим, Блаже,/ утренюющих Ти ду́ши, любовию озари́, молюся,/ Тя ве́дети, Слове Божий,/ И́стиннаго Бога,/ от мрака греховнаго взыва́юща.</p>
				<p>И ты, сердце, поколе́блися ныне,/ ви́дя Божие прещение належащее, и возопий:/ пощади люди Твоя, Владыко Господи,/ и уста́ви праведный гнев Твой, Благоутробне.</p>
				<p>Люди и град, яже Твоею кровию стяжал еси, Иисусе,/ не предаждь в погибель,/ во<style>еже</style> смущатися земли́ тру́сом страшным,/ лик апостол мо́лит Тя.</p>
				<p>От путе́й Твоих, Владыко, правых/ нравом укло́ншеся развраще́нным,/ в негодова́ние преложихом Тя, Милостиваго и Непамятозло́бнаго,/ но милостив и щедр бу́ди Твоим рабо́м.</p>
				<p>
					<style>Богородичен</style>:</p>
				<p>Ныне по́мощи прии́де время,/ ныне премене́нию потре́ба, Чистая,/ к Сыну Твоему и Господу,/ яко да уще́дрит согре́шшая ны/ и належа́щаго гнева избавит.</p>
				<p>
					<style>Ин</style>
				</p>
				<p>
					<style>Ирмос</style>: Ты, Господи, мой/ свет в мир пришел еси,/ Свет Святый, обращаяй из мра́чна неве́дения/ верою воспевающия Тя.</p>
				<p>Огнь любве́ Божественныя в се́рдцы прие́м,/ огнь угаси́л еси безбожнаго идолонеи́стовства,/ славне Димитрие.</p>
				<p>Избавляя ны от бед, явися, Димитрие,/ молитвами твоими покрывая/ верою и любовию восхваляющии́ тя. </p>
				<p>Иже верою к твоему усердно притекающе храму, Димитрие,/ неду́гов и страсте́й душетленных/ вскоре избавляются.</p>
				<p>
					<style>Богородичен</style>:</p>
				<p>Слово Божие, Отцу Единосу́щное,/ Твой бывает, Богомати, па́че ума же и слова, Сын,/ Тебе Единосу́щен.</p>
				<p>
					<style>Ин</style>
				</p>
				<p>
					<style>Ирмос</style>: Вску́ю мя отри́нул еси/ от лица Твоего, Свете незаходимый,/ и покрыла мя есть чужда́я тьма, окаяннаго;/ но обрати ня и к свету заповедей Твоих/ пути моя напра́ви, молюся.</p>
				<p>Был еси прия́телище с Небес Снизшедшаго за милость,/ якоже дождя́ или капли, каплющия кро́тко,/ упои́л еси та́инственными даровании/ и ныне из гроба мира источник то́чиши, Димитрие.</p>
				<p>Страдальцем, якоже закон, всякия мирски́я обнажи́вся любве,/ упита́лся еси, мучениче, елеем благодатей Духа./ Победив же тьмы нача́ла,/ мзду приял еси точи́ти миро сладково́нное, Димитрие.</p>
				<p>Ши́пок явился еси, процветы́й внутрь злачника́ Господня, Димитрие,/ обагре́н кровию мучения и ранами сече́ний,/ и болезньми страда́льческими, и разжжением пе́щи,/ и ныне миро источаеши приснотеку́щее.</p>
				<p>Се па́ки зрится Божественный ковчег храм мученика,/ идеже све́щник внутрь, гроб, нося́й миро и елей,/ <style>егоже</style> о́крест взыгра́им духовно,/ и, ликующе, восхва́лим великаго Димитрия.</p>
				<p>Новый якоже Илия, ревностию уя́звлен Христовы любве́,/ царя обличаеши и тебе самаго предавши на смерть./ Обаче живе́ши, и еще мира источник показав гроб,/ якоже скуде́льник елея неистоще́н.</p>
				<p>
					<style>Богородичен</style>
				</p>
				<p>Напису́ет Твое, Дево, дре́вле та́инство,/ поя́ пра́отец Твой,/ Царе́вы Дще́ре слава вся внутрьу́ду,/ иже и Тя прославив, яко Блаженную человеком./ Радуйся, мира всего воззвание.</p>
				<p>
					<style>Песнь 6</style>
				</p>
				<p>
					<style>Ирмос</style>: Житейское море,/ воздвизаемое зря напа́стей бурею,/ к тихому пристанищу Твоему прите́к, вопию́ Ти:/ возведи от тли живот мой,/ Многомилостиве.</p>
				<p>Не иму́ще, Владыко,/ дерзновения молитися, смиреннии, высоте́ Твоей,/ избранныя Ангелы Твоя в теплую подвиза́ем молитву./ Тех ра́ди гнева Твоего изми́ ны.</p>
				<p>Ныне позна́хом, Господи, яко восхотел еси нас,/ и никакоже покрыл еси под землю с согрешении лю́тыми/ многосогреши́вшия./ Тем Тя благодарно славим.</p>
				<p>Повелеваеши колебатися основанием земли́,/ яко да мы престанем, смиреннни, колебатися/ добродетелей лучшаго стоя́ния/ и страхом Твоим, Слове, утвердимся.</p>
				<p>
					<style>Богородичен</style>:</p>
				<p>Святая Богоневесто, недоуме́нныя ныне люди уще́дри/ и ма́терними Твоими молитвами,/ еже на ны Божие негодова́ние претвори вскоре, мо́лим Тя.</p>
				<p>
					<style>Ин</style>
				</p>
				<p>
					<style>Ирмос</style>: Пожру́ Ти со гласом хваления, Господи,/ Церковь вопие́т Ти,/ от бесо́вския крове очи́щшися,/ ради милости от ребр Твоих/ истекшею Кровию.</p>
				<p>Согласно сошедшеся, пое́м славную и светоно́сную твою память,/ и чудес полную,/ и дарований Святаго и Честна́го, всеблаженне, Ду́ха.</p>
				<p>Разреши́ моя плени́цы согрешений молитвами твоими,/ яко бо непобедим мученик дерзновение и́маши ко Владыце,/ и буди ми прибежище и покров, Димитрие.</p>
				<p>
					<style>Богородичен: </style>
				</p>
				<p>Чи́сту Тя посреде́ терния обре́т, яко чисте́йший крин/ и удо́льный цвет, о Богомати!/ Жених во утробу Твою Слово вселися.</p>
				<p>
					<style>Ин</style>
				</p>
				<p>
					<style>Ирмос</style>: Очисти мя, Спа́се,/ мно́га бо беззакония моя,/ и из глубины́ зол возведя́, молюся;/ к Тебе бо возопи́х, и услыши мя,/ Боже спасения моего.</p>
				<p>Процвел еси духовно, якоже ма́слина плодови́тая,/ и копиено́сными рука́ми ну́ждно изгнете́ся./ Верных же утеша́еши,/ миро ныне точа́ из Божественнаго гро́ба твоего, Димитрие.</p>
				<p>Пчелы́ о́бразом тебе сама́го/ делателя всякия показал еси Боготворныя добродетели,/ ду́шу, блаженне, непорочну, яко со́тову телеси́, соблюдая,/ и миро ныне источаеши, услажда́ющее ду́ши.</p>
				<p>Возлюбил еси от души́ Христа,/ и Сему́ последовал еси к миру благовония,/ и Сего причастился еси срастворением лучшим./ И ныне мира струи́ то́чиши непреста́нныя, Димитрие.</p>
				<p>Ка́пли страдальческих на землю крове́й твоих каплюще,/ благовония источник мира ту́ю соделаша./ И ныне сие непрестанно/ почерпа́ющим источа́еши, Димитрие.</p>
				<p>По́том твоих, мудре, крове́й облия́н,/ якоже ин новый источник ре́чно,/ требующим богатно подаеши во исцеление твое миро,/ блаженне, усе́рдно приходящим.</p>
				<p>
					<style>Богородичен</style>:</p>
				<p>Зряще златовидный света Све́щник неугаси́мый,/ множеством грехо́в ду́ши омрачи́вшии, присту́пим;/ дае́т бо просвещение/ и всякое отгоняет омраче́ние.</p>
				<p>
					<style>Кондак мученика, глас 2</style>:</p>
				<p>Крове́й твоих струя́ми, Димитрие,/ Церковь Бог обагри́,/ да́вый тебе крепость непобедимую/ и соблюдая град твой невреди́м;/ того бо еси утверждение.</p>
				<p>
					<style>Икос: </style>
				</p>
				<p>Сего́ великаго вси воспои́м, сошедшеся верою,/ яко ору́жника Христова и мученика, Димитрия,/ в пе́снех и пениих совзыва́юще Владыце и Зиждителю вселенныя:/ избави ны тру́са и ну́жды, Человеколюбче,/ молитвами Богородицы и всех святых мучеников Твоих./ На Тя бо вси надеемся избавитися бед и скорбе́й,/ Ты бо еси наше утверждение.</p>
				<p>
					<style>Песнь 7</style>
				</p>
				<p>
					<style>Ирмос</style>: Росода́тельну убо пещь/ соде́ла Ангел/ преподобным отроко́м,/ халде́и же опаляющее веле́ние Божие мучителя увеща́ вопи́ти:/ благословен еси, Боже отец наших.</p>
				<p>Препе́т еси, Господи Долготерпели́ве,/ яко не умори́л еси рабов Твоих тру́сом и колебанием страшным земли́,/ но устраши́л еси, ищай обратитися от зол, и жити всем нам.</p>
				<p>Стенание от сердца воспу́стим и сле́зы пролием,/ яко да милостива Владыку обрящем Христа,/ сокрушити тру́сом вся ны за умножение грехо́в претя́ща нам.</p>
				<p>Увы́, воззовем, и ру́це воспростре́м к Богу Высочайшему,/ и престанем про́чее твори́ти злое;/ се Спас, негоду́я, колеблет всю землю, утвердити хотя ны.</p>
				<p>
					<style>Богородичен</style>:</p>
				<p>При́зри, Чистая, и спаси вся поющия Тя,/ потреби́тися иму́щия во гневе Божии,/ и яростию великою и страшною ныне нашедшаго преще́ния,/ за множества многих грехо́в наших.</p>
				<p>
					<style>Ин</style>
				</p>
				<p>
					<style>Ирмос</style>: Впещи́ Авраамстии о́троцы перси́дстей,/ любовию благочестия па́че,/ нежели пла́менем опаляеми, взываху:/ благословен еси в храме славы Твоея, Господи.</p>
				<p>Преукра́шен Божественною славою и благодатию,/ мучениче страстотерпче, сияеши световидно и просвещаеши зову́щия:/ благословен еси в храме славы Твоея, Господи.</p>
				<p>Яко багряни́цею, укра́шен твоею кровию, имея вместо ски́птра, славне, крест;/ со Христом царствуеши ныне, мучениче Димитрие,/ благословен еси, зовы́й, в храме славы Твоея, Господи.</p>
				<p>
					<style>Богородичен</style>:</p>
				<p>Препросла́вленная, Просвеще́нная, Мати Дево,/ вся, чтущия Тя Всеистинную Богородицу, огради́;/ благословена Ты в жена́х, Всенепорочная Владычице.</p>
				<p>
					<style>Ин</style>
				</p>
				<p>
					<style>Ирмос</style>: Отроцы еврейстии в пещи́/ попра́ша пла́мень дерзновенно,/ и на ро́су огнь преложи́ша, вопиюще:/ благословен еси, Господи Боже, во веки.</p>
				<p>Во́ду почерпсти́ Иса́ия жаждущим, Димитрие, предповелевает./ <style>Аще</style> бы видел твой гроб, возопи́л бы всяко:/ мира источнику приходи́те и почерпи́те спасение.</p>
				<p>Земли́ убо поро́д был еси,/ вселился же еси в земли́ кротких,/ идеже вода сладости;/ еяже напився в сытость,/ мира источник присный ныне, Димитрие, пролива́еши.</p>
				<p>Возра́сл еси, яко розга́ в винограде,/ пребывая неотсе́чен Богу и совокупле́н;/ и Сего исполнився ту́ка неизреченнаго,/ миро, яко струи́, всем ныне, Димитрие, то́чиши.</p>
				<p>О, новых твоих боре́ний! О, странных му́ченических страданий!/ твоя бо по́ты, за Него пролия́нныя, блаженне,/ Христос прии́м, источник мира тя показу́ет.</p>
				<p>Струю́ мира твоего проливая,/ ве́лию пучи́ну простерл еси чудес,/ и душ, и телес неду́ги потопляеши,/ и напа́стей, Димитрие, всяку бурю успову́я.</p>
				<p>
					<style>Богородичен</style>:</p>
				<p>Млеко́м питала еси, Дево,/ Плотоно́сца, Твоего Бога рожденнаго,/ яко да болезнь Адамову сущую во а́де облегчи́т,/ от древа сне́дша знания, и заповеди преслу́шавша.</p>
				<p>
					<style>Песнь 8</style>
				</p>
				<p>
					<style>Ирмос</style>: Из пламене преподобным ро́су источи́л еси/ и праведнаго жертву водою попали́л еси;/ вся бо твори́ши, Христе, токмо<style>еже</style> хоте́ти./ Тя превозносим во вся веки.</p>
				<p>Праведному Твоему сему́ гневу, Человеколюбче,/ наше́дшу внезапно, смути́хомся/ и отча́янием всеконечным объя́хомся,/ негодова́вша на ны зряще Тебе.</p>
				<p>Возпростре́м ру́ки, вернии,/ и о́чи к Единому Владыце, спасати могущему, зовуще:/ Христе, ярость Твою отврати от нас вскоре,/ Человеколюбец сый.</p>
				<p>Ты́сящи Ангел, мучеников сословие,/ пророк и апостолов, преподобных, иерархов святый лик/ мо́лит Тя, Владыко:/ пощади́ люди Твоя смире́нныя.</p>
				<p>Ве́дый, Ще́дре, не́мощь нашу,/ и удобопоползнове́нное всех и неиспра́вленное,/ ослаби гнев, и смущение ути́ши,/ Твоею милостию уще́дри мир.</p>
				<p>
					<style>Богородичен</style>:</p>
				<p>Ми́лостивая Богородице,/ Ми́лостиваго рождшая Спаса,/ виждь озлобле́ние и стенание людей Твоих,/ и ускори́ умоли́ти, еже уще́дрити ны.</p>
				<p>
					<style>Ин</style>
				</p>
				<p>
					<style>Ирмос</style>: Ру́це распростер Дании́л,/ львов зия́ния в ро́ве затче́:/ о́гненную же силу угаси́ша, добродетелию препоя́савшеся,/ благочестия рачи́тели/ о́троцы, взывающе:/ благословите вся дела Господня Господа.</p>
				<p>Омрачи́л еси весь вражий гнев, славне,/ и, боре́ния неотъемлемою силою Христа облече́н/ и победоносец быв, мучениче Димитрие, вопиял еси:/ благословите вся дела Господня Господа.</p>
				<p>Мучеников благостояние показа́в,/ мучеников благозвание, мучениче, наследовал еси;/ банею омывся святою,/ яже вторыми не оскверняется греховными прило́ги,/ копие́м пробода́ем, и зовы́й:/ благословите вся дела Господня Господа.</p>
				<p>Чудес твоих множество, паче ума дарова́ний,/ <style>ихже</style> тебе подаде́ Христос, всем показу́ет, славне,/ и благодать исцелений, яже па́че сло́ва,/ я́ве твою благодать пропове́дает нам, вопию́щим:/ благословите вся дела Господня Господа.</p>
				<p>
					<style>Богородичен</style>:</p>
				<p>Едину во всех роде́х, Деву Матерь и Богородицу Чистую, песносло́вим:/ Та бо спасения нашего Хода́таица,/ яко мира Изба́вителя, Слово рождшая, Емуже вопием:/ благословите вся дела Господня Господа.</p>
				<p>
					<style>Ин</style>
				</p>
				<p>
					<style>Ирмос</style>: Седмери́цею пещь/ халде́йский мучи́тель,/ Богочести́вым неи́стовно разжже́,/ силою же лучшею, спасе́ны сия видев,/ Творцу и Изба́вителю вопия́ше:/ о́троцы, благословите,/ священницы, воспойте,/ людие, превозносите во вся веки.</p>
				<p>Да Бог явле́нна/ сотворит тя су́щим в мире, Димитрие,/ негаси́му свещу́ душевную сохра́нша,/ елеем дея́ний умаще́ну всегда,/ и, яко черто́га, тебе отверзо́шася две́ри,/ приснотеку́щ источник тя мира Божественнаго показу́ет,/ возме́здие чистоты́ сию́ дая́ благодать.</p>
				<p>Не из крове́й, якоже рече́ честно́е Евангелие,/ ниже́ из по́хоти пло́ти, Димитрие,/ Богом же родился еси,/ Воплощеннаго почита́я Бога;/ кровь же усердно Того ра́ди твою истощи́в,/ восприял еси свыше чудесную благодать,/ источа́еши Божественное миро, ду́ши благоуха́яй.</p>
				<p>Ты ле́ствица явился еси одушевленная,/ на земли́ убо утвержде́нная стопа́ми плоти,/ до Небес же дося́жущая;/ Богом бо обогати́лся еси, утвержденным, мучениче, в тебе./ Столп же яви́вся,/ пома́зан елеем по́двигов мучения,/ и ныне источаеши/ верою приступающим источник Божественнаго мира.</p>
				<p>Тя реку́ прописа́ Божию наводне́ну,/ поя Давид пророчески, Димитрие;/ се бо неистоща́емо прихождение мира твоего./ Тем и множество рек, наводня́ющеся,/ гла́сы своя возвышают,/ руками же пле́щут/ в славу си́ми всеми прославльшаго тя Бога.</p>
				<p>Господь Един Трисвяты́й,/ Ты, Боже Всемо́щнейше, <style>егоже</style> Богосло́вствуяй страдалец Димитрий в темни́це заключается,/ и с скорпи́ею чу́вственною зми́я умори́в мысленнаго,/ и гордыню Лиеву низложив чрез Не́стора Божественнаго,/ копие́м пробода́ется,/ и миро ныне из гроба то́чит.</p>
				<p>
					<style>Богородичен:  </style>
				</p>
				<p>За Адама - Господь, за Еву-Ты, Всечистая,/ Гавриил же - за льстивнаго зми́я,/ Крест же-за древо, вертоград гроба-вместо Еде́ма,/ радуйся-вместо печали,/ копие́-вместо пламеннаго оружия,/ и багряни́ца-вместо смоковнаго ли́ствия:/ Тя убо поем, Отроковице, яко всех вино́вну.</p>
				<p>
					<style>Песнь 9</style>
				</p>
				<p>
					<style>Ирмос</style>: Бога/ человеком невозможно видети,/ на Негоже не сме́ют чи́ни Ангельстии взира́ти:/ Тобою бо, Всечистая, явися человеком/ Слово Воплощенно,/ <style>егоже</style> величающе,/ с Небесными во́и,/ Тя ублажаем.</p>
				<p>Се вси мы согрешихом,/ и страшно убо земля, не согре́шши, мучится;/ наказуя бо нас, Человеколюбец всю ту́ю коле́блет;/ прии́мем чувство/ и о спасении своем попеце́мся.</p>
				<p>Часо́в и лет сый Господь,/ в едином мгновении о́ка восхотев сте́рти рабы́ Твоя,/ от многаго же благоутробия Твоего, Владыко, возбрани́лся еси./ Благодарим Тебе, безответнии мы,/ Едине Человеколюбче.</p>
				<p>Тру́са, меча́, горькаго пленения,/ и языческаго, Христе, нашествия,/ паде́ния, и гла́да, па́губы, и озлобле́ния всякаго ина́го, Щедре,/ избави град Твой и всяку страну́,/ верно песносло́вящую Тя.</p>
				<p>Земля́ безъязы́чне вопие́т, стеня́щи:/ почто́ мя злыми оскверняете многими, вси человецы?/ вас бо Владыка щадя́,/ едину мене́ уязвля́ет./ Приими́те чувство и покаянием Бога уми́лостивите.</p>
				<p>
					<style>Богородичен</style>:</p>
				<p>Тли в рождестве не прии́мши,/ тления, Дево, измени́ вся ны,/ и тру́са тяжча́йшаго, и ско́рби,/ утоляющи Владычнее негодова́ние/ Твоим матерним пременением, Богора́дованная.</p>
				<p>
					<style>Ин</style>
				</p>
				<p>
					<style>Ирмос</style>: Ка́мень нерукосе́чный/ от несеко́мыя горы́, Тебе, Дево,/ краеуго́льный отсече́ся,/ Христос, совокупи́вый разстоя́щаяся естества;/ тем, веселящеся, Тя, Богородице, величаем.</p>
				<p>Раздери́ у́зы прегрешений тя поющих, страстотерпче,/ уста́ви страсте́й прило́ги,/ молву́ разори ересе́й/ и напа́стей утиши́ бу́рю молитвами твоими.</p>
				<p>Направи к стезя́м пра́вым Небеснаго Царствия/ священнейшую твою па́ству, венценосче мучениче Димитрие,/ на па́жить спасительную, на место вечное.</p>
				<p>Да венце́в славы и Небеснаго Царствия получения/ поющим тя сего улучи́ти моли́, мучениче Димитрие,/ Жизнодавца Господа и Царя Сил.</p>
				<p>
					<style>Богородичен</style>:</p>
				<p>Яко корень, источник и вину́ нетления Тя, Дево,/ вси вернии, надеющеся, хвала́ми почитаем;/ Ты бо Ипоста́сное нам Безсмертие источи́ла еси.</p>
				<p>
					<style>Ин</style>
				</p>
				<p>
					<style>Ирмос</style>: Ужасе́ся о сем Небо/ и земли удиви́шася концы́,/ яко Бог явися человеком пло́тски,/ и чрево Твое бысть пространнейшее Небес;/ тем Тя, Богородицу,/ Ангелов и человек чиноначалия величают.</p>
				<p>Прие́м твой алава́стр душевный, добродетелей Божественнаго мира испо́лнен,/ имея же Христа, прекло́нша тебе, мучениче, главу́,/ яко упоко́ившася жити́я твоего све́тлостию чистоты́./ Тем ублажился еси и благодати испо́лнился еси, мироточи́ти мира конце́м.</p>
				<p>Се ожидающих тя воздая́ний неизрече́нных светлая проображе́ния,/ се источник мира приснотеку́щаго, о страдальче!/ Богу убо предстоя́ со дерзновением мученическим,/ во́инству нашему испроси́ на враги победу,/и мир стране неотъе́млем.</p>
				<p>О́бразом Креста Победотво́рца/ победил еси Лиево суровство́,/ и победителя Нестора, и сострадальца поста́вив;/ и ныне всяк язык ва́рварский рабо́тен покори́ православным,/ соде́йствуя, сво́инствуя, укрепляя,/ велича́яй земныя концы́ Димитрие.</p>
				<p>Те́плою от сердца любовию/ к твоему честно́му ковчегу прибегающия, мучениче Христов,/ миро проливающему река́ми,/ твоими молитвами избави дел душетленных/ и пото́па страсте́й злосмра́дия;/ обоняния же покажи́ сия Господу благово́ннейша.</p>
				<p>День радости духовныя совершаем, Димитрие,/ видяще мира твоего непрестанно точа́щ источник./ Ты же страсте́й омрачение разоря́я,/ яко Божественнаго исполнен света,/ яко во дне дава́й ходи́ти благообра́зно,/ Божий же ви́дети Свет неприступный.</p>
				<p>
					<style>Богородичен</style>:</p>
				<p>Ты, Всечистая, злата́я голуби́ца еси,/ яко суче́ц ма́сличный, носящая Слово Божие,/ помазавшее плоть Свою елеем Божества́./ <style>егоже</style> в се́рдцы, яко ковчег, прие́м страдалец,/ из гроба миро то́чит, и умащает верных ли́ца.</p>
				<p>
					<style>Светилен</style>
				</p>
				<p>
					<style>Подобен</style>: Свете неизме́нный</p>
				<p>Крестом вооружи́л еси Нестора,/ чрез о́наго Ли́еву разорив гордыню, Димитрие,/ на три́знищи, якоже Христос, отверзаеши копие́м ре́бра твоя,/ и́миже стадо твое храни.</p>
				<p>
					<style>Слава, и ныне</style>
				</p>
				<p>Господи, призира́яй на землю с небесе́/ и творя́й всю трясти́ся,/ избави ны от тру́са Богородицы молитвами,/ Юже даровал еси Христианом Предста́тельницу.</p>
				<p>
					<style>На хвалитех стихиры мученика, на 6, глас 4</style>
				</p>
				<p>
					<style>Подобен</style>: Яко до́бля</p>
				<p>Прободе́н быв, борца́ твоими ко́пиями уязви́л еси/ и ме́ртва сотворил еси, и неде́йственна,/ <style>егоже</style> зло́бы, Димитрие, нас избави,/ кре́пки на стра́сти му́чащия всегда содева́я священными твоими молитвами,/ Божественным страхом умиля́я сердца́/ и ду́ши наша, свя́те.</p>
				<p>Реку́ тя, испо́лнену вод духовных, ве́дяще, свя́те,/ молим, иста́явшия ду́ши наша страсте́й преступле́ньми/ милостию твоею многою свяще́нно ороси́,/ и омый су́щия в скве́рне,/ и премногих избави бед и вечнаго мучения.</p>
				<p>Яко звезда́ светле́йшая, на земли показался еси,/ чудес сияньми подсолнечную просвеща́еши всегда, Димитрие славне,/ мглы омраче́ния отгони́ молитвами твоими душ наших,/ и неду́ги исцели от любве совершающих твою память,/ сла́ва мучеников и похвала.</p>
				<p>
					<style>И́ны стихиры, глас 5</style>
				</p>
				<p>
					<style>Подобен</style>: Радуйся, постников:</p>
				<p>Прииди́, мучениче Христов, к нам,/ твоего требующим милостивнаго посеще́ния,/ и избави озло́бленны мучи́тельскими преще́нии и лютаго неи́стовства ерети́ческаго./ От <style>нихже</style>, яко пле́нницы и на́зи, гони́ми есмы́,/ от места на место часто преходяще, и заблуждающе в верте́пех и гора́х./ Уще́дри убо, прехвальне, и даждь нам осла́бу,/ утоли бурю и угаси́, еже на ны, негодова́ние,/ Бога моля́, подающаго миру велию милость.</p>
				<p>Стена́ тве́рдая нам,/ плене́ния вражия не убоявся, дан еси,/ варварская нашествия упражня́я и неду́ги утоляя,/ степе́нь неразруши́мый, и основание необори́мое,/ и градоде́ржец, насели́тель и поборник был еси твоему граду, Димитрие;/ <style>егоже</style> и ныне, всеблаженне, лю́те бедствующаго и обтяже́нна окая́нне,/ твоими молитвами спаси́,/ Христа моля́, подающаго миру велию милость. </p>
				<p>Вся́ку добродетель восприи́м, страстоте́рпческий лик яви́ся,/ отону́дуже нетленныя и блаженныя жизни наслаждение достойне насле́дова./ В немже досточу́дне украшаем, Димитрие,/ и подражанием Христовым почита́яся,/ и хваля́ся ра́венством копия́,/ проси́ прилежнее/ нас, почитающих тя, избавити от страсте́й и лю́тых обстояний,/ те́пле моля́ Подающаго миру велию милость. </p>
				<p>
					<style>Слава, глас 4</style>
				</p>
				<p>
					<style>Самогласен. Андрея Иеросолими́та</style>:</p>
				<p>Ко́пиями наследовавшаго Спасовых ребр благодать,/ прободенных копие́м,/ из <style>нихже</style> нам источает Спас жизни и нетления во́ды,/ Димитрия почти́м, премудраго во учениих и вене́чника в мученицех,/ кровию скончавшаго страдания тече́ние/ и чудесы́ просиявша всей вселенней,/ ревни́теля Владычня и ми́лостива нищелюбца,/ во многих и мно́гащи беда́х лю́тых фессало́няном предстателя./ <style>егоже</style> и ле́тнюю память почитающе,/ славим Христа Бога,/ де́йствующа его ра́ди всем исцеления.</p>
				<p>
					<style>И ныне, Богородичен</style>
				</p>
				<p>Избави ны от нужд наших, Мати Христа Бога,/ рождшая всех Творца,/ да вси зове́м Ти:/ радуйся, едино Предста́тельство душ наших.</p>
				<p>
					<style>Славословие великое. И отпуст</style>
				</p>
				<p>
					<style>На Литургии: Блаженны от канона трясения, песнь 3-я, на 4: и святаго песнь 6-я, на 4. Прокимен, глас 6:</style> Спаси, Господи, люди Твоя и благослови достояние Твое. <style>Стих</style>: К Тебе, Господи, воззову, Боже мой: <style>И святаго, глас 7</style>: Возвеселится праведник о Господе и уповает на Него. <style>Апостол трясе́ния, к Евреем, зачало 331, от полу́</style>. Братие, <style>егоже</style> любит Господь, наказует: <style>И святаго Апостол, к Тимофею, зачало 292. Аллилуиа, глас 4:</style> Боже, отринул ны еси: <style>Стих</style>: Стрясл еси землю и смутил еси ю. <style>И святаго</style>: Праведник, яко финикс, процветет: <style>Евангелие трясения, Матфея зачало 27. И святаго, Иоанна, зачало 52. Причастен</style>: Хвалите Господа с небес: <style>Другий</style>: В память вечную</p>
				<p>
					<style>ЗРИ Подобает ведати: <style>Аще</style> случится великомученика Димитрия Солунскаго и трясения в неделю</style>
				</p>
				<p>
					<style>В субботу вечера на малой вечерни стихиры воскресны и Богородицы по обы́чаю. На велицей вечерни по обычной кафизме </style>на Господи, воззвах: <style>стихиры воскресны 3, и трясения 3 (писаны на велицей вечерни, на стиховне), и Димитрия 4. Слава, Димитрия; И ныне, Богородичен 1-й, гласа. Прокимен дне. Чтения 3. На литии стихира храма и самогласны стихиры святаго. Слава, святаго; И ныне, Богородичен. На стиховне стихиры воскресны; Слава, Димитрия; И ныне, Богородичен по гласу святаго. На благословении хле́бов тропарь</style>: Богородице Дево: <style>дважды и Димитрия, единожды. (<style>Аще</style> же несть бдения</style>. По Отче наш: <style>тропарь воскресен: Слава, Димитрия; И ныне, трясения. На повечерии по Достойне и по Трисвятом, кондак Димитрия: Слава, и ныне, трясения.)</style>
				</p>
				<p>
					<style>На утрени</style>: На Бог Господь: <style>тропарь, воскресен, дважды; Слава, Димитрия; И ныне, трясения. По кафизмах седальны воскресны и Богородичны их. Таже полиелей. И тропари</style>, Ангельский собор: <style>Ипакои гласа; И седальны Димитрия, оба по единожды без Богородичнов; Слава, седален, иже по иолиелеи; И ныне, Богородичен его. Степенна и прокимен гласа. Евангелие воскресно</style>. Воскресение Христово: <style>Псалом 50, стихира воскресна. Канон воскресен со ирмосом на 4, и трясения на 4, и Димитрия на 6. Катавасия</style>: Отверзу уста моя: <style>По 3-й песни кондак Димитрия, и икос, и седален. По 6-й песни кондак и икос воскресен. Светилен воскресен, Слава, святаго: И ныне, трясения. На хвалитех стихиры воскресны 4, и Димитрия со славным 4, с припевы его. Слава, стихира Евангельская: И ныне,</style> Преблагословенна еси: <style>Славословие великое. По Трисвятом тропарь воскресен то́чию. Ектении, и отпу́ст, и час 1. На 1-м часе́ тропарь воскресен; Слава, трясения; И ныне, Богородичен часов.</style> По Отче наш: <style>кондак трясения. Сице и на прочих часех тропари и кондаки, пременяюще, глаголем точию воскресен тропарь непременно</style>
				</p>
				<p>
					<style>На Литургии: Блаженны гласа на 4 и трясения песнь 3, на 4, и Димитрия песнь 6, на 4. По входе тропарь воскресен, и трясения, и храма Богородицы, <style>Аще</style> есть, и Димитрия. Таже кондак воскресен и трясения. Слава, Димитрия; И ныне, Богородицы. <style>Аще</style> же несть храма Богородицы, и ныне, трясения. Прокимен трясения и святаго. Апостол трясения и Димитрия</style>. Аллилуиа, <style>глас 4:</style> Боже, отри́нул ны еси. <style>Стих:</style> Стря́сл еси землю: <style>И святаго</style>: Праведник, яко финикс, процветет: <style>Евангелие трясения и Димитрия. Причастен: </style>Хвалите Господа с небес: <style>И святаго:</style> В память вечную: <style>Ряд же Апостол и Евангелие чтем под зачало</style>
				</p>
				<p>
					<style>В той же день</style>
				</p>
				<p>
					<style>Преподобнаго Фео́фила, архиепископа Новгородскаго, </style>
				</p>
				<p>
					<style>в Дальних пещерах почивающаго</style>
				</p>
				<p>
					<style>Тропарь, глас 4</style>:</p>
				<p>Правило веры, и образ кротости,/ и воздержания известный учитель Христову стаду воистину был еси,/ уча е́ выну смирению,/ не мудрствовати<style>еже</style> высокая,/ сего ради стяжал, яже жела́ше,/ отче святителю Фео́филе,/ моли Христа Бога спастися душам нашим.</p>
				<p>
					<style>Кондак, глас 4</style>:</p>
				<p>Яко воистинну по имени своему ты,/ Боголюбезне святителю Фео́филе и преподобне, соблюдши,/ явися тебе Христос Спас,/ обещая ти Живот и Царствие Свое,/ в немже, <style>Днесь</style> ликуя, не забуди нас, рабов твоих.</p>
				<p>
					<style>В тойже день</style>
				</p>
				<p>
					<style>Святителя Анто́ния Вологодскаго</style>
				</p>
				<p>
					<style>Тропарь, глас 4</style>:</p>
				<p>Яже от юности, Богомудре, возследуя Христу,/ во бдениих и в пощениих пребывая,/ и паству, от Бога дарованную ти, добре пасый,/ и учений Божественных исполняя, и в жизненный путь наставляя:/ отнюду же и архиерейства саном почтеся,/ Церковь и люди возвеселил еси;/ и по преставлении своем чудес лучи испущаеши,/ недугом с верою приходящим к тебе исцеление подая,/ и слепу младенцу свет дарова,/ угодниче Христов, святителю Антоние,/ предстоя Престолу Христову с лики Ангельскими,/ с ними же моли Его о нас, притекающих к тебе/ получити от него оставление грехов и велию милость.</p>
				<p>
					<style>Кондак, глас 8</style>:</p>
				<p>Возвеселися Христова Честна́я Церковь,/ приимши тя в недра своя пастыря и учителя;/ мы же, вернии людие, прославляем Подавшаго ти благость неоскудну,/ яже твориши преславная чудеса./ Тем, святителю, не престай моля Христа, Емуже угодил еси,/ о нас хвалящих и чтущих тя, к тебе притекающих,/ подати милость зде и в день Судный, да зовем ти:/ радуйся, святителю Антоние, граду нашему похвала и утверждение.</p>
			</section>
		</section>
		<section>
			<title>
				<p>В 27-й день</p>
			</title>
			<section>
				<title>
					<p>Святаго мученика Не́стора</p>
				</title><p>
					<style>На Господи, воззвах: стихиры, глас 8</style>
				</p>
				<p>
					<style>Подобен</style>: О преславнаго чудесе:</p>
				<p>Не́сторе, страда́льче чу́дне,/ всеоружием Христовым себе обложи́л еси,/ чу́вственне убо Ли́ю спле́тся, того погуби́л еси,/ неви́димыми же неви́димаго стрела́ми велиа́ра/ ты запя́л еси и умертви́л еси./ Темже победы венце́м/ твою главу́ венча́ Великодарови́тый.</p>
				<p>Словесы́ Боже́ственными укрепля́ем, Не́сторе му́дре,/ истинно Димитрия мученика,/ гордаго мучителя му́жески умертви́л еси,/ и уме́ршаго и ад разо́ршаго/ испове́дав Бога Безсмертна,/ смерть неправедну подъя́л еси, славне./ Темже Жизнь, радуяся,/ некончаемую наследовал еси.</p>
				<p>Божественный юноша был еси,/ телесе красото́ю, мудре, сияя/ и благодатию Божественною укра́шен,/ и силою удобре́н./ Темже Ли́еву разори́в силу силою Вседержителя,/ радуяся, пострадал еси/ и лика́м счи́слился еси страдальцев,/ с нимиже, радуяся, нас поминай.</p>
				<p>
					<style>Слава, и ныне, Богородичен</style>:</p>
				<p>Тя молим, Пречистая,/ Предста́тельницу нашу:/ смуща́емыя в печа́лех не пре́зри/ до конца поги́бнути рабы́ Твои́,/ но ускори́ изъяти ны настоя́щаго гне́ва и печа́ли,/ о Богорадованная, Пресвятая Чистая,/ Ты бо наша еси стена́ и по́мощь необоримая.</p>
				<p>
					<style>Крестобогородичен</style>:</p>
				<p>Тя ви́дящи, пригвожда́ема на Кресте́, Иисусе,/ и стра́сти прие́млюща во́лею,/ Дева и Мати Твоя, Владыко,/ увы́ Мне, вопия́ше,/ Чадо Сладкое!/ Ра́ны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли вся изба́вивый милосе́рдием Твои́м.</p>
				<p>
					<style>Тропарь, глас 4</style>:</p>
				<p>Мученик Твой, Господи, Не́стор,/ во страдании своем венец прият нетленный от <style>Тебе</style> Бога нашего,/ имеяй бо крепость Твою,/ мучителей низложи,/ сокруши и де́монов немощны́я де́рзости:/ того молитвами/ спаси души наша.</p>
				<p>
					<style>На утрени</style>
				</p>
				<p>
					<style>Канон на 4, глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Колесни́цы фарао́новы и си́лу его/ вве́рже в мо́ре Крепкий во бра́нех,/ воспое́м песнь новую, яко прославися.</p>
				<p>На колесни́цу пла́менную твоею кровию, му́дре, радуяся, всел еси/ и к Небе́сней высоте́, иде́же Иисус Безлетный Свет,/ с радостию возше́л еси.</p>
				<p>Броня́ми мы́сленными веры тебе, Не́сторе, обложи́в,/ и крест, яко копие́, име́я в рука́х,/ вра́жия кре́пко ссекл еси полки́.</p>
				<p>Теплото́ю Христовы укрепля́ем любве́,/ внутрь вскочил еси в три́знище и вся разори́л еси Ли́евы ко́зни,/ и победу победи́тельну поста́вил еси.</p>
				<p>
					<style>Богородичен</style>:</p>
				<p>Зачала́ еси во чре́ве Собезнача́льнаго Отцу/ и родила́ еси, Неискусому́жная, паче естества́ пло́тию,/ пребы́вши Дева и́стинно, Чистая:/ темже Тя вси почитаем.</p>
				<p>
					<style>Песнь 3</style>
				</p>
				<p>
					<style>Ирмос</style>: Утвержда́яй гром и созида́яй дух,/ утверди́ мене́, Го́споди,/ да Тя пою́ и́стинно/ и творю́ во́лю Твою́,/ я́ко несть свят, я́ко Ты, Боже наш.</p>
				<p>Укрепи́вся держа́вою кре́пости вереи́ Сокруши́вшаго и а́дова врата́,/ со тща́нием в три́знище вшел еси/ и кре́пце сокруши́л еси вра́жия ко́зни.</p>
				<p>Ве́тхий пре́лести начальник под нога́ми твои́ми простре́ся,/ ю́ношески бо к посече́нию просте́рлся еси меча́, Не́сторе, мучеников похвало́:/ темже восхваля́ем тя.</p>
				<p>Предразру́шив горды́ню пребеззако́нников, Богу поже́рл еси, мучениче, жертву,/ кровь твою возме́здие свяще́нную Тому́ подая́:/ темже ти возмзди́ богатыми дарова́ньми.</p>
				<p>
					<style>Богородичен</style>:</p>
				<p>Еже от Ада́ма ро́да безобра́зие, внесе́нное сне́дию,/ во чреве Твоем носимый Иисус, Богородице,/ преесте́ственно назда́в,/ первую добро́ту подаде́ нам.</p>
				<p>
					<style>Седален, глас 4</style>
				</p>
				<p>
					<style>Подобен</style>: Вознесы́йся</p>
				<p>Не устраши́вся враго́в томи́тельства, ни ужа́сся плотски́х ран,/ но безбоя́зненно поте́кл еси к боре́нию, му́дре,/ нося́ непобеди́мое Креста́ Боже́ственное ору́жие./ Темже, внеза́пу льсти́ваго умертви́в, умерщвле́н был еси, Не́сторе,/ и жизни сподо́бился еси, Христу предстоя́.</p>
				<p>
					<style>Слава, и ныне, Богородичен</style>:</p>
				<p>Грехолюби́в сый, молю Тя, Безгрешнаго Бога рождшую,/ вземлющаго грехи́ мира, Пречистая:/ многогре́шную ду́шу мою уще́дрити и грехи́ моя мно́гия очи́стити,/ гре́шных  бо Ты еси очище́ние/ и спасе́ние верных, и заступле́ние.</p>
				<p>
					<style>Крестобогородичен</style>:</p>
				<p>От Безнача́льнаго Отца Рожде́ннаго,/ напосле́док Тя пло́тию Рождшая,/ на Кресте́ ви́сяща зря́щи, Христе, увы Мне, любе́знейший Иисусе, вопия́ше,/ ка́ко сла́вимый яко Бог от Ангел,/ от беззако́нных ныне челове́к,      Сыне, хотя́, распина́ешися,/ пою́ Тя, Долготерпели́ве.</p>
				<p>
					<style>Песнь 4</style>
				</p>
				<p>
					<style>Ирмос</style>: Услы́шах, Боже, слух Твой и убоя́хся,/ разуме́х дела́ Твоя и ужасо́хся, Господи,/ яко Твоего хваления испо́лнь земля́.</p>
				<p>Дими́триевыми озари́вся светолу́чными учении,/ е́ллинския суеты́ мрака отбегл еси/ и муче́ния све́том облиста́лся еси.</p>
				<p>Неве́рия сла́ное возмути́л еси море/ сла́достию твоея́, мучениче, благи́я веры,/ нечести́вых во́инства глубино́ю твоих крове́й потопи́л еси.</p>
				<p>Воздвиза́емо к жизни яви́лся еси дре́во,/ благопло́дием пита́я по́двиг твоих верных полноту́,/ Не́сторе Христов, мучеников хвала́.</p>
				<p>
					<style>Богородичен</style>
				</p>
				<p>Очистилище мне бу́ди грехо́в/ и даждь мне ру́ку по́мощи, бе́дствующему, Всесвятая Владычице,/ христиа́н твердое заступление.</p>
				<p>
					<style>Песнь 5</style>
				</p>
				<p>
					<style>Ирмос</style>: Утро светлое/ нам посли́ яко Благ/ и наста́ви ны в страх Твой, Владыко.</p>
				<p>Словесы́ Боже́ственнаго ра́зума по́мысл напои́в,/ муче́ния клас зрел, славне Несторе, израсти́л еси.</p>
				<p>Исцеле́нием слове́с твоих, о Дими́трие, мучениче Христов,/ безбожия беззаконие великое Нестор уста́вил есть.</p>
				<p>Ко врагу́ ви́димому спле́тся,/ Божию неви́димо по́мощь стяжа́л еси, Не́сторе сла́вне.</p>
				<p>
					<style>Богородичен</style>:</p>
				<p>Радуйся, Ро́ждшая Бога нашего без Се́мене;/ радуйся, Едина Богомати Пречистая;/ радуйся, Невесто Неневестная.</p>
				<p>
					<style>Песнь 6</style>
				</p>
				<p>
					<style>Ирмос</style>: Буря мя помышле́ний пости́гши,/ во глубину́ низвлачи́т мя безмерных грехов,/ но Ты, Упра́вителю Благи́й,/ предвари́в, упра́ви,/ яко пророка, и спаси мя.</p>
				<p>Печа́тию назна́менав твое сердце,/ до́блественно уязви́л еси мужества твоего копие́м сердце Ли́ево, страдальче./ И, радуяся, умерщвля́ешися за всех Жизнь, Иисуса.</p>
				<p>Яко жених, от черто́га плоти твоея, мудре, изшел еси,/ одеждами, истка́нными от крове́й твоих, мучениче, свяще́нных, ясно украша́ем,/ и Владыце предста́л еси Христу.</p>
				<p>Возвы́сив на ка́мени твоя но́ги благоче́стия,/ поста́ви Христос Жизни камень и напра́ви, Не́сторе, к Себе стопы́ твоя/ и враги́ твоя посрами́.</p>
				<p>
					<style>Богородичен</style>:</p>
				<p>Расто́ргни плени́цы моих прегрешений,/ Я́же Бога ро́ждшая, взе́млющаго мира грех, Дево Марие,/ на Тя бо надежду спасения возложи́х.</p>
				<p>
					<style>Кондак, глас 2</style>
				</p>
				<p>
					<style>Подобен</style>: Вышних ища́</p>
				<p>Страда́льчествовав до́бре, безсмертную славу насле́довал еси ныне,/ яко воин изря́дный Владыки был еси, молитвами Димитрия мученика:/ с ним убо, Несторе мудре, моля́ не престай о всех нас.</p>
				<p>
					<style>Ин кондак, глас 4</style>:</p>
				<p>Благоче́стия непобеди́маго во́ина/ и истине согла́сника и ору́жника/ вси по достоянию восхвалим Нестора великаго <style>Днесь</style>/ и к нему возопием:/ моли Христа Бога о всех нас.</p>
				<p>
					<style>Икос</style>:</p>
				<p>В путь Госпо́день от младе́нства ше́ствовал еси, треблаже́нне,/ и Того́ благоче́стно свиде́тельств возжеле́л еси,/ и, крест на ра́мена, Не́сторе Богому́дре, усердно взем,/ пре́лесть лю́тую идолонеи́стовства разори́л еси,/ сокруши́в и стер Ли́евы ко́зни и ловле́ния./ Темже верою притека́ем в твой кров, вопию́ще:/ пребога́те, моли́ Христа Бога о всех нас.</p>
				<p>
					<style>Песнь 7</style>
				</p>
				<p>
					<style>Ирмос</style>: Глаго́лавый на горе́ с Моисе́ом/ и о́браз де́вства явле́й в купине́,/ благослове́н еси, Боже отец наших.</p>
				<p>Озари́вый верных сердца́/ заре́ю подвиго́в страстоте́рпца,/ благослове́н еси, Господи, Боже отец наших.</p>
				<p>Нече́стия угаси́в пла́мень росо́ю крове́й твоих,/ Боже́ственный му́чениче Не́сторе, пое́ши:/ благослове́н еси, Господи, Боже отец наших.</p>
				<p>Же́ртву жи́ву в воню́ благово́ния Господу принес,/ му́чениче Не́сторе,/ благослове́н еси, взыва́л еси, Господи, Боже отец наших.</p>
				<p>
					<style>Богородичен: </style>
				</p>
				<p>Святе́йши Херуви́м яви́лася еси,/ ро́ждшая Пресвятое Бога Слово, Всесвятая Владычице,/ нас освяща́ющаго.</p>
				<p>
					<style>Песнь 8</style>
				</p>
				<p>
					<style>Ирмос</style>: Земля́ и вся, яже на ней,/ мо́ре и вси исто́чницы,/ Небеса́ небе́с, свет и тьма, мраз и зной,/ сы́нове челове́честии,/ священницы, благослови́те Господа/ и превозноси́те Его во веки.</p>
				<p>Земля кровь твою честну́ю прия́т, пролия́вшуюся за Христа,/ Небеса же ду́шу, якоже невесту укра́шену,/ мучеников же ли́цы и праведных всех ду́си радостию срето́ша тя, мучениче.</p>
				<p>О души́ твоея Боголюби́выя,/ смерть привре́менную в ничтоже вмени́вшия,/ но<style>еже</style> жити в Господе избравшия!/ О Божественнаго му́жества, нему́жества врагов крепча́йша!/ Не испове́дающих бо Христа обличи́л еси.</p>
				<p>По́двигом твоим добрым подвиза́вся,/ течение истинно, мучениче, скончал еси, му́дре,/ и соблю́л еси твою веру;/ про́чее тебе венец правды лежит, <style>егоже</style> тебе пода́ст Христос во веки.</p>
				<p>
					<style>Богородичен</style>:</p>
				<p>Не убою́ся врагов ловле́ний, Тя имея помощь,/ не убою́ся злых, к Тебе прите́к, Богороди́телънице,/ в Тебе бо хвалю́ся и в Тебе прейду́, Чистая, сте́ну греха́,/ спа́сся молитвами Твоими.</p>
				<p>
					<style>Песнь 9</style>
				</p>
				<p>
					<style>Ирмос</style>: Яко сотвори́ Мне вели́чия Сильный/ и свя́то Имя Его,/ и милость Его в род и род боя́щимся Его.</p>
				<p>Багряни́цу, от кро́ве твоея очервле́ну, священно оде́ял еси/ и, держа́ в десни́це, якоже скиптр, крест,/ ца́рствуеши со Христом, Не́сторе блаже́нне.</p>
				<p>Зрел грозд явился еси лозы́ мы́сленныя,/ точи́лы же мучения изгне́тся,/ умиле́ния нам вино источи́л еси, при́сно хва́лящим тя.</p>
				<p>Лику́я со Ангелы пред лице́м Иису́совым и Славы насыща́лся Того́,/ творя́щих твою верно, Не́сторе, память честну́ю при́сно поминай.</p>
				<p>
					<style>Богородичен: </style>
				</p>
				<p>Света явилася еси прия́телище,/ разори́вшаго мглу дре́вняго неразу́мия и́стинно,/ свяще́ния храм, златы́й светильник, Небес вы́шши, Чистая.</p>
				<p>
					<style>Светилен</style>
				</p>
				<p>
					<style>Подобен</style>: Жены́, услы́шите</p>
				<p>Безбожнаго велича́ние и вра́жию горды́ню/ Креста силою и молитвами Димитрия, славнаго мученика, низложи́л еси,/ пе́рвее, Не́сторе, стра́сти победи́в,/ и мученик изря́ден явился еси Христо́в, му́дре страда́льче.</p>
				<p>
					<style>Слава, и ныне, Богородичен</style>:</p>
				<p>Яко оружие непобедимое и сте́ну необориму,/ и столп веяния крепости, и спасения пристанище,/ и Божественное основание воистинну,/ и мост, преводяй от земли к Небесным,/ поем Тя, Богородице, Тобою спасаемии.</p>
				<p>
					<style>На Литургии: прокимен, глас 4:</style> Святым, иже суть на земли Его, удиви́ Господь вся хотения Своя в них. <style>Стих</style>: Предзрех Господа предо мною выну: <style>Апостол к Ефесеом, зачало 233. Аллилуия, глас 4</style>: Воззваша праведнии, и Господь услыша их. <style>Стих</style>: Многи скорби праведным: <style>Евангелие от Луки, зачало 106. Причастен:</style> В память вечную</p>
				<p>
					<style>В той же день</style>
				</p>
				<p>
					<style>Преподобнаго Не́стора Летопи́сца,</style>
				</p>
				<p>
					<style>в Ближних пещерах почивающаго</style>
				</p>
				<p>
					<style>На вечерни</style>
				</p>
				<p>На Господи, воззвах<style>: стихиры, глас 4</style>
				</p>
				<p>
					<style>Подобен:</style> Яко до́бля</p>
				<p>Времена́ и ле́та достопа́мятных дея́ний,/ подвиги и труды Богоносных отец,/ Несторе блаженне, напису́я,/ любовию возгорелся еси ко у́мному желанию/ и, яко добр ученик показа́вся,/ последовал еси стопа́м первоначальных;/ еще же в жизни сей избрал еси часть благую,/ сущую и ныне с тобою./ Тоя́ и нас причастники сотвори молитвами твоими,/ усердно поющих память твою.</p>
				<p>Словеси́ Божественных писаний,/ подвиги Ангельски поживших в книгу неле́ностно напису́я,/ написал еси в книзе сердца твоего память будущаго воздаяния,/ тем имя твое и́маши напи́сано в Книзе Животней;/ но, о блаже́ннейший отче, моли о нас,/ да и мы обрящемся в Книзе Животней напи́санни,/ чтущии твоея любве́ воспоминание.</p>
				<p>Премудрости духовныя разум имети хотя, преподобне,/ пришел еси к великим отцем,/ от <style>нихже</style> научился еси Небесных разумений;/ тем Ангельски во плоти пожив,/ просиял еси, яко мысленное утро,/ и ныне, сын дне и причастник света сущи,/ не престай, прилежно молящи от тли и бед избавитися/ верою поющим всечестну́ю память твою.</p>
				<p>
					<style>Слава, глас 6: </style>
				</p>
				<p>Скрижаль Духу Святому/ угото́вав сердце твое, Не́сторе отче наш,/ душу твою украси́л еси чистотою и смирением,/ избранием вольныя нищеты́,/ бдением, и послушанием, и молением непрестанным/ и написал еси тростию целомудрия своего,/ не от внешния философии, но духовнаго разума,/ святоле́пная жития первонача́льных отец Печерских,/ непрестанное желание име́яй к Богу,/ обрел еси, <style>егоже</style> иска́л./ И ныне, яко сцарствуя Безконечному Свету,/ моли спастися душам нашим.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>На стиховне в Октоихе</style>
				</p>
				<p>
					<style>Слава, глас 5</style>:</p>
				<p>Пророческое рече́ние исполнил еси, Не́сторе преподобне,/ возвещая нам писанием дела Божия,/ глаголя с Дави́дом в псалме:/ помянух дела Господня и от начала чудеса Твоя, Боже,/ яже в начале обители Твоея Матере видев, почуди́хся,/ позна́нну творю последнему роду/ в преподобных силу Твою:/ сию мы от твоих писаний, преблаженне, увидевше,/ лобызаем труды твоя,/ ублажаем пе́сньми память твою,/ и в Вышних Сущему псаломское пение приносим:/ Ты еси Бог, творяй чудеса.</p>
				<p>
					<style>И ныне, Богородичен по гласу</style>
				</p>
				<p>
					<style>или Крестобогородичен</style>
				</p>
				<p>
					<style>Тропарь, глас 4</style>:</p>
				<p>Великих князей русских деяния/ и преподобных отец Печерских жития и чудеса написа́вый,/ свое же, Богомудре Несторе, многих ти ради добродетелей имя/ напи́сано на Небеси стяжа́вый,/ моли и нам написатися в Книги Животныя.</p>
				<p>
					<style>Ин тропарь, глас 4</style>:</p>
				<p>Времена́ и ле́та достопа́мятных дея́ний,/ по́двиги и труды́ Богоно́сных отец,/ Не́сторе прему́дре, напису́я,/ любо́вию возгоре́лся еси после́довати стопа́м первонача́льных,/ с нимиже не преста́й моли́тися Христу Богу,/ спасти́ся душа́м нашим.</p>
				<p>
					<style>Канон преподобному, глас 4</style>
				</p>
				<p>
					<style>Песнь 1 </style>
				</p>
				<p>
					<style>Ирмос</style>: Ли́цы Изра́ильстии/ невла́жными стопами/ понт Че́рмный и влажную глуби́ну прогна́вше,/ всадники триста́ты враги видяще в ней погруже́ны,/ с веселием пояху:/ пои́м Богу нашему, яко прославися.</p>
				<p>Ли́цы и́ночестии, в летней памяти Богоноснаго отца стеци́теся усердно к святей пещере/ и, любовию кланяющеся ра́це мощей Нестора любомудраго,/ воспойте Богу, яко во святых Своих славно просла́вися.</p>
				<p>Лико́м и́ноческим сочета́ющуся и в днешний день память твою воспети дерзающу,/ мне, паче всех грубейшему, молитвами твоими способствуй, Несторе святе,/ Бог бо в тебе дивно просла́вися.</p>
				<p>Лико́м Ангельским причте́н быти хотяй,/ лико́м равноангельным во пло́ти причта́лся еси, отче,/ от <style>нихже</style> Ангельскому житию научи́вся, возшел еси к умному желанию:/ темже тя чтим, яко Бог в тебе дивно прославися.</p>
				<p>
					<style>Богородичен:  </style>
				</p>
				<p>Ли́ки святых и преподобных отец с ли́ки Ангельскими предстояще,/ сла́вите Рождшую всех святых Святе́йшее Слово;/ сла́вити же <style>Днесь</style> Божию Матерь и нам земным помози́те, Та бо от всех дивно просла́вися.</p>
				<p>
					<style>Песнь 3</style>
				</p>
				<p>
					<style>Ирмос</style>: Лук сильных изнемо́же,/ и немощству́ющии препоя́сашася силою:/ сего ради утверди́ся в Господе сердце мое.</p>
				<p>Предложение твоего ума бе, аки лук напряже́н, отче,/ живы́й бо во юдо́ле сей плачевней, восхождение имел еси в сердце своем выну к Богу;/ и мне убо, жизнь свою веду́щу выну в печалех, Не́сторе,/ помози, моля́ся о мне, да возвеселится о Господе сердце мое.</p>
				<p>Седмьнадесятоле́тен сый, мысленне приял еси мужа совершенна возраст:/ просиял бо еси, аки в старческих седи́нах, де́лы благи́ми,/ сия и во мне испра́ви, блаженне, и возвеселится о Господе сердце мое.</p>
				<p>Чистоту и смирение глубо́ко к нищете прием,/ возлетел еси, святе, аки крило́ма, на го́ру и́ноческих добродетелей;/ отню́дуже, усмотри́в во мгновении ока преходя́щ мира сего образ,/ и паче в любовь Божию впери́л еси сердце твое.</p>
				<p>
					<style>Богородичен</style>:</p>
				<p>Сад чистоты Рождшая, плодо́м сего, верующих Тя быти Матерь Божию, напита́ла еси обильно;/ и мне убо, верою покланяющемуся Тебе, Богоневестная Дево,/ даждь от сего плода поне́ мало вкусити,/ да печальное возвеселится сердце мое.</p>
				<p>
					<style>Седален, глас 4</style>:</p>
				<p>От великих отец упра́влен в благия нравы/ и в юности весь Бо́гови присоединився,/ плотски́я похоти умертви́л еси поще́нием кре́пким,/ дух оживи́л еси наде́ждою благ вечных;/ Ангельски на земли     пожи́в,/     со Ангелы ныне водворяешися,/ тем тя почитаем, Несторе блаженне.</p>
				<p>
					<style>Слава, и ныне, Богородичен</style>:</p>
				<p>Страшных чудес несказа́нный образ вижду в Тебе, Пречистая Дево,/ яко Бога зачала еси и Необыме́ннаго объяла еси утробою Твоею,/ но какова се бысть тайна, не испыту́ю,/ паче же верую и со страхом ублажаю Тя, поющи:/ радуйся, Бога Невместимаго пространное селение.</p>
				<p>
					<style>Песнь 4</style>
				</p>
				<p>
					<style>Ирмос</style>: Услыша́х славное смотрение Твое, Христе Боже,/ яко родился еси от Девы,/ да от лести изба́виши зовущия:/ слава силе Твоей, Господи.</p>
				<p>Услышав славная и предивная на горе Пече́рской, пришел еси тамо, преподобне,/ и, видев с огнем и росо́ю низходящую благодать Божию в начале основания церкве,/ юн еще сый, со старцы воспел еси:/ слава силе Твоей, Господи.</p>
				<p>Бо́льшую и соверше́ннейшую в души твоей скинию творя Духу Святому,/ любезным восприятием за́поведи от Богоносных отец позлатил еси о́ну, Несторе святе:/ тем, яко в красный чертог, прии́де и обитель в тебе сотвори Отец с Сыном и Духом.</p>
				<p>Аки сладкое млеко́, учение отец Богоносных прием, слово де́лом исполнил еси, блаженне,/ и исполнен был еси Вышния Премудрости, юже и мы от писаний твоих чтуще,/ увеселя́ем ду́ши наша ве́дением на сих горах бывшия Божия благодати.</p>
				<p>
					<style>Богородичен</style>:</p>
				<p>Сладкое млеко́ покаяния и нектар Небесный умиления/ песни любовию Тебе приносящим, подаеши, Чистая Отроковице,/ яже и аз, страхом одержим, любовию же движим, приношу Ти, Владычице, и молю:/ услади сердце мое, Сладкаго Иисуса Христа моего рождшая.</p>
				<p>
					<style>Песнь 5</style>
				</p>
				<p>
					<style>Ирмос</style>: От света пресеки́й Первородный Свет,/ яко во свете дела поют Тя, Христе, Соде́теля,/ во Свете Твоем пути наша напра́ви.</p>
				<p>От света лестнаго любве́ удалився,/ желанием вожделел еси, Несторе, великих отец стопам, нравом и учениям последовати:/ сим даждь и нам прилежа́ти, и во свете дея́ний о́ных молитвами твоими пути наша направи.</p>
				<p>Глубоким смирением огражде́н сый, преподобне,/ высото́ю тщеславия ходящаго врага низве́рг, ногами попрал еси;/ хода́тайством твоим к Богу, отче, даждь и нам смирение и во о́ном стопы наша напра́ви.</p>
				<p>Ангельски жизнь свою управльша, вси тя, аки Ангела Божия, име́яху;/ тем и на диа́конский степе́нь взы́ти сподобился еси, в немже до́бре шествие свое управив,/ и наша пути во святыни, Несторе, управи.</p>
				<p>
					<style>Богородичен</style>:</p>
				<p>Путь рождшая Жизни, Всесвятая Дево,/ стезями соблазн ходящих яко Милосердая наставляеши на стези правды;/ и мене, заблуждающаго, Владычице, не пре́зри,/ но яко рождшая Наставника заблуждшим, во Свете Его пути моя направи.</p>
				<p>
					<style>Песнь 6</style>
				</p>
				<p>
					<style>Ирмос</style>: Внегда скорбе́ти ми,/ возопих ко Господу,/ и услыша мя Бог спасения моего.</p>
				<p>В преподобии и правде чин свой управля́я, храм Духу Святому весь сотворился еси,/ и, вшед в храм нерукотворенный, Престолу Вышняго предстои́ши;/ и мне, хотящему быти тамо, молитвами твоими, отче, помози́,/ молю тя, молитвенника спасения моего.</p>
				<p>Краснаго сада Де́лателя Небеснаго кра́сное был еси прозябе́ние,/ кра́сными бо де́лы украше́н, благия плоды, <style>ихже</style> ныне благоухание обоняем, возрастил еси;/ молю убо тя, блаженне, подаждь сия в дар и мне от Бога Спаса моего.</p>
				<p>От труда подви́гов твоих, Несторе преподобне, многия излив по́ты, напоил еси ниву души́ твоея/ и, израстив добродетелей кла́сы, пожина́еши ныне рукоя́ти, живы́й во веки в Небесных кро́вех;/ в <style>нихже</style> и мне быти моли Христа Спаса моего.</p>
				<p>
					<style>Богородичен</style>:</p>
				<p>Насе́янная Духом Отчим земле́ святая, радуйся, яко прозябла́ еси нам Древо благосенноли́ственное;/ зноем мя страсте́й опале́нна под сень о́наго приведи, Владычице,/ молю Тя яко Ходатаицу спасения моего.</p>
				<p>
					<style>Кондак, глас 2</style>:</p>
				<p>Яко сый Богоноснаго Феодо́сия ученик/ и истинный жития того подражатель,/ первый честны́х его мощей самови́дец быти сподобился еси,/ яже с прочиими святолепно прене́с,/ насле́дил еси с темиже Царство Небесное,/ еже получи́ти и нам, чтущим тя, Го́сподеви моли́ся.</p>
				<p>
					<style>Песнь 7 </style>
				</p>
				<p>
					<style>Ирмос</style>: Авраа́мстии иногда в Вавилоне отроцы/ пе́щный пламень попра́ша,/ песньми взывающе:/ отец наших Боже, благословен еси.</p>
				<p>Авраа́мовым стопа́м последуя, святе, исполнением заповедей принесл еси, якоже он Исаа́ка, чист ум Владыце,/ сего ради от жизни сея́ прешел еси в землю, точа́щую безконечную сладость,/ идеже и мне моли быти, Несторе, собеседниче Богоносных отец наших.</p>
				<p>От стра́стнаго мира сего преставлься, прешел еси в безстрастный мир,/ иде́же в мире с сына́ми мира живы́й, и нас, в мире сем сущих, не отступай,/ моля Творца своего, да сопричастницы тебе будем, пою́ще:/ Боже, благослове́н еси.</p>
				<p>Не уклони́л еси се́рдца своего в словеса лукавствия в жизни сей многомятежней, преподобне,/ тем и возду́шных духо́в лукавствия безмятежно прошед, к Небесным врато́м доспе́л еси:/ яже и нам отве́рзти потщися молитвами твоими, да и мы с тобою поем:/ Боже, благословен еси.</p>
				<p>
					<style>Богородичен:  </style>
				</p>
				<p>Уклони́хся от стези правды и не хождах ногама моима на пути пра́вы,/ но на стремни́нах страсте́й заблуждающе, уязви́х плесне́ мои тернием греха,/ обаче и храмля́я, притекаю к Твоей благости и молюся:/ Владычице, исцели мя, Ты бо еси души́ моея врачевание.</p>
				<p>
					<style>Песнь 8</style>
				</p>
				<p>
					<style>Ирмос</style>: В Вавилоне о́троцы/ Божественною распала́еми ре́вностию,/ мучителя и пламене преще́ние му́жески попра́ша,/ и посреде́ огня вве́ржени, ороша́еми, пояху:/ благословите вся дела Господня Господа.</p>
				<p>Силою духовною укрепле́н, прелетел еси, Богомудре, крило́ма твоих добродетелей к Горним,/ и по ле́тех сих живеши ныне, идеже ле́та не оскудевают,/ к нимже и нам доспе́ти моли́, поющим:/ благословите вся дела Господня Господа.</p>
				<p>От дому Божия Матере прешел еси, Несторе, в Дом Божий, всесветя́щийся Иерусалим,/ и, Ангелом в числе граждан Небесных сожительствуя, ходатайствуй и нам темже причтенным быти,/ в памяти твоей поющим песньми Господа.</p>
				<p>
					<style>Троичен</style>:</p>
				<p>Троическое Едино Естество: Отче, и Сыне, и Душе Святый, Едино Царство, силу и власть имущее,/ нас от власти князя тьмы избави, молитвами Богоносных отец наших Печерских,/ с нимиже и Нестора приводим Ти в молитву <style>Днесь</style>,/ благословяще Тя во веки, Господа.</p>
				<p>
					<style>Богородичен</style>:</p>
				<p>Троическому предстоящи Престолу, Мати Дево, и славу Триипостаснаго Божества выну зрящи,/ моли́ся за ны грешныя, да и мы Небесныя Славы не лишимся,/ песньми Тя славяще и из Тебе рождшагося Господа.</p>
				<p>
					<style>Песнь 9</style>
				</p>
				<p>
					<style>Ирмос</style>: Рождество Твое нетленно яви́ся,/ Бог из боку́ Твоею про́йде,/ яко Плотоно́сец явися на земли/и с человеки поживе́,/ Тя, Богородице, тем вси величаем.</p>
				<p>Отшел еси в селения праведных и духом предстоиши Присносу́щному Свету;/ при́зри убо на ны, живущия в се́лех многомятежнаго мира,/ и пособствуй сущим во бра́нех, Несторе блаженне,/ яко песньми тя ныне величаем.</p>
				<p>С нимиже любовь стяжал еси живы́й телом, с сими, и духом изше́д, сожительствуеши не отлучен,/ якоже показу́ют мощи твоя, преподобне, со святыми в пещере лежащия,/ с нимиже предстани о нас молящися Богу, память твою величающих.</p>
				<p>Любит милость и истину Господь,/ и ты, преблаженне, подо́бяся Тому, милостивый буди хода́тай о спасении нашем,/ да тебе ради и мы, обретше благодать, не отпаде́м вечныя славы,/ яко успение твое святое песньми величаем.</p>
				<p>
					<style>Богородичен</style>:</p>
				<p>Любит всех Владыка ходатайство Твое, Пречистая Дево, и молитвы Твоя о человечестем роде прие́млет;/ моли́ся убо и о нас, рабех Твоих, Всецарице, да улучи́м милость в день Судный,/ выну бо Тебе яко Хода́таицу, кланяющеся, величаем.</p>
				<p>
					<style>На стиховне в Октоихе</style>
				</p>
				<p>
					<style>Слава, глас 2</style>:</p>
				<p>Предочи́стився и́ноческими деянии, преподобне,/ сосуд че́стен сотворился еси Духа Святаго:/ от Негоже приял еси благодать неоску́дну/ всем, с верою к тебе притекающим, посо́бствовати в ско́рбех./ И ныне убо нам, к раце мощей твоих припа́дающим,/ помощник неотступен буди,/ пособствуя невидимо на борю́щияся с нами,/ и моли Творца всех и Бога/ подати нам грехов прощение/ и милость улучити в день Судный,/ блажащим память твою, Несторе Богомудре.</p>
				<p>И ныне, Богородичен или Крестобогородичен.</p>
				<p>В тойже день</p>
				<p>
					<style>Святаго благовернаго князя Андре́я Смоле́нскаго,</style>
				</p>
				<p>
					<style>Переяславскаго чудотворца</style>
				</p>
				<p>
					<style>На малой вечерни</style>
				</p>
				<p>
					<style>Стихиры на 4, глас 8: </style>
				</p>
				<p>Преблаже́нне кня́же Андре́е,/ от юности потща́лся еси непорочно ста́ти в день Судный,/ отри́нув вся́кая сладостра́стия,/ и труды и терпением собрав богатство духовное,/ просветил еси душевную свещу́ твою/ и, радуяся, к Богу восте́кл еси:/ Емуже предстоя, моли спастися душам нашим.</p>
				<p>Богоблаже́нне княже Андре́е,/ возненавидев вре́менная Царствия ради Небеснаго,/ плотски́я страсти умертви́л еси духом./ Богоуго́дно же подвизався и вражия ко́зни попра́в,/ на высоту добродетелей востекл еси/ и от земли́ к Богу преставился еси,/ победы венец от Него восприи́м:/ Емуже с ли́ки праведных предстоя,/ моли спастися душам нашим.</p>
				<p>Богодухнове́нне княже Андре́е,/ потща́вся победи́ти се́ти лукаваго,/ вводящия в неверие и слабости всех прелестей мира сего,/ дарование Святаго Духа восприял еси:/ показався же юро́д быти миру, но Христу мудр быв,/ подвизался еси Царствия ради Небеснаго, еже и достигл еси./ И ныне со Ангелы ликовству́я,/ Спасу молися спастися душам нашим.</p>
				<p>
					<style>Слава, глас 8. Самогласен</style>:</p>
				<p>Возлюбив Небесная и возненавидев земная,/ за уме́ты вся вменил еси, тесным и ско́рбным шествуя путем,/ победи́л еси стра́сти мира сего,/ в терпении и страдании храбр воин яви́вся,/ разори́л еси вся хитроплете́нныя ко́зни вра́жия,/ поче́рп же желание от источника благодатнаго/ и всесовершенно Божией во́ли себе предложи́в,/ возымел еси, княже Андре́е, дерзновение ко Христу Богу,/ <style>егоже</style> моли помиловати души наша.</p>
				<p>
					<style>И ныне, Богородичен</style>:</p>
				<p>Небесная поют Тя,/ Обрадованная Мати   Безневестная,/ и мы славословим неизсле́дованно Рождество Твое,/ Богородице Дево, моли спастися душам нашим.</p>
				<p>
					<style>На стиховне стихиры, глас 2</style>
				</p>
				<p>
					<style>Подобен</style>: Доме Евфрафов</p>
				<p>Дом чистоты, досточу́дне Андре́е, был еси,/ пи́щи многия телеснаго добролю́бия/ от младе́нства возненавидев,/ будущия ради жизни.</p>
				<p>
					<style>Стих</style>: Пра́ведник, яко фи́никс, процвете́т/ и яко кедр, иже в Ливане, умножится.</p>
				<p>Дом Духа Святаго был еси,/ святе княже Андрее,/ дом бо родителей оставив,/ жилища Небесная получил еси,/ идеже со Ангелы ликовствуеши.</p>
				<p>
					<style>Стих</style>: Насаждени в дому Господни,/ во дворех Бога нашего процветут.</p>
				<p>Дом Христова благодая́ния, Богодухнове́нне, был еси,/ богатство бо сокрове́нно в души́ имел еси./ Сего ради лучи́ светлыя благодати/ возсиява́еши душа́м нашим.</p>
				<p>
					<style>Слава, глас 5</style>:</p>
				<p>Приклонил еси главу́ твою/ от юности твоея́ к Божественному званию,/ преблаженне княже Андре́е,/ и, взем крест, последовал еси Христу:/ расто́ргнув сети вражия/ и попра́в всю гордыню его,/ разум прав стяжал еси,/ посреде́ же молв живы́й/ и с до́льними ходя́й плотию,/ духом всегда Го́рняя видети желал еси/ и скоро востекл еси к венцу вышняго звания:/ моли спастися душам нашим.</p>
				<p>
					<style>И ныне, Богородичен</style>:</p>
				<p>Блажи́м Тя, Богородице Дево,/ и славим Тя ве́рнии по до́лгу:/ град непоколеби́мый, сте́ну необори́мую,/ твердую Предстательницу и Помощницу,/ и прибежище душ наших.</p>
				<p>
					<style>Таже</style> Ныне отпущаеши: <style>Трисвятое, и по </style>Отче наш:<style> тропари святаго, писаны на благословении хлебов</style>.</p>
				<p>
					<style>На велицей вечерни</style>
				</p>
				<p>Блажен муж: <style>первый антифон.</style></p>
				<p>На Господи, воззвах<style>: поем стихов 8, глас 1</style>
				</p>
				<p>
					<style>Подобен</style>: Небесных чино́в ра́дование</p>
				<p>Ра́йския добро́ты сматря́я,/ земныя добро́ты возгнуша́лся еси,/ блаженне княже Андрее,/ возжелав жития́ Небеснаго,/ еже и получил еси:/ моли спастися душам нашим.</p>
				<p>Разумом Богомудрым отечество твое оста́вил еси,/ странствуя те́лом на земли́,/ Небесная духом взира́л еси,/ <style>ихже</style> и достигл еси,/ моли спастися душам нашим.</p>
				<p>Земна́го черто́га лише́н был еси,/ получи́в житие Черто́га Небеснаго,/ с Вышними лики Троице предстои́ши,/ Юже о нас моли, княже Андрее Богоблаженне,/ твою святую память почитающих.</p>
				<p>В дому́ чу́днаго Николая странно водвори́вся,/ Божественному престолу непорочно послужил еси,/ и Небеснаго Престола стоя́ние получи́в,/ невече́рним Светом обогати́лся еси,/ просвети́ убо нас, творящих святую память твою.</p>
				<p>
					<style>Ины стихиры, глас 8. Самоподобен</style>:</p>
				<p>Преподобен и праведен,/ че́стен же и Боже́ствен светильник явился в Росси́йстей стране:/ сияя бо в Богоспаса́емом граде Переяславле чудесы́,/ мно́гия стра́сти и неду́ги отгоня́я,/ всех верных исцеляет Богомудрый Андре́й/ и мо́лится Го́сподеви/ помиловатися душам нашим.</p>
				<p>Иго Господне от юности взем/ и крест терпения на себе возложи́в,/ Евангельски Христу после́довал еси/ и, в мире жи́тельствуя,/ Божественная во сто трудо́в уплодоноси́л еси./ И был еси светильник, сия́я гра́ду твоему чудесы́,/ <style>егоже</style> от враг ви́димых и невидимых невреди́м сохраня́й/ и моли́ся Господеви/ помиловатися душам нашим.</p>
				<p>Богому́дренно прешел еси телесную тесноту́/ с кро́тостию духа и смиренным терпением,/ ныне же сия́еши многими чудесы́,/ преславная всем верным подая́ исцеления, предстоиши бо Престолу Влады́чню,/ блаженне княже Андре́е,/ и мо́лишися помиловатися душам нашим.</p>
				<p>Страннолюби́в и уве́тлив,/ якоже древле Авраам Вышняго дойде́ светлаго селения,/ в немже, блаженне княже Андре́е,/ предстоя́, сияеши, яко солнце./ Темже и нас просвети́,/ ныне чтущих пресветлое твое торжество.</p>
				<p>
					<style>Слава, глас 8</style>:</p>
				<p>Прииди́те, вси вернии христиане,/ согла́сно ублажи́м и достойно почти́м/ блаженнаго Андре́я, Богомудраго князя Смоленскаго,/ еже бо измла́да подвиза́вся,/добродетели прилежа́, явился сосу́д Пресвятаго Духа,/ и ныне то́чит нам непрестанно мно́гая исцеления:/ темже с верою вси приходяще к нему/ и похвальная вопиюще, сице глаголем:/ радуйся, земны́й Ангеле и Небесный человече;/ радуйся, свети́льниче пресветлый, осиява́яй град Переясла́вль чудесы́ твоими./ Темже мо́лим тя:/не преста́й моли́ти Христа Бога/ о совершающих и чтущих верою и любовию/ приснора́достную и всепра́зднественную память твою.  </p>
				<p>
					<style>И ныне: Богородичен</style>: Царь Небесный за человеколюбие: <style>Таже вход, прокимен дне. Чтения три, преподобническая (зри страницы 791- 792).</style></p>
				<p>
					<style>На литии стихиры, глас 2</style>:</p>
				<p>Те́сным и прискорбным ше́ствовал путе́м,/ достигл еси Райския широты́,/ ныне же наслажда́ешися Небесныя пи́щи,/ и венце́м страдания венчаешися от руки Вседержителя./ <style>егоже</style> моли́, блаженне княже Андре́е,/ о<style>еже</style> сохрани́тися гра́ду твоему от враг ненаве́тну/ и душам нашим дарова́ти велию милость.</p>
				<p>Ле́гкостию крил прелете́в от многомяте́жнаго мира,/ в небу́рное и тихое пристанище достигл еси,/ заступая от напа́стей вся призыва́ющия тя верно:/ покрыва́й убо и нас, притекающих в храм твой,/ преблаженне княже Андрее,/ и спаси стадо твое, ко Господу молитвами твоими.</p>
				<p>Яко солнце светоза́рное,/ добродетельнаго ради твоего жития́ всюду просиял еси:/ грады же Смоленск и Переясла́вль, <style>ихже</style> прославил еси,/ трубы́ велегласнее вопиют, проповедуя,/ имуще тя процве́тша чуде́с источника неисчерпа́емаго/ и изобильно всем подаю́ща различна дарова́ния чудес./ Темже молим тя, преблаженне и чудоно́сче княже Андре́е,/ испроси́ молитвами твоими у Христа Бога,/ еже дарова́ти пособие на ва́рвары,/ и нам, иже твое успение че́стно празднующим,/ очищение и спасение душ наших.</p>
				<p>
					<style>Слава, глас 8</style>:</p>
				<p>Добродетелей твоих, Богому́дре,/ исправле́ния уясни́ша верных сердца́,/ кто бо слы́шав безмерное твое смирение,/ терпению не удиви́тся,/ еже ко всем кротость и беззло́бие,/ к скорбящим ми́лование,/ к су́щим в беда́х ско́рое поможе́ние,/ к путешествующим благое поспеше́ние/ и к плавающим немяте́жное оти́шие./ Всех во всем предваряеши, досточу́дне Андре́е,/ и ныне неувядаемым венце́м венчался еси/ от руки Вседержителя Бога,/ <style>егоже</style> моли помиловатися душам нашим.</p>
				<p>
					<style>И ныне,</style>
				</p>
				<p>
					<style>Богородичен</style>
				</p>
				<p>Владычице, приими молитвы раб Твоих,/ и изба́ви нас/ от всякия ну́жды и печали, Тебе величающих.</p>
				<p>
					<style>На стиховне стихиры, глас 4</style>
				</p>
				<p>
					<style>Подобен</style>: Яко до́бля</p>
				<p>Яко дом душе́вный яви́лся еси во граде Переясла́вле,/ светя́щийся благодатию, и чудесными дея́нми просвещая всех,/ и сохраня́я невреди́м свой град от всех наве́т вра́жиих,/ спасая же ве́рных/ ко Господу молитвами твоими.</p>
				<p>
					<style>Стих</style>: Честна́ пред Го́сподем/ смерть преподобных Его.</p>
				<p>Добродетельным твоим житие́м мир презре́л еси,/ чувственныя стра́сти и телесныя победи́л еси,/ воздержания брозда́ми вся плотска́я желания ду́ху повину́л еси/ и прия́л еси наследие вечнаго блаженства,/ Богомудре княже Андре́е пребогате,/ молитвенниче о душах наших.</p>
				<p>
					<style>Стих</style>: Что воздам Го́сподеви о всех,/ яже воздаде́ ми.</p>
				<p>Исцеле́ний дарова́ния источают, славне, твоя мо́щи/ честву́ющим тя усердно,/ потопля́юще стра́сти и врачу́юще неду́ги, Андре́е,/ и разоря́юще лукавых де́монов то́лпы,/ напая́ют же верных сердца́,/ иже прозябают добродетелей плоды́ Божественныя/ и благочестия разуме́ния:/ моли спастися нам.</p>
				<p>
					<style>Слава, глас 6: </style>
				</p>
				<p>Прииди́те, Христолюби́вии лю́дие,/ добрый по́двиг и праводу́шие созерцаем в благоверии княжеском:/ нас бо ради обнищавшему Христу пострада́ плотию,/ крест терпения восприи́м, победу на всю силу де́монскую соде́ла,/ свобождая и нас от страстей,/ темже сла́вяще его, похва́льная сия́ принесе́м:/ радуйся, воздержания наста́вниче,/ терпения тве́рдый сто́лпе, простоты́ сокро́вище,/ молчания храни́телю и смирения учи́телю,/ усердно <style>Днесь</style> в памяти твоей просим: святе Андре́е, великий княже,/ молися вы́ну о утверждении благочестия,/    миру же мир дарова́ти/ и душам нашим велию милость.</p>
				<p>
					<style>И ныне, Богородичен</style>: Творец и Избавитель мой: <style>Таже</style>: Ныне отпущаеши раба Твоего, Владыко: <style>Трисвятое, и по Отче наш</style>:</p>
				<p>
					<style>Тропарь, глас 8: </style>
				</p>
				<p>Блаже́нство Ева́нгельское возлюби́в,/ Богому́дре кня́же Андре́е,/ чистоту́ се́рдца де́вством почти́л еси́/ и, суету́ ми́ра сего́ презре́в,/ устреми́лся еси́ зре́ти Бо́га,/ Иже тя просла́ви чудесы́/ во врачева́нии разли́чие стра́ждущих./ Сего ради мо́лим тя:/ проси́ нам у Христа Господа/ вся́ких скорбе́й избавле́ния/ и получе́ние Ца́рства Небе́снаго.</p>
				<p>
					<style>Ин, глас 2</style>:</p>
				<p>Град твой Смоле́нск я́ко чужд име́я,/ водвори́лся еси́ во гра́де Переясла́вле,/ и в дому́ святи́теля Ни́кола́я/ жесто́ким житие́м вре́менную жизнь соверши́в,/ восте́кл еси в Го́рняя предстоя́ти Христу́,/ Его́же моли́ о творя́щих па́мять твою́,/ да вси вопие́м ти:/ радуйся, свя́те кня́же Андре́е,/ Ангелом собесе́дниче и челове́ком помо́щниче.</p>
				<p>
					<style>Ин, глас 4</style>:</p>
				<p>Возвы́сився на доброде́тель/ и, очи́стив ум свой, к жела́нию прекра́сному дости́гл еси́,/ безстра́стием украси́вся свои́м поще́нием изря́дно,/ в моли́твах безпло́тно вознесе́ся/ и возсия́ в ми́ре, я́ко со́лнце,во гра́де Переясла́вле,/ о́тче преблаже́нне, свя́те кня́же Андре́е Смоле́нский,/ моли́ спасти́ся душа́м на́шим.</p>
				<p>
					<style>На утрени</style>.</p>
				<p>На Бог Господь: <style>поем тропари святаго, оба по единожды. Слава, и ныне: Богородичен: </style>Вся паче смысла</p>
				<p>
					<style>По 1-м стихословии седален, глас 4</style>:</p>
				<p>Все плотско́е мудрова́ние умертви́л еси,/ блаженне княже Андре́е,/ и ху́дшее покори́л еси лу́чшему,/ и вся, яже в мире злострада́ния, претерпе́л еси усердно,/ возсия́в яко солнце лучами доброде́тельными,/ полки́ же бесо́вския му́жески победи́л еси./ Тем твою память присно восхваляем верно.</p>
				<p>
					<style>Слава, и ныне, Богородичен</style>:</p>
				<p>Обнови́ла еси, Чистая, Божественным Рождество́м Твоим,/ истле́вшее страстьми́ земноро́дных ме́ртвенное существо́,/ и воздви́гла еси вся от смерти к жизни нетления:/ темже тя по до́лгу блажи́м вси, Дево Препросла́вленная,/ якоже прорекла́ еси.</p>
				<p>
					<style>По 2-м стихословии, седален, глас 8</style>:</p>
				<p>Тве́рдаго адама́нта и столпа́, непоколеби́маго вра́жиими прило́ги,/ Богоноснаго и блаженнаго князя Андрея пе́сньми почти́м,/ терпе́нием бо вои́стину посрами́л есть сопроти́внаго врага́/ и без ве́сти его сотворил есть./ И ныне мо́лим:/ да изба́вит верою чту́щих память его,/ моля́ся о спасении душ наших. </p>
				<p>
					<style>Слава, и ныне, Богородичен</style>:</p>
				<p>Ужа́сно чу́до зача́тия/ и несказа́нен о́браз рождества/ в Тебе позна́ся, Чистая Приснодево,/ ужаса́ет мой ум и удивля́ет по́мысл,/ слава Твоя, Богородице, всем распростре́ся/ во спасение душ наших.</p>
				<p>По Хвалите Имя Господне<style>: поем величание святому</style>:</p>
				<p>Ублажаем тя,/ благоверный великий княже Андре́е,/ и чтим святую память твою;/ ты бо мо́лиши за нас/ Христа Бога нашего.</p>
				<p>
					<style>Псало́м избра́нный</style>: Терпя́ потерпе́х Го́спода</p>
				<p>
					<style>По полиелеи седален, глас 1</style>:</p>
				<p>Погре́бл еси страсте́й все востание умерщвле́нием пло́ти,/ преблаженне княже Андре́е, жизнь безконе́чную по смерти прия́л еси:/ темже <style>Днесь</style> Христова Церковь ве́село пра́зднует твою досточудную память, верных украшение.</p>
				<p>
					<style>Слава, и ныне, Богородичен</style>:</p>
				<p>Наста́ви ны на путь покая́ния,/ уклоня́ющияся всегда к злым безпу́тием,/ и Преблага́го прогневля́ющия Го́спода, Неискусобранная Благословенная Марие,/ прибе́жище отча́янных челове́ков, Божие селе́ние.</p>
				<p>
					<style>Степенна, 1 антифон, 4 гласа. Прокимен, глас 4: </style>Возвеселится праведник о Господе/ и уповает на Него. <style>Стих</style>: Услыши, Боже, глас мой,/ внегда молитимися к Тебе. <style>Таже</style>: Всякое дыхание да хвалит Господа. <style>Стих</style>: Хвалите Бога во святых Его,/ хвалите Его во утверждении силы Его. <style>Евангелие от Матфея, зачало 43</style>
				</p>
				<p>
					<style>По 50-м псалме стихира, глас 6</style>:</p>
				<p>Челове́че Божий и кня́же чу́дный!/ Ты, возше́д на ле́стницу добродетелей,/ возше́л еси по ней к Го́рнему Иерусали́му/ и та́мо узре́л еси желаемаго Христа,/ <style>егоже</style> ра́ди плоть твою изнури́л еси/ и тело ме́ртвенное на безсме́ртную Жизнь изменил еси,/ о нас непрестанно моли́ся,/ дарова́ти душам нашим мир и велию милость.</p>
				<p>
					<style>Ина стихира, глас тойже</style>:</p>
				<p>Мона́хов мно́жества/ наставника тя почита́ем,/ отче наш княже Андре́е,/ тобою бо путь су́щий пра́вый ходи́ти уве́дехом,/ блаже́н еси, яко Христу рабо́тав/ и вра́жию обличи́л еси си́лу,/ Ангелом собесе́дник быв/ и святым единокро́вниче и преподобным,/ с ними же моли́ся Го́сподеви/ помиловатися душам нашим.</p>
				<p>
					<style>Канон Богородице, со ирмосом на 6, </style>
				</p>
				<p>
					<style>и святаго два канона на 8, глас 8</style>
				</p>
				<p>
					<style>Емуже краегранёсие сицево́</style>: Молитвами твоими подаждь ми Христа благоуве́тлива бы́ти, блаженне.</p>
				<p>
					<style>Песнь 1</style>
				</p>
				<p>
					<style>Ирмос</style>: Во́ду проше́д яко су́шу/ и египетскаго зла избежа́в,/ изра́ильтянин вопия́ше:/ Изба́вителю и Богу нашему пои́м.</p>
				<p>
					<style>Припев Сладчайшему Иисусу</style>: Милостиве Господи, услы́ши молитву раб Твоих, молящихся Тебе.</p>
				<p>Приими́ песнь усте́н моих, Человеколюбче Господи,/ и подаждь отверзе́ние усто́м моим и уму́ просвещение,/ да возмогу воспети угодника Твоего, князя Андре́я  преди́внаго.</p>
				<p>
					<style>Припев святому</style>: Святы́й благоверный кня́же Андрее, моли Бога о нас.</p>
				<p>От Смоленска града возсия́в, яко солнце,/ дошел еси града Переясла́вля,/ грехми́ омраче́нную мою ду́шу плодоно́сну яви́ Владыце,/ Емуже моли́ся приле́жно о верно почитающих твое успение, святе княже Андре́е, и тя воспевающих.</p>
				<p>Житейскую и временную славу возненави́дев и по узкому пути́ вожделе́в ходи́ти,/ устрани́лся еси во́лею мира сего и Вечное Царствие приял еси, блаженне княже Андре́е Смоленский./ Темже в Вышних, ра́дуяся, поеши Го́сподеви/ сла́вно бо просла́вися.</p>
				<p>Ни богатство, ни сла́ва, ни сла́дость жите́йская, ни теле́сная красота́,/ якоже Павел напису́ет, разлучи́ша тебе, святе княже Андрее, от любве́ Божия,/ в <style>нейже</style> ныне моли́ся за ны Владыце, пое́ши:/сла́вно бо просла́вися.</p>
				<p>
					<style>Богородичен</style>
				</p>
				<p>Востока восто́ков поне́сши,/ омраче́нна мя су́ща грехо́вными страстьми́ просвети́, Владычице, и Церкви соедини́,/ подай же мир молитвами Твоими и певцы Твоя сохрани.</p>
				<p>
					<style>Ин канон, глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Моря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</p>
				<p>Высо́ко житие́ име́я и восхожде́нии Божественными весь све́тел быв,/ просвеще́ние ми испроси́, похваля́ющу честныя твоя по́двиги,/ имиже до́бре пожи́в, получи́л, <style>ихже</style> надеялся еси, блаженне княже Андре́е.</p>
				<p>Мироуха́нная любя́ учения и во чтении святых Писаний упражня́яся,/ сласте́й уклони́лся еси, блаженне, смра́дных и безче́стных,/ и облагово́нился еси, Божественными дарова́ньми удобря́яся.</p>
				<p>Дремание ве́ждома от души́, блаженне, отгна́л еси, бдя,/ и Богу присоединя́яся всенощны́ми стоя́нии,/ непрекло́нен ну́ждами есте́ственными./ Темже ко Дню невечернему прешел еси.</p>
				<p>
					<style>Богородичен</style>:</p>
				<p>Яко черто́г одушевле́нный Божий,/ кади́льницу разу́мнаго и светоно́снаго У́гля,/ Приснора́дованную блажи́м Богородицу, зову́ще:/ радуйся, сего мира воззвание.</p>
				<p>
					<style>Катавасия:</style> Отверзу уста моя</p>
				<p>
					<style>Песнь 3</style>
				</p>
				<p>
					<style>Ирмос</style>: Небеснаго круга Верхотворче Господи,/ и Це́ркве Зижди́телю,/ Ты мене́ утверди́ в любви́ Твоей/ жела́ний кра́ю, верных утвержде́ние,/ Еди́не Человеколю́бче.</p>
				<p>Небеснаго жития́ Преве́чнаго Христа славу возлюби́в, блаженне,/ и быв соверше́н добродетелию, святе Андре́е Смоленский,/ Христо́вою любо́вию разжига́ем, му́дре, мирская вся возненавидел еси./ Ныне предстоя Христу, поеши:/ несть свят, паче Тебе, Господи.</p>
				<p>Иностра́нен я́влься яко солнце во гра́де Переясла́вле,/ и в дому́ святителя и Чудотворца Николая мно́ги сле́зы и по́ты пролия́в,/ живы́й во пло́ти пел еси:/ несть свят, па́че Тебе, Господи.</p>
				<p>Утаи́вся сродства́ своего и княжества,/ странствовав, пришел еси во град Переясла́вль,/ Богу тако изво́лившу, Иже у́мна тебе помощника и благодатию чудес обогати́ тя,/ яко Своего угодника, Емуже пое́ши:/ несть свят, паче Тебе, Господи.</p>
				<p>
					<style>Богородичен</style>:</p>
				<p>Мари́е Владычице, Творца вся́ческих неизрече́нно и па́че естества́ Христа ро́ждшая,/ уя́звленную страстьми́ ду́шу мою исцели́,/ молю Тя, Едину Пречистую, яко да воспеваю Тя.</p>
				<p>
					<style>Ин</style>
				</p>
				<p>
					<style>Ирмос</style>: Весели́тся о Тебе Церковь Твоя, Христе, зову́щи:/ Ты моя кре́пость, Господи,/ и прибе́жище, и утвержде́ние.</p>
				<p>Глаго́лом живото́чным внимая, испи́л еси во́ду спасения,/ возгнуша́вся горькаго греха́, и поя́ глаго́лал еси Богу, княже Андре́е,/ яко несть свят, па́че Тебе, Господи.</p>
				<p>Ми́лование стяжа́л еси Христоподо́бно, разда́л еси богатство тре́бующим,/ Небе́снаго бога́тства восхоте́в, еже и получи́л еси, вопия́, княже Андре́е:/ яко несть свят, паче Тебе, Господи.</p>
				<p>Присво́ився Зижди́телю, любо́вию Божественною прия́л еси Небе́сное насле́дие,/ дре́ва Живо́тнаго получи́ти сподо́бился еси, блаженне,/ благотворением обожа́яся и поя:/ яко несть свят, паче Тебе, Господи.</p>
				<p>
					<style>Богородичен:  </style>
				</p>
				<p>Су́щи Ангел честне́йшая, Зижди́теля бо Ангелов во Твою́ боку́ носи́ла еси/ и родила́ еси, Богомати, на избавле́ние челове́ком, поющим Тя:/ яко несть Пречистыя, разве Тебе, Владычице.</p>
				<p>
					<style>Седален, глас 8</style>:</p>
				<p>Удиви́ся в мире житие́ твое,/ преблаженне свя́те княже Андрее,/ стра́стей бо поревновав Спа́са своего,/ распя́лся еси миру, презри́ всю земну́ю сладость и славу./ Тем и венец сугу́б прия́л еси от Подвигополо́жника Христа Бога,/ <style>егоже</style> моли́ о нас, творя́щих пречестну́ю па́мять твою.</p>
				<p>
					<style>Слава, и ныне, Богородичен</style>
				</p>
				<p>Се Тебе ро́ди родо́в славосло́вят, якоже прорекла́ еси, Отроковице,/ Создателя бо всех была Божественный храм и палата,/ в <style>нейже</style> всели́ся Вышний и обложи́ся пло́тию, да спасет нас.</p>
				<p>
					<style>Песнь 4</style>
				</p>
				<p>
					<style>Ирмос</style>: Ты моя кре́пость, Господи,/ Ты моя и сида,/ Ты мой Бог, Ты мое ра́дование,/ не оста́вль не́дра Отча/ и нашу нищету посетив./ Тем с проро́ком Авваку́мом зову́ Ти:/ силе Твоей слава, Человеколюбче.</p>
				<p>Ты на зе́млю снизше́д неизрече́нно, Милостиве,/ земныя на Небо возве́л еси образом нищелюбия и воздержания, имже препоя́сався угодник Твой, благоверный князь Андре́й Смоленский,/ после́дова по стопа́м Твоим, Христе Боже наш, и вопия:/ силе Твоей слава, Человеколюбче.</p>
				<p>Тве́рдым умо́м стал еси на правоте́ Богознания, Богомудре блаженне княже Андре́е,/ темже утвержда́й души наша в Господе наде́жду во всем полага́ти и вопи́ти:/ силе Твоей слава, Человеколюбче.</p>
				<p>По́хоть пло́ти, по́хоть оче́й и гордость жите́йскую презре́в,/ утверди́лся еси в любви́ Иису́сове, блаженне княже Андрее,/ тако и нам в то́ежде помощник бу́ди.</p>
				<p>Сему́ вси возлюбленнии поревну́ем князю Андре́ю Смоле́нскому,/ устраня́юще себе от всех земны́х по́хотей, гне́ва и я́рости, в я́рости бо душа погиба́ет,/ тем бо на Небо к Богу взы́дем.</p>
				<p>Приле́жную моли́тву сотвори́ за ны к Богу, свя́те кня́же Андре́е,/ пречестно́е по́стное тече́ние соверши́ти жела́ем и стра́сти Христовы, и Воскресение ви́дети,/ твои́ми моли́твами да прии́мем просты́ню от всех грехо́в,/ свя́те Андре́е, кня́же Смоле́нский, Богоблаженне. </p>
				<p>
					<style>Богородичен</style>:</p>
				<p>Мати Богу, Ты Едина в жена́х Пренепорочная Дево,/ молюся Ти:/ ныне возведи́ от ро́ва грехо́в моих, Пречистая,/ и умоли́ Твоего Сына,/ яко да помилует мя окаяннаго. </p>
				<p>
					<style>Ин</style>
				</p>
				<p>
					<style>Ирмос</style>: Вознесе́на Тя ви́девши Церковь на Кресте́,/ Солнце пра́ведное,/ ста в чи́не свое́м,/ досто́йно взыва́ющи:/ слава силе Твоей, Господи.</p>
				<p>Пресели́вся, блаженне, от оте́чества твоего во град Переясла́вль,/ в не́мже пребыва́я, плоть твою злострада́нием изнури́л еси/ и вре́менную жизнь на безсме́ртную премени́л еси,/ идеже ныне со Ангелы ликовству́еши.</p>
				<p>Красне́йш процвел еси, блаженне, яко крин, доброде́тельми в дому́ Божии,/ напо́лнил еси свой град чудесы́/ и яви́лся еси хода́тай наш, святе, ко Господу молитвами твоими.</p>
				<p>Соде́ла тя Господь храм Пресвятому Духу,/ ду́шу бо твою чи́сту соблюде́ и добро́тою украси́в в дому́ чу́днаго святителя Николая,/ с нимже, святе, о нас при́сно моли́ся.</p>
				<p>
					<style>Богородичен</style>:</p>
				<p>Седя́й на Престоле превознесе́ние,/ яко Престол Тя имея, Пречистая Дево, Марие, Богоневесто Владычице;/ Херувимов бо честне́йшая и Серафи́м сла́внейшая явя́лася еси, Чистая,/ на руку́ бо Твое́ю почи́ препросла́вленный Бог наш.</p>
				<p>
					<style>Песнь 5</style>
				</p>
				<p>
					<style>Ирмос</style>: Вску́ю мя отри́нул еси/ от лица́ Твоего, Све́те незаходи́мый,/ и покры́ла мя есть чужда́я тьма окаяннаго,/ но обрати́ мя и к свету за́поведей Твоих/ пути́ моя напра́ви, молюся.</p>
				<p>Невеще́ственным житие́м возсия́в па́че солнца,/ богатство тле́емое расточи́л еси убо́гим, по глаго́лу Псалмопевца, пра́вдою обогати́вся./ Темже во Царствии Христове с лики святых весели́шися.</p>
				<p>Поще́нием изря́дно стра́сти плотски́я умертви́л еси, святе княже Андре́е,/ терпением бо твоим в ме́ру возраста совершеннаго разума житие достиже,/ в немже ныне Христу предстоя, о нас всегда моли́ся.</p>
				<p>Душе́ моя, почто́ не ревну́еши святых житию́, но во гресе́х все житие́ изнури́ла еси?/ воспряни́ и припади́ ко Творцу твоему, в покая́нии вопиющи:/ Боже, мольбами угодника Твоего, святаго князя Андрея, очисти ду́ши и телеса́ наша.</p>
				<p>
					<style>Богородичен</style>
				</p>
				<p>Во страсте́х все мое житие́ аз, окая́нный, изнури́в,/ умильно вопию́ Ти, Богомати:/ спаси мя, окаяннаго, спаси,/ к Тебе бо прибего́х, Спасению рода человеческаго.</p>
				<p>
					<style>Ин</style>
				</p>
				<p>
					<style>Ирмос</style>: Ты, Господи мой, Свет/ в мир прише́л еси,/ Свет Святы́й, обраща́яй из мра́чна неве́дения/ ве́рою воспева́ющия Тя.</p>
				<p>Уподо́бился еси распе́ншемуся волею на Древе Христу Богу нашему, всече́стне,/ сраспе́нся Ему всяким воздержанием и многими доброде́янми.</p>
				<p>Уподо́бился еси купцу́, и́щущему добраго би́сера,/ иже обре́т един многоценен, шед, не скрыл еси в песце́ жития́ сего,/ но умно́жив, тмою талант возрасти́л еси, от негоже подае́ши дина́рь благодати неоскудно.</p>
				<p>Возшел еси, Богомудре, на Небо, якоже Илия на колеснице, добродетелями твоими, Духом облегчаваем,/ ныне верных сохрани́ от всякаго искушения.</p>
				<p>Ныне, преблаже́нне кня́же Андре́е, Престо́лу Влады́чнему и огнезра́чному предстои́ши,/ зряще на добро́ту неизрече́нную очище́нным умо́м,/ благода́рственно моля́ся своему Влады́це.</p>
				<p>
					<style>Богородичен</style>:</p>
				<p>Исцели́, Чистая, неду́гующаго ума́ моего омраче́ние,/ праведнаго сего моли́твами,/ Ты бо, Пренепорочная Владычице, породила еси Христа на спасение верных.</p>
				<p>
					<style>Песнь 6</style>
				</p>
				<p>
					<style>Ирмос</style>: Очисти мя, Спа́се,/ мно́га бо беззако́ния моя,/ и из глубины́ зол возведи́, молю́ся:/ к Тебе бо возопи́х и услы́ши мя,/ Боже спасе́ния моего́.</p>
				<p>Волею нас ради обнища́вшему Христу последовал еси,/ <style>егоже</style> ныне нищетою обогати́вся, святе княже Андре́е,/ оставил еси житие́ вредное и, славу мира сего презре́в,/ в мир Небесный радуяся прешел еси.</p>
				<p>Человече Божий, Андре́е чу́дне,/ твори́ши бо чудеса с верою к тебе приходя́щим, и тебе те́пле призывающим:/ исцеляеши бо стра́сти и врачуе́ши болезни, и мо́лишися о душа́х наших.</p>
				<p>Даже до конца, княже Андре́е, подвиза́лся еси при храме святителя Николая,/ идеже святыя твоя мощи преподобный Дании́л Богоносный це́лы обре́т,/ престаре́лыма свои́ма рукама благоговейно осяза́,/ благоухание испуща́ющих и болезни целя́щих.</p>
				<p>
					<style>Богородичен</style>:</p>
				<p>Недоумение предлежи́т ми от обыше́дших мя зол, Пречистая,/ темже изба́ви мя от них скоро, к Тебе бо Единей прибего́х, Богомати,/ Богоразумия светом одевающей.</p>
				<p>
					<style>Ин</style>
				</p>
				<p>
					<style>Ирмос</style>: Пожру́ Ти со гла́сом хвале́ния, Господи,/ Церковь вопие́т Ти,/ от бесо́вския кро́ве очи́щшеся,/ ра́ди ма́лости от ребр Твоих/ истекшею Кровию.</p>
				<p>Непреткнове́нно ше́ствуя стезя́ми Божественнаго Разума, Богомудре, свыше наставля́ем,/ яко из купины́ тебе возгласи́ Господь в мысли твоей,/ и а́бие получил еси страсте́й свобождение силою Духа.</p>
				<p>Немо́кренно преплыл еси жития́ сего свире́пую пучи́ну, в <style>нейже</style> погрузи́л еси главу́ па́губнаго зми́я,/ твой же, блаженне, корабль направля́ем рукою Держащаго вся,/ Иже у́чит человеки не уклоня́тися к падению Ада́мля злаго нра́ва грехо́вна.</p>
				<p>Источник приснотекущий явился еси, блаженне,/ чудесную благодать источающ и недуги от человек отгоняющ,/ державу вражию и силу низложи́л еси,/ и по́чести победы венец от руки Божия приял еси, пребогате.</p>
				<p>Спаси́ нас моли́твами твои́ми, свя́те кня́же Андре́е, ве́рою творя́щих память твою,/ и от всех бед сохрани́ град свой невреди́м от вся́каго зла,/ и от нахожде́ния инове́рных, и междоусобныя бра́ни тебе воспева́ющих.</p>
				<p>
					<style>Богородичен: </style>
				</p>
				<p>Господь Сил с Тобою, Пречистая,/ якоже изво́лил есть, быв Отроковице,/ всех нас от о́бласти льстиваго хода́тайством Твоим изба́вил есть:/ темже Тя по долгу ро́дове родо́в присно ублажают.</p>
				<p>
					<style>Кондак, глас 8</style>:</p>
				<p>Насажде́н во дво́рех Госпо́дних,/ своими преподо́бными де́тельми/ в дому́ святаго Чудотворца Никола́я/ кра́сно процве́л еси,/ ми́ра красоту́ и славу сего света ни во что вмени́в,/ Единаго Христа возлюби́л еси;/ слез твоих тече́нием напая́ем,/ уязви́лся еси желанием бу́дущих даро́в./ Темже зовем ти:/ радуйся, свя́те кня́же Андре́е Смоле́нский,/ граду Переясла́влю похвало́/ и всей Росси́йстей земли́ великое утвержде́ние.</p>
				<p>
					<style>Икос</style>:</p>
				<p>Человек убо бысть естеством, но яви́ся сограждани́н и собеседник Ангелом,/ на земли́ яко безпло́тен пожи́в, плотско́е все помышление отве́ргл еси,/ темже и мы, земни́и, зове́м ти, глаго́люще:/ радуйся, отца благочестиваго сы́не;/ радуйся, от ма́тере роди́выйся благоверный;/ радуйся, яко от ю́ности последовал еси Христо́ви; радуйся, яко увя́дил еси вся плотски́я стра́сти;/ радуйся, яко пришествием твоим град Переяславль освяти́вый;/ радуйся, яко в нем житие́м твоим путь нам ко спасению показа́вый;/ радуйся, яко чудесы́ твоими вся люди удивляеши;/ радуйся, яко честна́я твоя благодать то́ки целе́б изливает;/ радуйся, православным лю́дем похвало и верных храни́телю;/ радуйся, те́плый наш предстателю и от всякий ско́рби изба́вителю;/ радуйся, святе Андре́е, великий княже Смоленский,/ гра́ду Переясла́влю и всей Российстей земли́ похвало́ и великое утверждение.</p>
				<p>
					<style>Песнь 7</style>
				</p>
				<p>
					<style>Ирмос</style>: От Иуде́и доше́дше о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще:/ отце́в Боже, благослове́н еси.</p>
				<p>Себе потаи́в и ники́мже зна́ем,/ град Переясла́вль вельми́ возлюби́л еси, <style>егоже</style> пришествием твоим освяти́л еси,/ в немже пребывая и плоть твою изнуря́я, пел еси:/ отец наших Боже, благословен еси.</p>
				<p>Тридесятоле́тное по́прище на земли́ жития́ твоего совершая/ и при храме Божественнаго Престола пребывая,/ плоды́ досто́йны Христу сотвори́л еси, Богомудре княже Андре́е,/ отню́дуже всели́вся в вечныя Кро́вы,/ земным мир подае́ши, идеже зри́ши Троицы Свет нераздельный. </p>
				<p>Измла́да прилежа́в Вседержителю/ и воззрев неуклонно на высоту́ разума, постигл еси мудрости глубину́,/ и дарованием чуде́с обогати́лся еси, Богомудре княже Андре́е:/ темже избавля́й нас от бед ко Господу молитвами твоими.</p>
				<p>Юность и красоту́, и по́хоти плотски́я возненави́дев, и по у́зкому пути́ вожделе́в ходи́ти,/ страстьми́ обложи́вся и во́инство восприи́м Безплотных сил,/ с нимиже предстоя́ у Престола всех Царя Христа Бога, восприя́л еси славу вечную на Небеси́,/ темже за ны помоли́ся, святе преподобне княже Андре́е, поя:/ отец наших Боже, благословен еси.</p>
				<p>
					<style>Богородичен</style>
				</p>
				<p><style>егоже</style> родила́ еси Господа, Владычице Чистая,/ не преста́й моля́щи Сына Твоего,/ изъяти мя присно от враг оскорбля́ющих, и тяжкое бремя грехов моих расточи́, Богоневесто,/ яко да, радуяся, вопию:/ Благословен, Пречистая, Плод чрева Твоего.</p>
				<p>
					<style>Ин</style>
				</p>
				<p>
					<style>Ирмос</style>: В пещи́ Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси в хра́ме Сла́вы Твоей, Господи.</p>
				<p>Прошел еси мужественно плотско́е мудрова́ние посто́м крепким и умо́м смиренномудрым,/ крестным ору́жием победил еси гордаго зми́я лукаваго, княже Андре́е пребогате,/ на негоже и нам бу́ди помощник.</p>
				<p>Яко кра́сен яви́ся в дому́ святи́теля и Чудотво́рца Николая,/ потаи́в себе и народу переясла́вскому незна́ем быв,/ град же Переяславль Божиим Про́мыслом вельми́ возлюби́л еси,/ пребывая в дому́ святаго Чудотворца Николая, святе Андрее, княже Смоленский преподобне,/ помоли́ся о нас, поя:/ отец наших Боже, благословен еси.</p>
				<p>Якоже просла́вил еси Господа де́лы благйми, непорочно соблю́д Божественная Его повеления,/ тако и Он просла́ви и упоко́й тя в не́дрех Авраа́млих,/ идеже нас, чтущих тя, поминай.</p>
				<p>Радуйся, Российская земле, и вси Христолюбивии лю́дие весело ликовствуйте,/ свяще́ннии собо́ри собери́теся во святый храм, идеже ныне прославляется наш заступник, благоверный князь Андре́й Смоленский,/ моля́ще его, яко да будет нам помощник в сем житии́ и в день Судный.</p>
				<p>
					<style>Богородичен</style>:</p>
				<p>Преукра́шена Божественною славою Ты еси, Пречистая,/ Едина бо от века Слово Божие, заче́нши, родила́ еси/ и явилася еси Мати и Дева,/ благословенна в женах, Всенепорочная Марие Владычице.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халде́йский мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Избавителю вопия́ше:/ о́троцы, благослови́те,/ свяще́нницы, воспойте,/ лю́дие, превозноси́те во вся ве́ки.</p>
				<p>Кто изочте́т страда́ния твоя, алчбу́, наготу́ и жа́жду, имиже украша́лся еси,/ па́че бо солнечных светлостей просияв, святе княже Андре́е./ Ныне на Небесе́х со Ангелы предстои́ши,/ о нас непрестанно Христу Богу моля́ся и пе́ти повелева́я:/ о́троцы, благослови́те, священницы, воспойте, лю́дие, превозноси́те Христа во веки.</p>
				<p>Вышних ища́, на земли пре́лести возненавидел еси, Богоблаженне,/ темже с преподобными в любви духовной соедини́вся, с ними восприял еси побе́ды вене́ц на Небесе́х,/ отню́дуже моля́щим тя сла́дце зове́ши:/ о́троцы, благословите, священницы, воспойте, лю́дие, превозноси́те Христа во веки.</p>
				<p>Кий язык, блаженне княже Андре́е, твое житие́ и страдание может исчести́ и достойно восхвали́ти;/ ты бо яви́лся еси на земли́ яко безплотен,/ земну́ю жизнь и славу мира сего возненави́дев,/ Христа Единаго возлюбил еси, при́сно воспевая:/ отроцы,благослови́те, священницы, воспойте, людие, превозноси́те Христа во веки.</p>
				<p>Яви́ тя Господь пресве́тлаго свети́льника в пресла́вном граде Переясла́вле,/ земна́го Ангела, Небе́снаго челове́ка, гра́ду на́шему Переясла́влю преди́внаго чудотво́рца,/ Божественное сокро́вище, духо́вный о́браз,/ вельмо́жам наказа́тель и оби́димым засту́пник,/ граду нашему Переясла́влю крепкий страж,/ непрестаю́щее чудотворе́ние твое и великое милосе́рдие, преподобне, верным лю́дем,/ спаси души наша.</p>
				<p>
					<style>Богородичен:   </style>
				</p>
				<p>Владычице Дево Чистая,/ Препрославленная Мати Марие,/ моли́ся Сыну Твоему прилежно/ изба́витися от вся́кия ну́жды и напа́сти,/ и всякаго злаго обстоя́ния/ Тебе, Госпоже, блажа́щим, поющим и превозносящим во вся веки.</p>
				<p>
					<style>Ин</style>
				</p>
				<p>
					<style>Ирмос</style>: Ру́це распросте́р Дании́л,/ львов зия́ния в ро́ве затче́,/ о́гненную же силу угаси́ша,/ доброде́телию препоя́савшеся,/ благоче́стия рачи́тели/ о́троцы, взыва́юще:/ благослови́те вся дела́ Госпо́дня Го́спода.</p>
				<p>Всем сердцем Святей Троице приложи́вся, блаженне княже Андре́е,/ и от Нея лучи́ Боголепно прии́м, световиден был еси и со Ангелы лику́еши и пое́ши:/ благослови́те вся дела Господня Господа.</p>
				<p>Невозвратно ше́ствовал еси к Небеси́, блаженне, Божественными стезя́ми,/ от зле же веду́щих до конца уклонился еси умерщвлением пло́ти, преподобне, к Богу взывая:/ благословите вся дела Господня Господа.</p>
				<p>Все́льшаяся благодать в ду́шу твою, свя́те, сотвори́ тя бесо́м стра́шна,/ живу́щии бо в челове́цех нечистии ду́си молитвами твоими прогони́мы бывают,/ вси же притекающии к тебе верно спасаются и поют:/ благослови́те вся дела Господня Господа.</p>
				<p>
					<style>Богородичен</style>:</p>
				<p>Вода неисчерпа́емая Ты еси, Богородице Владычице,/ от <style>Тебе</style> бо пиющии вси благодати исполня́ются,/ душа́ми и телесы́ освящаются и вопиют:/ благослови́те вся дела Господня Господа.</p>
				<p>
					<style>Песнь 9</style>
				</p>
				<p>
					<style>Ирмос</style>: Ужасе́ся о сем Небо/ и земли́ удиви́шася концы́,/ яко Бог яви́ся челове́ком пло́тски,/ и чре́во Твое бысть простра́ннейшее Небе́с./ Тем Тя, Богородицу,/ Ангелов и челове́к чинонача́лия велича́ют.</p>
				<p>Крило́ма духо́вныма ум твой впери́в к Сио́ну Вышнему, <style>егоже</style> и наследовал еси,/ бысть единокро́вник с ли́ки святых, всегда веселящихся и поющих в све́тлости неизрече́нней Го́сподеви:/ <style>егоже</style> моли о творящих память твою, да достойно тебе величаем.</p>
				<p>Всезри́тель Бог, видев твое усердие, святе княже Андре́е, и совершенную веру к Нему,/ просла́ви тя славою вечною, облагоде́тельствовав тя чудесы́,/ <style>егоже</style> моли́ к пользе уще́дрити ны, Богомудре, да тебе, достойно воспевающе, величаем.</p>
				<p>Спаси́ молитвами твоими, святе княже Андре́е, верою творя́щих память твою/ и от всех бед сохрани́ град Переясла́вль, и всякий град, и страну́,/ и храм твой невреди́мы от нахожде́ния инове́рных и междоусобныя бра́ни, и от всякаго зла,/ тебе воспевающих и величающих.  </p>
				<p>Вышняго Иерусали́ма и быв граждани́н Небеснаго Царствия,/ со Ангелы предстоя́ во Славе неизреченней,/ тоя́ же сла́вы яко щедрый отец молитвами твоими, свя́те Андре́е, княже Смоленский, о́бщники нас сотвори́,/ Христу Богу моля́ся, да достойно тя величаем.</p>
				<p>
					<style>Богородичен</style>
				</p>
				<p>Марие Пречистая Владычице, омраче́нную мою ду́шу и сердце просвети́,/ и жизни вечныя сподо́би мя, Госпоже,/ не поминающи безчисленных моих зол/ и моля́щи Сына Твоего и Бога нашего за мя, окаяннаго.</p>
				<p>
					<style>Ин</style>
				</p>
				<p>
					<style>Ирмос</style>: Ева у́бо неду́гом преслуша́ния/ кля́тву всели́ла есть:/ Ты же, Дево Богородице,/ Прозябе́нием чревоноше́ния ми́рови благослове́ние процвела еси́./ Тем Тя вси велича́ем.</p>
				<p>Источаеши, славне, исцеления, и страсти отгоняеши от приходя́щих к тебе с верою,/ прогони́ми бо бывают ду́хи лю́тыя,/ ты воздвиза́еши верныя восхвали́ти светлыя твоя подвиги.</p>
				<p>Яко великое солнце, возсиял еси величием по́двиг твоих и озарил еси вся Русския страны, свобожда́я всяких напа́стей, душевных и телесных,/ молящи со пророки и апостолы, с мученики и преподобными и Богоносным Дании́лом,/ и всеми святыми Христа Бога о всех нас.</p>
				<p>Нам, чтущим тя и похваля́ющим по́двиги твоя,/ испроси́, блаженне, молитвами твоими у Христа Бога ныне/ и во исхо́де душ наших, и на Стра́шнем Суди́щи получи́ти милость,/ яко и мы со всеми вопием ти:/ радуйся, великий княже Андре́е,/ Ангелов собеседниче и человеков помощниче.</p>
				<p>Любо́вию впери́в к Вышним ум свой и дух, блаженне свя́те Андре́е, княже Смоленский,/ житейское море преше́л еси без поро́ка и ныне на ло́не Авраа́мли, пресвяте,/ почиваеши во славе со Ангелы, непреста́нно велича́я Христа Бога нашего.</p>
				<p>
					<style>Богородичен</style>:</p>
				<p>Великий воин невеще́ственных сил Ангельских Тебе, Всечестна́я Владычице, благовести́, рек:/ радуйся, Благодатная, Господь с Тобою./ Темже и мы Тебе вопие́м, Всесвятая:/ радуйся, Сына Божия воплощение, всего мира свобождение.</p>
				<p>
					<style>Светилен</style>:</p>
				<p>Треблаженне княже Андре́е,/ предстоя́ со Ангелы Христову ныне Престолу и Света оттуду исполня́яся,/ миру мир исхода́тайствуй и нам спасение,/ благочестно и благоприятно память твою совершающим, и в ско́рбех к тебе притекающим.</p>
				<p>
					<style>Ин светилен</style>:</p>
				<p>Процве́л еси, яко финикс, дави́дски, свя́те княже Андре́е,/ и обитель явился еси Духу Пресвято́му,/ Иже сла́вна тя вселе́нней показа́ и Росси́йстей земли́ пресве́тла свети́льника,/ о нас непреста́нно моли́, почита́ющих пречестную память твою, княже Андре́е. </p>
				<p>
					<style>Слава</style>:</p>
				<p>Оста́вя свое оте́чество, град Смоле́нск,/ и удали́вся своих и мирска́го сожи́тельства, блаженне княже Андре́е,/ Христу, Иже над всеми Богу нашему, непоро́чным житием благоугоди́л еси,/ <style>егоже</style> ныне моли́ о нас, рабе́х твоих, ве́рою пра́зднующих всечестную память твою.</p>
				<p>
					<style>И ныне, Богородичен</style>:</p>
				<p>Тя немолчными песньми блажи́м, Богородице Дево,/ яко родила́ еси Единаго от Троицы,/ и на руку́ Твое́ю носи́ла еси Христа Жизнодавца/ на спасение всего мира и обновление.</p>
				<p>
					<style>На хвалитех, стихиры святаго на 4, глас 1:  </style>
				</p>
				<p>Позна́хом тя суща человека Божия бы́ти,/ блаженне княже Андре́е:/ стра́нствовав бо на земли́,/ нищету вольную и кротость смиренному́друю стяжа́л еси,/ терпением бо твоим в доброде́телех совершенство восприял еси/ и чудесы́ твоими вся верныя удиви́л еси,/ молитвенниче о душах наших.</p>
				<p>Любовию Христовою ороша́ем,/ блаженне княже Андре́е,/ мирски́я ле́сти вся возненавидел еси,/ княжескую же честь и славу нищетою почти́л еси/ и Ангелов житие́ наследовал еси,/ с нимиже моли́ся Го́сподеви дарова́ти душа́м нашим мир и велию милость.</p>
				<p>Послужи́л еси, Богомудре,/ усердно во хра́ме Госпо́дни,/ в дому́ чу́днаго святителя Николая,/ отону́дуже и в Го́рняя вшел еси,/ последи́ же все́ми познался еси,/ рукописа́ние бо твое лю́дем показа́л еси,/ и чуде́с то́ки испусти́л еси,/ святе княже Андре́е,/ молитвенниче о душах наших.</p>
				<p>Святе княже Андре́е,/ нището́ю черто́г измени́,/ от гра́да своего Смоле́нска в чу́ждый посели́ся,/ и в дому́ святителя Христова Николая всели́вся,/ идеже пожйи́в благоче́стно страннолю́бием,/ Божественное Ангельское подо́бие насле́довал еси,/ с ни́миже моли́ся дарова́ти душа́м нашим мир и ве́лию милость.</p>
				<p>Пребыва́я незна́ем, му́дре свя́те княже Андре́е,/ в дому́ святителя Христова Николая,/ надо́лзе премени́ в ни́йщенстем о́бразе/ и ко Господу преста́вися,/ явился еси чуде́с пода́тель,/ <style>ихже</style> от Бога восприи́м/ в по́льзу многим, приступающим к тебе,/ исцеля́я лю́дем неду́ги и прогоня́я неприя́зненныя ду́хи,/ рукописа́ние показа́в лю́дем Переясла́вского жи́телем гра́да/ на уве́дение сла́внаго и́мене твоего,/ <style>ихже</style> сохраняй молитвами твоими/ от всяких бед и напа́стей,/ преблаженне княже Андре́е Смоленский и наш ди́вный засту́пниче. </p>
				<p>
					<style>Слава, глас 6:       </style>
				</p>
				<p>Егда́ благоизво́лил Бог сугу́бо тя просла́вити/ и лю́дем в по́льзу показа́ти мо́щи твоя,/ тогда бысть преподобному Дании́лу открове́ние о тебе,/ он же возвести́ самодержа́вному государю́ царю́ Иоа́нну/ и первопресто́льному святи́телю Иоаса́фу о сем:/ они же повеле́ша честно́е те́ло твое из земны́х недр изъя́ти,/ и поста́вити яко свети́льника на све́щнице,/ да све́тит всему миру и гра́ду твоему́ чудесы́./ Преподобный же отец наш Дани́ил/ со освяще́нным собо́ром и всенаро́дным мно́жеством/ обрето́ша <style>е</style> и я́вственно ви́деша,/ яко нетленно су́щее и благоухание испуща́ющее,/ тогда мно́гая чудеса́ от моще́й твоих соде́ял еси,/ всякия болезни от человек отгна́л еси,/ и о тебе неве́рствующих наказа́л еси./ Мы же ви́дяще сицевая,/ яко изво́лил еси те́лом с нами пребыва́ти,/ си́це спребыва́й с нами и ду́хом неотступно,/ тя мо́лим, угодниче Христов, блаженне княже Андре́е,/ от Негоже миру мир испроси́,/ и нам, твое успе́ние пра́зднующим,/ и всем, к тебе прибегающим,/ спасение душа́м и велию милость.</p>
				<p>
					<style>Ина слава, глас тойже</style>:</p>
				<p>Прииди́те <style>Днесь</style>, Росси́йстии Христолюбивии лю́дие,/ мудрии, богатии и нищии,/ и вси правовернии гра́ждане,/ и́ноцы и про́тчии, юноши и старцы,/ память праведнаго князя Андре́я че́стно да восхва́лим/ псалмы́ и пе́нии, и пе́сньми духо́вными,/ и радостно торжеству́ем дивнаго нашего заступника,/ к Богу хода́тая чу́днаго нашего,/ чудотворца князя Андре́я,/ и ублажи́м, си́це вопию́ще:/ радуйся, ра́бе Христа Бога,/ служителю Святыя Троицы, жи́телю Горняго гра́да Иерусали́ма,/ стра́нствовавый на земли́ Богоугодне,/ оста́вив отечество земно́е, получи́в Небесное,/ возненави́дел еси богатство тле́нное,/ возже́лев иска́ти Небесное, <style>егоже</style> и получив,/ наслажда́ешися ныне неизрече́нныя сладости и присносу́щна веселия./ Тем и Христос тя просла́ви и пресла́вна светильника на земли́ показа́,/ в Росси́йстей земли́ учини́ тя, яко второе солнце,/ чуде́с лучи́ испуща́юща и вся болезни наша исцелева́юща,/ мрак уныния разгоня́юща светом преславных чудес твоих,/ и всех верных сердца́ просвети́, и от лю́тых неду́г свободи́/ верою совершающих Божественную твою память,/ Богоносе княже Андре́е Смоле́нский и Переясла́вский,/ досточу́дный чудотворче,/ хода́таю к Богу при́сный о спасении душ наших.</p>
				<p>
					<style>И ныне, Богородичен</style>: Богородице, Ты еси Лоза истинная: <style>Таже Славословие великое, ектении и отпу́ст</style>
				</p>
				<p>
					<style>На Литургии: блаженны от перваго канона святаго, песнь 3-я на 4, и втораго, песнь 6-я на 4. Прокимен, глас 7</style>: Честна́ пред Го́сподем смерть преподобных Его. <style>Стих</style>: Что возда́м Го́сподеви о всех, яже воздаде́ ми. <style>Апостол, к Галатом, зачало 213. </style>Аллилуия<style>, трижды, глас 6:</style> Блаже́н муж, боя́йся Го́спода, в за́поведех Его восхо́щет зело́. <style>Стих</style>: Си́льно на земли́ будет се́мя Его. <style>Евангелие от Матфея, зачало 10. Причастен</style>: В память вечную будет праведник</p>
				<p>
					<style>В тойже день</style>
				</p>
				<p>
					<style>Преподобнаго Не́стора Некни́жнаго, </style>
				</p>
				<p>
					<style>в Дальних пещерах почивающаго</style>
				</p>
				<p>
					<style> </style>
				</p>
				<p>
					<style>Тропарь, глас 2</style>:</p>
				<p>Чист и прав сый сердцем,/ и свят, преподобие Не́сторе, душею,/ прост же паки и не уме́я сам чести́ книг,/ сего ради чтущим я́ приле́жне внимал еси/ и, о́ная в себе соблюдая, спе́шно тща́лся еси исправля́ти,/ яже яко разумен исполнив, обрел еси Царствие Небесное.</p>
				<p>
					<style>Кондак, глас 5</style>:</p>
				<p>Дивный во святых Своих Господь/ удивися изрядне в сем святем Не́сторе,/ иже <style><style>Аще</style></style> и безкни́жен сый и прост,/ но превзы́де премудрых и посрами́ книжников,/ чтущих и не творящих,/ насле́ди блага вечная/ и молит присно<style>еже</style> спастися нам.</p>
			</section>
		</section>
		<section>
			<title>
				<p>В 28-й день</p>
			</title>
			<section>
				<title>
					<p>Святыя великомученицы Параске́вы, нареченныя Пя́тницы</p>
				</title><p>
					<style>На вечерни</style>
				</p>
				<p>На Господи, воззвах: <style>стихиры на 6: и на утрени канон преподобныя на 6. <style>Аще</style> ли настоятель изволит пети полиелей, тогда поем</style>: Блажен муж: <style>1 антифон</style>. На Господи, воззвах: <style>стихиры на 8, глас 4</style>
				</p>
				<p>
					<style>Подобен</style>: Дал еси знамение</p>
				<p>Рим тя предлагает,/ яко огра́д, цве́ты благовонныя,/ Параске́во многострадальная,/ верных смы́слы облаговонствуя/ воня́ми добродетельными,/ и смрад страстны́й отгоняя,/ благодатию, славная, всегда,/ мучеников добро́та,/ дев похваление и чудес пучи́на.</p>
				<p>Яко слава многоценна всем да́стся/ от Христа Бога нашего,/ в Риме пострада́вши/ и в нем бы́вши, славная мученице,/ де́монская лукавствия от человек отгоняющи/ заступле́нием твоим./ Тем тя вси блажи́м/ и святыя твоя стра́сти <style>Днесь</style> похваляем,/ Параске́во многострадальная.</p>
				<p>Соблюда́ема силою Христовою,/ всеславная Параске́во,/ болезней телесных небрегла́ еси,/ к подвиго́м вмести́лася еси,/ му́жеским смыслом/ женскую слабость отвергши,/ упованием укрепи́вшися,/ восприя́ла же еси с пе́рвенствующими/ озаре́ние, прехвальная.</p>
				<p>Вернии, сошедшеся,/ хва́ляще тя любовию,/ блажи́м по́двиги твоя и стра́сти, мученице Параске́во./ Христа, Жениха твоего,/ умоли́ от бед и напа́стей изба́вити ны/ твоими молитвами.</p>
				<p>От твоих крове́й/ трудолю́бно истинную чашу испила́ еси,/ желающи по Христе, Женисе́ твоем, во след потещи́,/ прехвальная мученице Параске́во,/ яко ла́стовица доброгла́сная,/ песнь воспевающи ко всех Творцу, Христу Богу,/ о пра́зднующих память твою.</p>
				<p>Твои роди́телие Христовы стра́сти почитающе,/ знамени́таго дне тезоимени́ту тя нареко́ша,/ воспита́на же бывше, и на стра́сти дерзну́ла еси,/ и ра́ны претерпе́вши,/ в темни́це, а́ки в черто́зе све́тле, лику́ющи,/ вопия́ла еси:/ никогдаже отлучу́ся Тебе, Господи,/ но посли́ ми помощь Твою/ и спаси мя великия ради Твоея милости.  </p>
				<p>
					<style>Слава, глас 6</style>:</p>
				<p>Одесну́ю Спаса, якоже поет Дави́д, предста́ Царица,/ и твоя душа, яко ря́снами испещре́на златы́ми,/ и жертву себе представила еси Господу твоему, яко кади́ло благовонно,/ принесла еси кровь пло́ти твоея, мученице прехвальная Параске́во,/ молися о нас Владыце Христу Богу, да спасет души наша.</p>
				<p>
					<style>И ныне, Богородичен или Крестобогородичен</style>: Видящи Тя распинаема: <style>(зри страницу 400)</style></p>
				<p>
					<style><style>Аще</style> поеши полиелей, пой Богородичен воскресен:</style> Кто Тебе не ублажит: <style>Вход. Прокимен дне. И чтения</style>.</p>
				<p>Пророчества Исаиина чтение <style>(глава 43)</style>:</p>
				<p>Тако глаго́лет Господь:/ вси язы́цы собра́шася вку́пе, и соберутся кня́зи от них, кто возвести́т сия́ в них?/ Или́ я́же от нача́ла, кто слы́шана сотвори́т вам?/ Да приведу́т свиде́тели своя́ и оправдя́тся, и да услы́шат, и да реку́т истину./ Бу́дите Ми свидетели, и Аз свиде́тель, глаголет Господь Бог и о́трок, <style>егоже</style> избра́х./ Да познаете и веруете Ми,/ и разуме́ете, яко Аз есмь:/ прежде Мене́ не бысть ин бог, и по Мне не будет./ Аз есмь Бог и несть, ра́зве Мене, спаса́яй./ Аз возвести́х и спасо́х, уничижи́х и не бе в вас чу́ждий./ Вы Мне свиде́тели, и Аз Господь Бог,/ и еще от начала Аз есмь, и несть от рук Моих избавля́яй./ Сотворю, и кто отвратит то?/ Си́це глаголет Господь Бог, избавля́яй: вас Святый Израилев.</p>
				<p>Премудрости Соломоновы чтение. Праведных ду́ши в руце́ Божией: <style>(зри страницу 791- 792)</style>
				</p>
				<p>Премудрости Соломоновы чтение. Пра́ведницы во веки живут: <style>(зри страницу 791)</style>
				</p>
				<p>
					<style>На литии стихиры, глас 5</style>
				</p>
				<p>
					<style>Подобен: </style>Радуйся</p>
				<p>Радуйся, Господня а́гнице,/ уподо́бльшися честне́й и блаже́нней успе́шно страсти Безсмертнаго на Кресте,/ мирски́я стра́сти разорившаго,/ источниче, источающий, яко во́ды, чудеса́,/ иста́явшая сердца́, немощны́х дарова́нием исцелений напаяющи,/ страстоте́рпице пребогатая./ Де́рзость разруши́ла еси и́дольскую немощну́ю,/ Небеснаго черто́га насле́довавши жили́ще./ Христу моли́ся/ дарова́ти душа́м нашим мир и велию милость.</p>
				<p>Идеже веселящихся есть жили́ще,/ идеже свет невечерний,/ в дому́ Бога Живаго, посреде́ ски́нии дивныя,/ идеже лик празднующих, чистая,/ веселием, свещу́ иму́щи све́тлу, недрема́нну./ Тем наслаждающися Вышняго Божества/ и отту́ду богатно сияющи светлостьми́,/ Христу молися/ даровати душам нашим мир и велию милость.</p>
				<p>Ви́дяще силы Небесныя пло́тию стра́ждущую Содетеля ради Параске́вы/ и Его силою крепля́щуся, глаголюще:/ се, и девы на земли́ просла́виша Господа./ Человецы же, трепетом одержи́ми, ужаса́хуся,/ и, уди́вльшеся, песньми прославля́ху, глаголюще:/ о́ле чудесе!/ дева врага́ победи́/ и молится Милостивому Владыце за мира спасение,/ да подаст мир и велию милость.</p>
				<p>Радующися, предстала еси иге́мону, мученице до́бляя Параске́во,/ ясно веру проповедающи,/ строга́ния мно́га мужески претерпела еси,/ мучителя посрами́вши, Христу уневе́стилася еси./ Емуже предстоящи, молися/ за честву́ющия тя и верою творя́щия память твою.</p>
				<p>Радуйся, агнице вседо́бляя,/ Агнцу и Пастырю прине́сшися жертва,/ огне́м всесожега́ема,/ яко огне́м любве́ разже́гшися по Христе, Женисе твоем./ Пла́мень угаси́вши и́дольскаго су́етства,/ и свещу́ неуга́сну душевную соблю́дши,/ и чудесными светлостьми́ тмы ополчения де́монов страдальчески победи́вши,/ и вошла еси со Христом в чертог Небесный./ Молися о творящих память твою даровати нам мир и велию милость.</p>
				<p>
					<style>Слава, глас 6</style>:</p>
				<p>Посрами́ся лукавый враг, от девы побеждаем,/ яко прама́терь содея дерзновенну ко греху./ От Девы бо родившееся Слово Отчее/ непреложно и несказанно,/ якоже весть Един Сам,/ клятву разруши́ Адама и Евы/ Христос Бог,/ венчавый достойно Параске́ву мученицу,/ и той ради дарует миру очищение и велию милость.</p>
				<p>
					<style>И ныне, Богородичен</style>
				</p>
				<p>
					<style>На стиховне стихиры, глас 4</style>
				</p>
				<p>
					<style>Подобен</style>: Яко добля</p>
				<p>Обагре́нии кро́вными/ спасения одежду себе, всехвальная, обагри́вши/ и убели́вшися Духом, Господу обручи́лася еси, Безсмертному Царю,/ соблюдающему тя непорочну и нетленну во веки веков в черто́зех Небесных,/ яко деву преудо́брену и нетленну.</p>
				<p>
					<style>Стих</style>: Святым, иже суть на земли Его,/ удиви Господь, вся хотения Своя в них.</p>
				<p>К ра́нам приобщи́вшися, и со огне́м бра́вшися,/ и плотска́я влаче́ния претерпе́вши,/ и коно́бная вре́ния до́блественне пренесши,/ и непобежде́на бысть мыслию, и истука́нным не пожре́,/ но прекло́нши Богу вы́ю,/ ме́чным усече́нием, венец нося́щи, на Небеса взы́де.</p>
				<p>
					<style>Стих</style>: Терпя́, потерпе́х Господа, и внят ми,/ и услы́ша молитву мою.</p>
				<p>Каплями кро́вными обагри́вшися, возсияла еси проявле́нно, яко солнце,/ и отгна́ла еси, всехвальная, безбожия тьму благодатию,/ мученице Параске́во,/ и верныя просвети́ла еси, чтущия твоя до́блественныя подвиги/ и память светлую, и светоносную, и всеспасительную.</p>
				<p>
					<style>Слава, глас 8</style>:</p>
				<p>Сия глаголет Параске́ва к мучителю:/ вра́же нечестивый, иге́моне,/ что неи́стовствуеши на христианы?/ ни царства у <style>тебе</style> отъя́х, ни гра́да твоего разори́х,/ но бу́ими словесы́ увеща́ти мя помышляеши./ Аз тебе небрегу́, ни твоих безумных глагол,/ плоти бо не щажду́ за Христа моего,/ зане́ Он любит мя и Царство мне да́рует,/ к Нему пойду и Того буду невеста,/ и Той мене спасет от рук враг моих,/ и дарует ми жизнь вечную.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: О преславнаго чудесе</p>
				<p>Не терплю, Чадо, ви́дящи Тя, на Древе усну́вша,/ бодрость всем подающаго./ Яко да древле преступления плодо́м,/ сном погибельным усну́вшим,/ Божественную и спасительную бодрость пода́си,/ Дева глаго́лаше, плачущи, Юже величаем.</p>
				<p>
					<style>Тропарь, глас 4</style>:</p>
				<p>Премудрая и всехвальная Христова мученица Параске́ва,/ му́жескую крепость прии́мши,/ же́нскую же не́мощь отве́ргши,/ диа́вола победи́ и мучи́теля посрами́,/ вопию́щи и глаго́лющи:/ прииди́те, тело мое мече́м ссецы́те и огне́м сожги́те,/ аз бо, радующися, иду́ ко Христу, Жениху моему./ Тоя́ молитвами, Христе Боже,/ спаси души наша.</p>
				<p>
					<style>Слава, ин тропарь </style>
				</p>
				<p>
					<style>Ин тропарь святыя великомученицы Параскевы, глас 8</style>:</p>
				<p>Иже веруя и мужеством душевным, тезоименитые,/ диавола посрамила еси/ и мучительское прещение и раны доблественне победила еси,/ мученице Параскево, вопия:/ мечем сосецайте и огнем сожизайте тело мое,/ яко да, радуюся, прииду Жениху моему Христу Богу./ <style>егоже</style> моли спастися душам нашим.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>На утрени</style>
				</p>
				<p>На Бог Господь: <style>тропарь святей, дважды. Слава, и ныне, Богородичен или Крестобогородичен</style>.</p>
				<p>
					<style>По 1-м стихословии седален, глас 4</style>
				</p>
				<p>
					<style>Подобен</style>: Скоро предвари́</p>
				<p>Жениха́ возлюби́вши, Творца и Бога, жениха́ тле́ннаго оставила еси,/ мученице честна́я Параске́во;/ и, радующися, претерпела еси му́ки и растерза́ния, и о́гненное томле́ние./ Темже и венец нося́щи, к Божественному чертогу возшла́ еси,/ испроша́ющи всем грехо́в оставления.</p>
				<p>
					<style>Слава, и ныне, Богородичен</style>:</p>
				<p>Дево Всенепорочная,/ Яже Пресущнаго Бога ро́ждшая,/ со страстотерпицею Того непрестанно моли́/ оставление прегрешений и исправление жития́ да́ти нам прежде конца,/ верою и любовию поющим Тя по до́лгу, едина Всепетая.</p>
				<p>
					<style>По 2-м стихословии седален, глас 4</style>
				</p>
				<p>
					<style>Подобен</style>: Вознесыйся</p>
				<p>Жениха твоего, Христа, возлюби́вши/ и свещу́ твою светло украси́вши,/ добродетельми просия́ла еси, славная./ Темже возшла еси в Небесный чертог/ и, венец страдания прии́мши,/ от бед избави нас, совершающих, Параске́во, память твою.</p>
				<p>
					<style>Слава, и ныне, Богородичен</style>:</p>
				<p>По Бозе во Твой, Богородице, Покров Божественный прибегаю,/ смиренный, припадая, молюся:/ помилуй, Пречистая, яко превзыдо́ша главу́ мою греси́,/ и боюся, Владычице, му́ки, и трепе́щу./ Моление сотвори, Чистая, к Сыну Твоему,/ от сих изба́вити мя.</p>
				<p>
					<style>По полиелеи седален, глас 8</style>
				</p>
				<p>
					<style>Подобен</style>: Премудрости</p>
				<p>Уневе́стившися Господу благолепно,/ якоже дар, кровь и заколе́ние Тому принесла́ еси,/ страстотерпице отрокови́це Параске́во,/ и чертог Божественный достойно улучи́ла еси,/ просвещения неизреченнаго непрестанно исполняема./ Темже святую и честну́ю память твою творяще духовно,/ Спаса прославляем и верно взываем ти:/ моли Христа Бога грехо́в оставление подати/ честву́ющим любовию святую память твою.</p>
				<p>
					<style>Слава, и ныне, Богородичен</style>:</p>
				<p>Яко Деву и едину в жена́х/ Тя, без Семене рождшую Бога плотию,/ вси ублажа́ем ро́ди человечестии:/ Огнь бо всели́ся в Тя Божества/ и яко Младенца дои́ши Зижди́теля и Господа./ Тем Ангельский и человеческий род/ достойно славим пресвятое Рождество Твое/ и согласно вопие́м Ти:/ моли Христа Бога прегрешений оставление дарова́ти/ покланяющимся верою пресвятому Рождеству Твоему.</p>
				<p>
					<style>Степенна, 1-й антифон 4-го гласа. Прокимен</style>: Дивен Бог во святых своих, Бог Израилев.</p>
				<p>
					<style>Стих</style>: В це́рквах благословите Бога, Господа от источник Израилевых. Всякое дыхание: <style>Евангелие от Матфея, зачало 62</style>
				</p>
				<p>
					<style>По 50-м псалме стихира, глас 1</style>:</p>
				<p>С Вышними чи́нми причта́лася, славная,/ мир оста́вльши и Христа возжеле́вши, Параске́во всечестная,/ проси нам мира и велия милости.</p>
				<p>
					<style>Канон Богородицы со ирмосом, на 6, глас 8:</style> Воду прошед, яко сушу: <style>И святыя, два канона, на 8. Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста́ моя,/ и наполнятся Духа,/ и слово отры́гну Царице Матери,/ и явлюся, све́тло торжествуя,/ и воспою, ра́дуяся, Тоя́ чудеса́.</p>
				<p>Светом Божественным освети́вшися свыше,/ мрак отжени́ неразумия моего/ и подаждь ми молитвами твоими, Параске́во, благодать,/ воспевати твоих, мученице, чудес мно́жества.</p>
				<p>Солнца светле́йши, яко истинно возсия́ла еси у́тро,/ утверждение Церкве бывши Христовы,/ озари́ла еси луча́ми по́двигов, мученице Параске́во,/ твоими чудесы́ мира концы́.</p>
				<p>Жениха, Безсмертнаго Христа, возлюби́вши,/ яко ве́рою Того стра́сти о́бщница показалася еси/ и восприяла еси вечное Царство/ и венец нетленный, мученице Параске́во славная.</p>
				<p>
					<style>Богородичен</style>:</p>
				<p>Дево Всенепорочная, Христа родившая,/ и Сего в ложесна́х понесла еси, истинноимени́тая,/ разреши́ мрак души́ моей и просвети́ мя, да пою Тя.</p>
				<p>
					<style>Ин канон. Глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Пои́м Го́сподеви,/ прове́дшему люди Своя́ сквозе́ Чермно́е мо́ре,/ яко Един сла́вно просла́вися.</p>
				<p>Пои́м Господеви,/ прославльшему память мученицы,/ и приводя́щу земны́я ли́ки к похвале́нию <style>Днесь</style>.</p>
				<p>Славу презре́ла еси, о бога́тстве неради́вши,/ честна́я мученице Параске́во,/ на страсть себе вдала́ еси.</p>
				<p>Возжела́ Владыка/ твоея́ добро́ты, мученице,/ в Небесный чертог всели́ тя.</p>
				<p>
					<style>Богородичен</style>:</p>
				<p>Род Ада́мов/ па́че ума́ блаженства Тобою рай отве́рст обре́тше, Богородице,/ достойно хвалим Тя.</p>
				<p>
					<style>Катавасия</style>: Отве́рзу уста́ моя</p>
				<p>
					<style>Песнь 3</style>
				</p>
				<p>
					<style>Ирмос</style>: Лук сильных изнемо́же,/ и немощству́ющии препоя́сашася силою:/ сего ради утверди́ся в Господе сердце мое.</p>
				<p>Па́лицами неми́лостивно бие́ма, радовашеся, лы́стом сокруша́емым и косте́м вку́пе,/ приснопамятная мученица Параске́ва, вопиющи:/ ничтоже мя разлучи́т от любве́ Твоея, Христе.</p>
				<p>Уста́ нечести́вых, глаго́лющая беззаконие на преподобнаго,/ и язык велере́чив загради́шася,/ мученица Параске́ва вопияше, Спаса проповедающи.</p>
				<p>Крове́й твоих кропле́нии безбожия огнь погаси́ла еси,/ многострада́льная мученице Параске́во,/ и верных ра́зумы просветила еси.</p>
				<p>
					<style>Богородичен</style>
				</p>
				<p>Глаголы благочести́вно исполняются Иса́иины:/ Дева бо родила есть во плоти Жизнодавца Христа,/ Спаса душ наших.</p>
				<p>
					<style>Ин</style>
				</p>
				<p>
					<style>Ирмос</style>: Ты еси утверждение/ притекающих к Тебе, Господи,/ Ты еси свет омраче́нных,/ и поет Тя дух мой.</p>
				<p>Ты еси утверждение мое, Господи, глаго́лаше мученица,/ Ты же и заступление,/ и к Тебе прибего́х, Царю мира.</p>
				<p>Явилася еси на суди́щи, мужеу́мну ду́шу иму́щи,/ и врага́, яко нехра́бра су́ща,/ победила еси, всехвальная.</p>
				<p>Души́ моея́ зе́ницы исцели́,/ всехвальная мученице, молитвами твоими/ и ум мой упра́ви.</p>
				<p>
					<style>Богородичен</style>:</p>
				<p>Подаждь нам помощь/ молитвами Твоими, Пречистая,/ советы отрева́ющи лю́тых обстоя́ний.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Крове́й твоих струя́ми, мученице Христова,/ пото́ки нечестия изсуши́вши, всехвальная Параске́во,/ одожде́нием же благодати слове́сныя напая́еши бразды́,/ в <style>нихже</style> прозяба́еши клас веры./ К сему же, славная, и по смерти явилася еси, точа́щи жизнь мучения ради,/ страстотерпице всехвальная./ Моли Христа Бога дарова́ти душа́м нашим велию милость.</p>
				<p>
					<style>Слава, другий седален, глас 4</style>
				</p>
				<p>
					<style>Подобен</style>: Скоро предвари́</p>
				<p>Посто́м украси́вши чистоту́ душевную,/ луча́ми страдания просвещаеши верныя,/ мученице многострада́льная Параске́во./ Тем твой святый и светоносный день/ верою совершающе, благочестно вопием:/ яко имея дерзновение ко Господу, моли спастися нам.</p>
				<p>
					<style>И ныне, Богородичен</style>:</p>
				<p>Обнови́ла еси, Чистая, Божественным Рождеством Твоим/ истле́вшее во страсте́х земнородных ме́ртвенное существо/ и воздвигла еси вся от смерти к жизни нетления./ Темже Тя по до́лгу блажи́м вси, Дево Препрославленная,/ якоже прорекла еси.</p>
				<p>
					<style>Крестобогородичен</style>:</p>
				<p>На Кресте́ Тя возвы́шена яко узре́ Пречистая Мати Твоя, Слове Божий,/ ма́терски рыдающи, веща́ше:/ что новое и странное сие́ чудо, Сыне Мой,/ како, Жизнь всех, вкушаеши смерть,/ оживи́ти мертвыя хотя́, яко Милосерд.</p>
				<p>
					<style>Песнь 4</style>
				</p>
				<p>
					<style>Ирмос</style>: Седя́й в сла́ве на Престоле Божества/ во о́блаце ле́гце,/ прии́де Иисус Пребожественный/ нетленною дланию и спасе́ зову́щия:/ слава, Христе, силе Твоей.</p>
				<p>Уязви́вшися любовию Христовою,/ ополчения мучительская крепостию твоею умертви́ла еси,/ благодать источаеши присноживо́тную:/ страсте́й ради мздовоздая́ние, восприяла еси, Параске́во,/ мучениц Христовых добро́та.</p>
				<p>Превозше́дши вся любовию Христа, Жениха твоего,/ плотску́ю любовь возненави́девши,/ крепко болезненная страдания претерпела еси, мученице Параске́во, вопиющи:/ не разлучи́ мене, Христе, от желания/ Твоего мучения подвиг совершити.</p>
				<p>Отве́ргши мира суету́ всю,/ Богу Единому прилепи́лася еси, Параске́во мученице,/ и болезни страдания претерпевши,/ невесто Божия, мужеу́мная.</p>
				<p>
					<style>Богородичен: </style>
				</p>
				<p>Сни́де, яко дождь на руно́, во утро́бу Твою Господь,/ якоже рече́ дре́вле пророк, Всенепорочная,/ <style>егоже</style> во двух Существах родила́ еси,/ Емуже взываем:/слава силе Твоей, Господи.</p>
				<p>
					<style>Ин</style>
				</p>
				<p>
					<style>Ирмос</style>: Услышах, Господи,/ смотре́ния Твоего та́инство,/ разуме́х дела́ Твоя,/ и просла́вих Твое Божество.</p>
				<p>Услы́шавши, Господи,/ мученица Параске́ва заповеди Евангельския,/ просла́ви Твое Божество.</p>
				<p>Не принесла́ еси отню́д жертвы де́моном ме́рзским,/ жертву жи́ву себе Господу вдала́ еси.</p>
				<p>Крепко на суди́щи ста́вши, вопияше мученица:/ со Христом, Женихом моим, распну́ся/ и возцарствую с Ним.</p>
				<p>
					<style>Богородичен</style>:</p>
				<p>Очищение наших да́руй согрешений, яко Безгрешен,/ и умири́ люди Твоя, яко Благ,/ молитвами Рождения Тя.</p>
				<p>
					<style>Песнь 5</style>
				</p>
				<p>
					<style>Ирмос</style>: Ты, Господи, мой свет/ в мир пришел еси,/ Свет Святый, обраща́яй из мра́чна неве́дения/ верою воспевающия Тя.</p>
				<p>Свет незаходимый всели́ся в души́ твоей,/ да добродетелию сия́еши,/ озаря́я тебе непрестанно сла́вящия.</p>
				<p>Струю́, мученице Параске́во, нечестиваго безбожия изсуши́ла еси:/ тече́нии кро́вными, непра́ведно проливаемыми,/ огнь пре́лести погасила еси.</p>
				<p>Ум иму́щи прозра́чен, пророческаго да́ра сподо́билася еси,/ хотящая бы́ти всем я́ве предглаго́лала еси,/ Параске́во многострадальная.</p>
				<p>
					<style>Богородичен</style>:</p>
				<p>Мати Божия, души́ моея зло́бу исцели,/ родившая Бога Слова неизреченно./ Сего ради вси ро́ди блажа́т Тя.</p>
				<p>
					<style>Ин</style>
				</p>
				<p>
					<style>Ирмос</style>: У́тренююще, вопие́м Ти,/ Господи, спаси ны:/ Ты бо еси Бог наш,/ разве Тебе, ино́го не ве́мы.</p>
				<p>У́тренюющи, мученица вопия́ше Параске́ва:/ ничто́же мя разлучи́т любве́ Христовы.</p>
				<p>Божественную мученицу мнев ослабе́ти,/ смех сам яви́ся проны́рливый.</p>
				<p>Просвещение подаждь мне, всехвальная,/ и многомяте́жный мой ум просвети́/ молитвами твоими.</p>
				<p>
					<style>Богородичен</style>:</p>
				<p>Низложи́ непрестаю́щую бурю страсте́й,/ Христа Рождшая,/ ко́рмчию и Господа.</p>
				<p>
					<style>Песнь 6</style>
				</p>
				<p>
					<style>Ирмос</style>: Пожру́ Ти со гла́сом хвале́ния, Господи,/ Церковь вопие́т Ти,/ от бесо́вския кро́ве очи́щшися,/ ради милости от ребр Твоих/ истекшею Кровию.</p>
				<p>Возсиявши из Ри́ма,/ яко солнце светлое, святая мученице,/ мрак де́монский от человек отгоняющи мольбами твоими,/ Параске́во многострадальная.</p>
				<p>Исцеления прие́млют приходя́щии прикосновением к ра́це моще́й твоих,/ кровоточи́вии и прокаже́ннии очищаются,/ отбегают де́монския полки́,/ призыванием святаго твоего имени.</p>
				<p>Утреневала еси ко Христу, невечернему Солнцу,/ и Того светлостьми́ ду́шу, Богомудрая,/ и сердце озарила еси, Параске́во честна́я,/ и к Свету Троическому, радуяся, прешла́ еси.</p>
				<p>
					<style>Богородичен</style>:</p>
				<p>Исцели души́ моея́ страсти, Всенепорочная,/ безстрастия рождшая Источник,/ и отжени́ томи́тельство,/ непрестанно смуща́ющее сердце мое.</p>
				<p>
					<style>Ин</style>
				</p>
				<p>
					<style>Ирмос</style>: Ри́зу мне пода́ждь све́тлу,/ одея́йся светом, яко ри́зою,/ Многомилостиве Христе Боже наш.</p>
				<p>Ри́зою мя с Небесе́ приоде́й, Господи, вопияше Параскева,/ Иже о́блаки небеса́ одева́яй, Многомилостиве.</p>
				<p>Якоже из ро́ва Дании́ла услы́ша Господь,/ тако и тебе, в темни́це молящейся, исцеление подавает.</p>
				<p>Мучи́телеву гордость низложи́ла еси,/ сама же, невреди́ма пребывши,/ на му́ку дерзну́ла еси.</p>
				<p>
					<style>Богородичен</style>:</p>
				<p>Слово Божие Тя земны́м показа́ Небесную лествицу:/ Тобою бо к нам сни́де.</p>
				<p>
					<style>Кондак, глас 3</style>
				</p>
				<p>
					<style>Подобен:</style> Дева <style>Днесь</style></p>
				<p>Всесвятое и непорочное мучение прине́сши,/ яко ве́но пречестно́е, безсмертному Жениху Христу,/ Ангельское ликостоя́ние возвесели́ла еси/ и победила еси де́монския ко́зни./ Сего ради тя че́стно верою чтим,/ мученице Параске́во многострадальная.</p>
				<p>
					<style>Икос</style>:</p>
				<p>Кто изглаголет силы Господня;/ или кто пове́сть страдания твоя и добродетели, мученице;/ или <style>кий</style>  язык воспети возможет по достоинству./ Темже и аз, недостойный, воспе́ти покушаюся,/ хвалити же и славити Владыку Жизнодавца,/ давшаго тебе на три́знищи крепость/ мучителей не убоятися, исповедающей Истиннаго Бога./ Сего ради тя чтим верою и любовию,/ мученице Параске́во многострадальная.</p>
				<p>
					<style>Песнь 7</style>
				</p>
				<p>
					<style>Ирмос</style>: Спасы́й во огни́ Авраа́мския Твоя о́троки,/ и халде́и убив,/ яже правда пра́ведно уловля́ше,/ препетый Господи,/ Боже отец наших, благословен еси.</p>
				<p>Голуби́це, кри́ла иму́щи злата́я и оружием храни́ма крестным,/ ага́ряны же, в нощи граду твоему прибли́жившияся, отгна́ла еси,/ спа́сши верныя от убийства, мученице Параске́во, поющия:/ препетый отец наших Боже, благословен еси.</p>
				<p>Многообра́зныя болезни претерпевши Христа ради, мученице Параске́во,/ неболезненный у Него обрела́ еси покой/ и, радующися, взываеши:/ препетый отец наших Боже, благословен еси.</p>
				<p>Коль непобеди́м твой разум, Параске́во честна́я,/ яко от начальников ли́ка мучителей мук не убоялася еси./ С нимиже бра́вшися, скончалася еси яко служительница тайны Божественныя славы, поющи:/ препетый отец наших Боже, благословен еси.</p>
				<p>
					<style>Богородичен</style>:</p>
				<p>Благословен Плод благословеннаго Твоего чрева,/ <style>егоже</style> благословят Небесныя Силы и человечестии собори восхваляют,/ нас избавльшаго клятвы древния, Благословенная, поющих:/ препетый отец наших Боже, благословен еси.</p>
				<p>
					<style>Ин</style>
				</p>
				<p>
					<style>Ирмос</style>: От Иудеи дошедше о́троцы,/ в Вавилоне иногда/ верою Троическою пламень пе́щный попраша, поюще:/ отцев Боже, благословен еси.</p>
				<p>Яви́шася паче ума́ чудеса Божественныя мученицы,/ во ю́нотстве девства победи́ мучителя, зовущи:/ отец наших Боже, благословен еси.</p>
				<p>Блудя́щих загради́ла еси богомерзская уста́,/ среди суди́ща ста́вши, Бога исповедала еси, взывающи:/ отец наших Боже, благословен еси.</p>
				<p>Забы́вши женскую немощь,/ мужественно укрепи́вшися терпением,/ стра́ждущи, вопия́ла еси:/ отец наших Боже, благословен еси.</p>
				<p>
					<style>Богородичен</style>
				</p>
				<p>Из Деви́ческу боку́ вопло́щся,/ явился еси на спасение наше./ Тем Твою Матерь ве́дуще Богородицу,/ благодарно взываем:/ отец наших Боже, благословен еси.</p>
				<p>
					<style>Песнь 8 </style>
				</p>
				<p>
					<style>Ирмос</style>: Отроки благочестивыя в пещи́/ Рождество Богородичо спасло́ есть,/ тогда у́бо образу́емое,/ ныне же де́йствуемое,/ вселенную всю воздвиза́ет пе́ти Тебе:/ Господа пойте дела/ и превозноси́те Его во вся веки.</p>
				<p>Божественными светлостьми́ Солнца мысленнаго просвети́вшися,/ мученице всехвальная Параске́во,/ нощь претекла́ еси безбожия, поющи единомыслием души́:/ Господа воспевайте дела и превозносите Его во веки.</p>
				<p>Яко а́гница, яко нескверная ю́ница,/ яко Божественная голуби́ца, яко самовольное заколение,/ привела́ся еси, мученице Параске́во, Зижди́телю твоему/ и, яко жертва непоро́чна, принесла́ся еси, согласно поющи:/ Господа пойте дела и превозносите Его во веки.</p>
				<p>Све́тлу себе от крове́и́ ри́зу мучением обложи́ла еси,/ Параске́во, до́бляя мученице,/ совле́кшися истинно тленнаго со грехи́ человека, радостно воспевающи:/ Господа пойте дела и превозносите Его во веки.</p>
				<p>
					<style>Богородичен: </style>
				</p>
				<p>Во след Тебе теко́ша жены́, мира сладково́ннаго ве́дуще, Всечистая Богоневесто,/ Едина Неискусобрачная,/ из утро́бы Твоея возсиявшаго Единороднаго Сына, Христа Бога,/ и с Тобою царствуют истинно, песнословяще Его во веки.</p>
				<p>
					<style>Ин</style>
				</p>
				<p>
					<style>Ирмос</style>: Царя Небеснаго,/ <style>егоже</style> поют во́и Ангельстии,/ хвали́те и превозноси́те во вся веки.</p>
				<p>Царя Христа Бога,/ <style>егоже</style> испове́да дева мученица Параске́ва,/ воспевающи: хвалите и превозносите Его во веки.</p>
				<p>За любовь Божественныя Троицы/ огнь безбожия погасила еси, вопиющи:/ превозносите Христа во веки.</p>
				<p>По́двиги, иже к Богу,/ тьмы начальника низложи́ла еси, поющи:/ превозносите Христа во веки.</p>
				<p>
					<style>Богородичен</style>
				</p>
				<p>Проти́вных прило́га на ны угаси́ и́скры, Дево,/ яко да поем Господа и превозно́сим Его во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Всяк земноро́дный/ да взыграется, Духом просвещаем,/ да торжествует же Безплотных умо́в естество,/ почитающее священное торжество Богоматере,/ и да вопиет:/ радуйся, Всеблаженная/ Богородице, Чистая Приснодево.</p>
				<p>В Небесный чертог все́льшися, дево Параске́во всечестная,/ и невидимых добро́т разу́мно наслади́вшися,/ восприи́мши неизрече́нную светлость,/ просвети́ поющия и величающия тя.</p>
				<p>Венец восприяла еси на главе́ твоей, Параске́во доблеу́мная,/ яко скончавши течение и сохранивши веру непоколеби́му,/ праведных чи́ни радостно тя прия́ша./ Тем ныне ублажаем тя.</p>
				<p>Подае́ши исцелений ка́пли требующим, яко от источника,/ всебогатая мученице Параске́во,/ уставляющи то́ки неду́гов и страсте́й отгоня́щи зной,/ сердца́ благочестивых напаяющи ко благоплодию Божественных деяний.</p>
				<p>
					<style>Богородичен</style>:</p>
				<p>Мудрости Вместилище, паче ума́ лучшаго, явилася еси,/ Отроковице Всенепорочная,/ одушевле́н же престол и дверь./ Тем яко Царицу Тя возлю́бльше, девы во след Тебе приведо́шася, Богоотроковице.</p>
				<p>
					<style>Ин</style>
				</p>
				<p>
					<style>Ирмос</style>: Воистинну Богородицу/ Тя исповедуем,/ спасении тобою, Дево чистая,/ с Безплотными ли́ки Тя величающе.</p>
				<p>Воистинну тезоимени́та назва́лася еси, Параске́во,/ подо́бящися страсте́м Христовым,/ с Небесными во́инствы лику́ющи.</p>
				<p>Постигла еси конец мучения/ многими страстьми́ и боле́зньми твоими,/ со Ангелы Христа сла́вящи на Небесех, всечестная.</p>
				<p>Дерзновение иму́щи ко Спасу и Владыце,/ моли за поющия твою память,/ мученице славная Параске́во.</p>
				<p>
					<style>Богородичен</style>:</p>
				<p>Пе́сньми Тя поем, Богоблагодатная,/ и немо́лчно Тебе, радуйся, прино́сим,/ Ты бо источи́ла еси всем нам веселие.</p>
				<p>
					<style>Светилен</style>
				</p>
				<p>
					<style>Подобен</style>: Жены́, услы́шите</p>
				<p>Яко ши́пок красне́йший от терно́внаго прозябла́ еси ко́рене, дево Параске́во,/ оброше́нием, мученице, священнаго страдания обагри́вшися кровию./ И ныне Божественную твою память творящия любовию/ спасай ны от бед.</p>
				<p>
					<style>Слава, и ныне, Богородичен</style>:</p>
				<p>Стоя́ще о́крест Тебе девы Богомудрыя, Богородительнице Марие, яко Царице ро́дом,/ Твоему Сыну приведо́шася невестоле́пно, Пречистая, яко Царю всяческих,/ <style>егоже</style>, Мати Дево Отроковице, о нас моли.</p>
				<p>
					<style>На хвалитех стихиры, глас 4</style>
				</p>
				<p>
					<style>Подобен</style>: Яко добля</p>
				<p>Девство нетленно, мучение всечудно/ Христу принесла еси, всечестна́я дево Параске́во,/ низложи́ла еси шатание пре́лести безбожныя силою Крестною,/ му́жественным разумом./ Темже вся Христова Церковь празднует святую твою память.</p>
				<p>Твоему страданию, дево мудрая, и сопротивлению, и неодолению/ ли́цы Ангельстии, блаженная Параске́во, я́ве удиви́шася,/ како му́жественным сплете́нием врага́ неви́димаго разрази́ла еси/ и победы венец от руки́ Жизнодавца богатно прия́ла еси.</p>
				<p>Огне́м опаля́ема,/ о́гненною мудростию пламень угаси́ла еси естественный/ и, свещу́ неугаси́му душевную соблю́дши,/ вошла еси со Христом, Женихом твоим, в чертог Небесный./ Чудесными и́скрами стра́сти умертвивши,/ и де́монскии полки́ страдальчески победи́ла еси.</p>
				<p>
					<style>Ины стихиры, глас 1</style>
				</p>
				<p>
					<style>Подобен:</style> Небесных чино́в:</p>
				<p>В Небесныя дворы́ всели́лася еси, мученице Параске́во,/ кровьми́ твоих страда́ний,/ в виде́нии ликостояний причислилася еси ра́вно, всехвальная.</p>
				<p>Мучи́теля посрами́ла еси, о му́ках небре́гши,/ и звере́й рыка́ния не устраши́лася еси,/ иму́щи Христа Помощника твоего, всехвальная.</p>
				<p>Радующися, текла́ еси, прехвальная Параске́во,/ тща́щися конец мучения прия́ти, дево всехвальная,/ и Христу уневе́стившися та́мо, поминай ны, всегда честву́ющия тя.</p>
				<p>
					<style>Слава, глас 6</style>:</p>
				<p>Пе́сньми да почестви́тся Христова мученица,/ подобает бо ей всякое хвалосло́вие:/ хвала́ми бо испле́тши свой венец,/ той непрекло́нней су́щи и тве́рдей,/ мно́гу мучителей злобу низложи́./ Тем, в боле́знех стра́ждущи, вопияше:/ Ты мне, Господи, бу́ди помощь и не оста́ви мене́.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Все отло́жше</p>
				<p>Агнца Своего Агница Нескверная дре́вле/ и Непорочная Владычица/ на Древе Крестнем яко узре́, матерски восклица́ше и, дивя́щися, вопияше:/ Чадо Сладчайшее, что зрение сие новое и преславное;/ како сонм безблагодатный суди́щу Пила́тову предаде́ Тя/ и осуждает на смерть, Жизнь всяческих;/ но воспеваю Твое неизрече́нное, Слове, снизхожде́ние.</p>
				<p>
					<style>На стиховне, Слава, глас 4</style>:</p>
				<p>Крест, яко ору́жие держа́вно, Параске́во мученице, держа́щи рука́ми,/ веру, яко щит, надежду, яко броню́, любовь, яко лук,/ мучителей томле́ние победи́вши му́жески,/ и де́монов кова́рствия упраздни́ла еси Божественною силою,/ во главу́ же усекнове́на бывши, лику́еши во Христе,/ не преста́й молящися о душах наших.</p>
				<p>
					<style>И ныне, Богородичен или Крестобогородичен</style>:</p>
				<p>
					<style>Подобен</style>: Яко до́бля</p>
				<p>На Кресте́ Тя яко узре́ пригвожде́на, Господи,/ Агница и Мати Твоя дивля́шеся/ и, что виде́ние сие́, взыва́ше, Сыне Вожделение,/ сия Тебе неве́рный собор воздаде́ беззаконный,/ многих Твоих чудес наслади́выйся;/ но слава неизглаго́ланному сошествию Твоему, Владыко.</p>
				<p>
					<style>Славословие великое. И отпуст</style>
				</p>
				<p>
					<style>На Литургии: Блаженна от канона перваго, песнь 3-я, и втораго канона, песнь 6-я. Прокимен, глас 4</style>: Дивен Бог во святых Своих, Бог Израилев. <style>Стих</style>: В церквах благословите Бога, Господа от источник Израилевых. <style>Апостол к Коринфяном, зачало 181. Аллилуия</style>: Терпя, потерпех: <style>Евангелие от Луки, зачало 33. Причастен</style>: В память вечную</p>
				<p>
					<style>В тойже день</style>
				</p>
				<p>
					<style>Святых мученик Тере́нтия и Неони́лы и чад их: Сарви́ла, Фо́та, Феоду́ла, Иера́кса, Ни́тта, Ви́ла, Евни́кии</style>
				</p>
				<p>
					<style>и преподобнаго отца нашего Стефа́на Савваи́та, творца канонов</style>
				</p>
				<p>
					<style>На Господи, воззвах: стихиры мучеников, хлас 4</style>
				</p>
				<p>
					<style>Подобен</style>: Яко до́бля</p>
				<p>Многообра́зным му́кам мужески приобщи́в шеся,/ вражия возношения низложи́сте,/ испове́дающе, блаженнии, пред мучители Явльшагося нас ради дебельство́м плоти,/ и пречистыя страсти претерпевши волею,/ и источи́вша миру просвещение и безстрастие.</p>
				<p>С Тере́нтием возсия́ Неони́ла славная,/ Ни́тта же и Сарви́л чуднии,/ Фот же и Иера́кс с сими законно пострадавше/ и огнь мучений Божественною росою Духа угаси́вше/ и быша столпи́ благочестия, и благоприятныя жертвы, и приношения пречиста.</p>
				<p>Яко многосветлое солнце,/ с луною совоку́плься Неони́лою,/ родил еси, о Терентие, лик звезд седмочи́слен,/ мученическою     кровию обагри́вшихся,/ и светлое испущающих сия́ние,/ вселившихся же в  невечерний покой,/ идеже всех страда́лец стада́ све́тло ликовству́ют.</p>
				<p>
					<style>Ины стихиры преподобнаго, глас 8</style>
				</p>
				<p>
					<style>Подобен:</style> О преславнаго чудесе</p>
				<p>Отче Богоносне Стефа́не,/ Божественным смы́слом ум укрепи́в светле́йше,/ ярость же мужеством, целомудрием желание,/ правдою же всю силу души́ управил еси./ Мудролю́бнейше колесни́цу прекрасну добродетелей состро́ил еси,/ на нюже всед, радуяся, возшел еси к высоте́, славне.</p>
				<p>Отче Богоносне Стефа́не,/ Богословием ум просвети́л еси, преподобне,/ якоже копиено́сную ярость/ простира́я на хульныя, отче, еретики́,/ возжелев пищи вышния,/ еяже сподо́бился еси причасти́тися, чудне,/ предстоя́ Престолу Всецаря и Вседержителя.</p>
				<p>Отче Богоносне Стефа́не,/ воздержанием ум утучня́я всегда,/ к Первовино́вному востещи́ сотворил еси,/ и отвергл еси мира смуще́ние, и молвы́ оттря́с,/ ума́ чистотою сраствори́вся, всемудре, с желанием, воистинну крайним,/ Богомудре преподобне.</p>
				<p>
					<style>Слава, и ныне,</style>
				</p>
				<p>
					<style>Богородичен. Подобен тойже</style>:</p>
				<p>Девства сосуд/ и чистое Божие и красное жили́ще,/ молю Тя, всечестно́е,/ душу мою уте́ши,/ озло́бленную ядом змии́ным и умерщвле́ную преступле́ньми,/ яко да славлю Тя,/ верныя вся возвеличившую, Богора́дованная.</p>
				<p>
					<style>Крестобогородичен, подобен тойже</style>:</p>
				<p>Что зримое виде́ние,/ еже Моими очесы́ видится, о Владыко,/ содержа́й всю тварь,/ на Древо воздви́жен быв,/ и умираеши, всем дая́й Жизнь,/ Богородица, пла́чущи, глаголаше,/ егда узре́ на Кресте́ возноси́ма,/ из Нея неизреченно возсиявшаго/ Бога и Человека.</p>
				<p>
					<style>Тропарь, глас 4</style>:</p>
				<p>Му́ченицы Твои, Господи,/ во страданиих своих венцы́ прияша нетленныя от <style>Тебе</style>, Бога нашего:/ имуще бо крепость Твою,/ мучителей низложите,/ сокрушиша и де́монов немощны́е де́рзости,/ тех молитвами/спаси ду́ши наша.</p>
				<p>
					<style>Слава, тропарь Стефа́на, глас 5</style>
				</p>
				<p>Воздержанием житие украси́ и страсти умертвив,/ посрамил еси вражия прилоги, отче Стефа́не,/ и преложися к Богу, чудотворец показася,/ в вечней славе со Ангелы ликуя,/ с ними же моли поми́ловати ду́ши наша.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>На утрени</style>
				</p>
				<p>
					<style>Канон Октоиха един, и святых два</style>
				</p>
				<p>
					<style>Канон мучеников. Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Отве́рзу уста моя,/ и наполнятся Духа,/ и слово отры́гну Царице Матери,/ и явлюся, све́тло торжествуя,/ и воспою, радуяся, Тоя чудеса.</p>
				<p>Глубиною обуреваем греха, Человеколюбче,/ к единой пучи́не благоутробия Твоего/ взираю очесы́ моего се́рдца,/ окорми́ и спаси мя страстоте́рпец молитвами.</p>
				<p>Незаходимое вас Солнце звезды показа на тверди Церкве Своея,/ озаряющия сиянием по́двиг,/ мученицы прехвальнии, сея́ исполне́ние.</p>
				<p>Веры побо́рницы, Церкве утвержде́ние,/ Тере́нтий быст, Нитта́ же, Сарви́л, Феоду́л, Ие́ракс, Неони́ла,/ и Ви́л чу́дный, Евни́кия же и Фо́т.</p>
				<p>
					<style>Богородичен</style>:</p>
				<p>Радости нам Хода́таица, яко приемши полноту́ всего Божества́,/ явилася еси, Всенепорочная./ Темже вси Тебе, еже радуйся,/ со Ангелом согласно зовем, Богорадованная.</p>
				<p>
					<style>Ин канон преподобнаго. Глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Пои́м Господеви,/ прове́дшему люди Своя сквозе́ Чермно́е море,/ яко Един славно прославися.</p>
				<p>Всю мою мрачную, отче, мглу уныния/ светом Божественным разори,/ Божественную благодать пода́в, Стефа́не, пети память твою.</p>
				<p>Единый тебе добродетелей иску́с ве́дом,/ мирски́я бо всеконечно зло́бы не приял еси,/ от младенства Богу, Стефа́не, возложе́н.</p>
				<p>Всего Христу Спасу ты тебе сама́го привед воздержательно,/ заколение   све́тло благоприятно,/ безсмертнаго жития, славне, был еси причастник.</p>
				<p>Положи духовная молния столп тя всесве́тел,/ прие́мша достояние службы та́инственныя,/ вся верныя озаря́ющая.</p>
				<p>
					<style>Богородичен</style>:</p>
				<p>Пречистая Богородице, всех радосте,/ Яже Бога в Твоей утробе вмести́вши, Нескверная,/ изба́витися от враг моли́ся поющим Тя.</p>
				<p>
					<style>Песнь 3</style>
				</p>
				<p>
					<style>Ирмос</style>: Не мудростию, и силою, и богатством хвалимся,/ но Тобою, о́тчею Ипоста́сною Мудростию, Христе:/ несть бо свят,/ паче Тебе, Человеколюбче.</p>
				<p>Якоже солнце со многосветлою луною,/ соединяем Неони́ле славный Тере́нтий,/ породи́ звезд седмочисленный лик мучеников Христовых.</p>
				<p>Сокрушение твоих уде́с, страдальче Тере́нтие,/ пре́лести ко́сти, якоже прах, истни́,/ тебе же исхода́таи славу неизглаго́ланную.</p>
				<p>Златы́ми впери́вшися крилы́, Евники́е,/ беззаконных лове́ц коварствия избе́гла еси/ и внутрь вселилася еси чертога мысленнаго.</p>
				<p>
					<style>Богородичен</style>:</p>
				<p>Тя Мудрость Божия чистейшее селение обре́тши,/ от Твоих чистых крове́й воплотися,/ и по Рождестве нетленну показа́.</p>
				<p>
					<style>Ин</style>
				</p>
				<p>
					<style>Ирмос: </style>Страх Твой, Господи,/ всади́ в сердца́ раб Твоих/ и буди нам утверждение,/ Тя во истине призывающих.</p>
				<p>Скверня́щих в житии человеческия ду́ши избежавши тя, Стефа́не, плотски́х,/ очисти пусты́ня изде́тска/ Божественным промышлением.</p>
				<p>Небесное иму́щии житие́, по́стницы тя приемше,/ утверди́ша, блаженне, страхом Господним к мудрости Божественней.</p>
				<p>Отце́в повинуяся учением премудрости,/ страх Божий, яко основание положил еси/ твоего небесоподо́бнаго, отче, жития.</p>
				<p>
					<style>Богородичен</style>:</p>
				<p>Безсе́менно зачала́ еси, Богоневесто, Спаса и Господа,/ избавляющаго ны от тли,/ Тя воистинну песносло́вящия.</p>
				<p>
					<style>Кондак Стефана, глас 4</style>
				</p>
				<p>
					<style>Подобен:</style> Вознесыйся</p>
				<p>Насадил еси добродетелей рай/ и напои́л еси то́ками слез твоих,/ яко жизни, всеславне, древо получив,/ спаси молитвами твоими от тли стадо твое,/ избави от обстоя́ний те́пле чту́щих тя, Стефа́не,/ тя бо предстателя велича́йша, мудре,/ вси верою и любовию стяжа́хом.</p>
				<p>
					<style>Седален мучеников, глас 8</style>
				</p>
				<p>
					<style>Подо</style>бен: Премудрости</p>
				<p>Яко зве́зды солнцу световидны, Тере́нтию,/ дети священныя я́ве совозсиява́ют и тварь просвещают,/ мужескими по́двиги доблественно сия́юще, многобожия нощь разоряют;/ <style>ихже</style> с веселием ублажаем верою, яко сущия угодники Божия, и возопиим:/ страстотерпцы всехвальнии, моли́те Христа Бога грехо́в оставле́ние пода́ти/ чту́щим любовию святую память вашу.</p>
				<p>
					<style>Слава, преподобнаго, глас 5</style>
				</p>
				<p>
					<style>Подобен:</style> Собезначальное Слово</p>
				<p>Воздержанием житие́ украси́в и страсти умертви́в,/ попрал еси вражия прило́ги́, отче Стефа́не,/ и, преложи́вся к Богу, чудотворец показался еси,/ в вечней славе со Ангелы ликуя./ С нимиже моли непрестанно поми́ловатися нам.</p>
				<p>
					<style>И ныне, Богородичен</style>:</p>
				<p>Теплая Предста́тельнице и непобедимая,/ упование изве́стное и непостыдное,/ стене́, и покро́ве, и приста́нище прибегающим к Тебе,/ Приснодево Чистая,/ Сына Твоего и Бога моли́ со Ангелы/ мир да́ти миру, и спасение,/ и ве́лию милость.</p>
				<p>
					<style>Крестобогородичен</style>:</p>
				<p>На Кресте зря́щи Тя, Христе, Мати Твоя,/ волею посреде́ разбойников ви́сяща,/ растерза́ющися утробою ма́терски, глаголаше:/ Безгрешный Сыне,/ како неправедно на Кресте, якоже злодей, пригвожден еси,/ человеческий род хотя́ оживи́ти,/ яко Благоутробен.</p>
				<p>
					<style>Песнь 4 </style>
				</p>
				<p>
					<style>Ирмос</style>. Вознесена Тя видевши Церковь на Кресте,/ Солнце праведное,/ ста́ в ви́не своем,/ достойно взывающи:/ слава силе Твоей, Господи.</p>
				<p>Окормля́еми дла́нию всесильною,/ мук пучи́ну немо́кренно преидоша,/ до́ндеже достиго́ша в приста́нище тихое Вышняго Царствия, мученицы.</p>
				<p>Возвышаемаго державою нече́стия гордаго мучителя,/ веры оружии, мученицы всехвальнии, низложи́сте, пою́ще:/ слава силе Твоей, Господи.</p>
				<p>Седмобра́тный лик страстотерпцев с двои́ми родители,/ непорочная жертва Тебе, тех ради чудно поже́ршемуся,/ яко овча, Владыко Христе, приведо́шася.</p>
				<p>
					<style>Богородичен</style>
				</p>
				<p>Иже волею всяческая создавый,/ зи́ждется хотя́ из Тебе паче сло́ва,/ спасая, Неискусобра́чная, верою зову́щия:/ слава силе Твоей, Господи.</p>
				<p>
					<style>Ин</style>
				</p>
				<p>
					<style>Ирмос</style>: Услышах, Господи,/ смотре́ния Твоего та́инство,/ разуме́х дела Твоя/ и прославих Твое Божество́.</p>
				<p>Законом Божественным Духа все покорил еси плотско́е мудрование/ и словом безсловесная стремле́ния страсте́й отгна́л еси, мудре Стефа́не.</p>
				<p>Ты ярости во́лны на врага вооружил еси, Стефане,/ к Единому же Рачителю желание, Богу, простерл еси.</p>
				<p>Светлый свет узре́л еси ты безстрастия, преподобне Стефане,/ совле́кся мглы темныя страсте́й, благодатию наставляемь.</p>
				<p>Во уме ты будущая помышляя,/ возгнушался еси мимотекущих безслове́сия./ Темже вся наследовал еси болезньми присносу́щая.</p>
				<p>
					<style>Богородичен</style>:</p>
				<p>Бога, <style>егоже</style> родила́ еси, Чистая Дево,/ Сего умоли́, рабо́м Твоим дарова́ти согрешений проще́ние/ и противных избавле́ние.</p>
				<p>
					<style>Песнь 5</style>
				</p>
				<p>
					<style>Ирмо́с</style>: Ты, Господи, мой свет/ в мир пришел еси,/ Свет Святый, обращали из мрачна неве́дения/ верою воспева́ющия Тя.</p>
				<p>Тя, Господи, крепость стяжа́вше мученицы,/ терза́ния, и раны, и огнь, и смерть му́жески преоби́деша.</p>
				<p>О дети священныя!/ О Богоприятная заколе́ния!/ О совокупле́ние, разорившее ко́зни многоплете́нныя врага борющаго!</p>
				<p>Побе́дами главу́ безсмертными венча́ла еси,/ победи́вшая зми́я, Еву победи́вшаго, Евники́е добродево.</p>
				<p>
					<style>Богородичен</style>
				</p>
				<p>Свет безлетный нам, Отчее Сияние родила́ еси,/ под летом благости богатством бы́вша, Всенепорочная.</p>
				<p>
					<style>Ин</style>
				</p>
				<p>
					<style>Ирмо́с</style>: Просвети нас повелении Твоими, Господи,/ и мышцею Твоею высокою/ Твой мир подаждь нам,/ Человеколюбче.</p>
				<p>Являешися, яко светильник, с Небес поющим тя,/ отгони́ дел омраче́ние/ и Божественнаго вообража́я дея́ния осия́ние.</p>
				<p>Бо́дренну молитву и стояние всено́щное,/ рук приле́жное воздеяние стяжа́л еси, отче,/ и источники слез, Стефа́не.</p>
				<p>Нов истинно пусты́ни явился еси/ све́тел светильник, о Стефане,/ просвеща́я во тьме держи́мыя злых.</p>
				<p>
					<style>Богородичен</style>:</p>
				<p>Моли присно Сына Твоего и Бога нашего,/ Неискусобра́чная Марие Чистая,/ низпосла́ти нам верным милость.</p>
				<p>
					<style>Песнь 6</style>
				</p>
				<p>
					<style>Ирмос</style>: Пожру́ Ти со гла́сом хваления, Господи,/ Церковь вопиет Ти,/ от бесовския кро́ве очищшися,/ ради милости от ребр Твоих/ исте́кшею Кровию.</p>
				<p>Простре́ти немилостивно повелев мучитель/ и к колесе́м привяза́ти многообра́зными ви́ды му́ченики,/ но посрами́ся,/ непобеди́мы ты́я видев.</p>
				<p>Звере́м в снедь пре́дани бывше,/ показа́сте я кротчайшия овец непрестанными ва́шими молитвами/ и вре́да от тех никакоже прии́сте, святи́и.</p>
				<p>Сарви́л, Неони́ла, Фот и Феоду́л,/ Вил, Иера́кс, Евни́кия же и Нитта́ Божественный с Тере́нтием,/ яко до́блии, благоче́стно да восхва́лятся, мученицы.</p>
				<p>
					<style>Богородичен</style>:</p>
				<p>Купина преобразоваше великое та́инство,/ еже паче ума, Твоего Рождества,/ огне́м всюду окружа́ема и никакоже опаля́ема, Дево Всепетая.</p>
				<p>
					<style>Ин</style>
				</p>
				<p>
					<style>Ирмо́с</style>: Ио́ну в ки́те, Господи,/ единаго всели́л еси,/ мене же, связаннаго мре́жами вра́жиими,/ яко от тли онаго, спаси.</p>
				<p>Ты рука́ми, ви́ден был еси, Стефа́не, се́рне подавая пищу,/ душевныя бо стра́сти отря́с,/ над ди́виими животными, якоже пе́рвее во Еде́ме Адам, царствовал еси.</p>
				<p>Путетворя́ Христу селение твоея́ в клети́ души,/ чре́во твое, Стефане, и язык удержа́в,/ и плотски́я сла́сти до конца умертви́л еси.</p>
				<p>Победительными венча́лся еси венцы́, Стефане, по́стничества,/ де́монов бо полки́ победил еси/ и помышлений и страсте́й прило́ги низложил еси, блаженне.</p>
				<p>
					<style>Богородичен</style>
				</p>
				<p>Паче ума воплоще́ннаго Господа во чреве Твоем/ сотвори Твоим рабо́м милостива быти/ Твоими молитвами, Чистая,/ яко да страшнаго избавимся муче́ния.</p>
				<p>
					<style>Кондак, мучеников, глас 4</style>
				</p>
				<p>
					<style>Подобен: </style>Вознесы́йся</p>
				<p>Му́ченическая честна́я память прии́де <style>Днесь</style>, веселящи всяческая,/ Тере́нтия премудраго и подру́жии его./ Те́пле убо стеце́мея, да прии́мем исцеление,/ си́и бо благодать прие́мше от Духа Святаго/ исцеля́ти недуги и болезни душ наших.</p>
				<p>
					<style>Песнь 7</style>
				</p>
				<p>
					<style>Ирмо́с</style>: В пещи́ Авраа́мстии о́троцы перси́дстей,/ любовию благочестия паче,/ не́жели пла́менем опаля́еми, взыва́ху:/ благослове́н еси в храме славы Твоея,/ Господи.</p>
				<p>В пещь муче́ний вве́ржени бывше, мученицы,/ ро́су с Небесе́ обрето́сте терпе́нием, благодарно взыва́юще:/ благословен еси в храме славы Твоея, Господи.</p>
				<p>Вкорене́но душевное иму́щи мудрова́ние на ка́мени непреложныя веры Христовы,/ безбо́жных свере́пства трус,/ мученицы молитвою творя́ще, низложи́ша.</p>
				<p>Пове́шени бывше и по ре́бром крепко стру́жеми,/ о́цтом люте́йшим же и огне́м сожигаеми, блаженнии,/ всю попали́сте вещь ле́стную, славнии.</p>
				<p>
					<style>Богородичен</style>:</p>
				<p>Одева́яй небо о́блаки, Пречистая, Тя небо показа́ на земли,/ из Тебе облече́ся во всего человека/ и обожа́ет мя за милосердие безчи́сленное.</p>
				<p>
					<style>Ин</style>
				</p>
				<p>
					<style>Ирмо́с</style>: О́троки оросивый в пещи́/ и Деву сохрани́вый Рождшую Тя по рождестве,/ благослове́н еси, Боже отец наших.</p>
				<p>Воистинну Нетле́нныя тя Троицы благодать обре́тши, сосуд, Стефа́не, избра́н,/ якоже жела́ше, в тебе упоко́йся,/ и дарова́нии обогати́, и врача́ душевных страсте́й показа.</p>
				<p>Таи́нниче пресветлаго Богоначалия, зрителю славы неизреченныя Божия причаща́яйся,/ подаждь нам просвеще́ние, творящим верою память твою,/ угодниче Христов, преблаженне Стефа́не.</p>
				<p>Воду Моисе́йски в земли невла́жней, жа́ждущу твоему ученику, Стефа́не,/ твоим жезло́м начерта́в, источи́л еси, преподобне,/ песнопоя́ Христу Вседержителю:/ благослове́н еси, Боже отец наших.</p>
				<p>
					<style>Богородичен</style>:</p>
				<p>Подоба́ше безсе́менно Воплоще́нному из Тебе проити́, Марие Чистая,/ паче солнца я́вльшися Чистая и Нескверная,/ на объя́тиих бо носи́ла еси, Благословенная, Бога Вседержителя.</p>
				<p>
					<style>Песнь 8</style>
				</p>
				<p>
					<style>Ирмос</style>: Ру́це распросте́р Дании́л,/ львов зия́ния в ро́ве затче́,/ огненную же силу угаси́ша, добродетелию препоя́савшеся,/ благоче́стия рачи́тели,/ о́троцы, взыва́юще:/ благословите вся дела Госпо́дня Господа.</p>
				<p>На огнь дерзну́ша, светом Божественнаго Духа просвещаеми,/ коно́бов вре́ния<a type="note" xlink:href="#note44">44</a> показаша неде́йственна,/ Божественный хлад с Небесе́ Божественный мученицы прие́мше,/ <style>ихже</style> по достоянию, вернии, восхва́лим.</p>
				<p>Ангелов явися множество, на три́знищи ясно укрепля́юще вас, всехвальнии мученицы,/ и болезни отъе́млюще;/ с нимиже отроко́в песнь взыва́ете:/ благословите вся дела Госпо́дня Го́спода.</p>
				<p>Бо́дро име́я к Богу о́ко, Сарви́ле, се́рдца твоего,/ оче́с терпе́л еси избоде́ние,/ облича́я мучителя, безбожия мглою одержи́маго./ Тем вси тя, яко дне сына, ублажа́ем.</p>
				<p>
					<style>Богородичен</style>:</p>
				<p>Отчим благоволением Сына во утробе прия́ла еси,/ осенйвшу Божественному Духу, Пречистая,/ и рождши яко пе́рвее Пречиста пребыла́ еси;/ к Немуже непрестанно молися избавитися всем, Дево, тли и озлобле́ния.</p>
				<p>
					<style>Ин</style>
				</p>
				<p>
					<style>Ирмос</style>: Мусики́йским орга́ном согласу́ющим/ и людем безчисленныя покланяющимся образу в Деи́ре,/ три о́троцы не повину́вшеся,/ Господа воспеваху/ и славосло́вляху во вся веки.</p>
				<p>Повину́лся еси, блаженне, Господу, пребыва́нием жития́ непорочнаго,/ и, отту́ду укрепи́вся,/ враги́ покоря́еши под но́зе твои и сокрушаеши,/ на ты́я болезньми, яко оружии, до́блествовав.</p>
				<p>Единообра́зно житие имея, Истины слово показа/ и обы́чай прост и прав, нелука́в нрав, Боголюби́в разум./ Темже тя пою́ще, Христа превозно́сим во веки.</p>
				<p>Вседушно, отче, возлюби́л еси Бога, пли́щей<a type="note" xlink:href="#note45">45</a> отврати́лся еси,/ непрохо́дныя же обходя́ пусты́ни,/ наслажда́лся еси Единаго Рачи́теля твоего,/ <style>егоже</style> ради уме́ты вменя́л еси вся.</p>
				<p>
					<style>Богородичен</style>:</p>
				<p>Известно ве́дящии Тя, Деву и Божию Матерь, па́че слова,/ пое́м Тя всеблагоче́стно, верою песнопою́ще:/ Господа пойте и превозноси́те Его во веки.</p>
				<p>
					<style>Песнь 9</style>
				</p>
				<p>
					<style>Ирмо́с</style>: Камень нерукосе́чный/ от несекомыя горы́, Тебе, Дево,/ краеуго́льный отсечеся,/ Христос, совокупивый разстоящаяся естества./ Тем, веселящеся, Тя, Богородице, величаем.</p>
				<p>Рай яве́стеся, среде́ жизни древо имущ,/ источник же, пролива́ющ капли исцелений/ и река, истинно испо́лнена, святии, Боже́ственных вод Духа.</p>
				<p>Столпи́ Христовы Це́ркве/ и тиша́йшая пристанища су́щих в пучи́не лю́тых обурева́емых, мученицы яви́стеся,/ и мира пита́телие, и Ангелов сожи́тельницы.</p>
				<p>В Небесных се́лех с радостию живете́,/ добро́ты недомысленныя вкупе сматря́юще и наслажда́ющеся истиннаго обожения,/ венцено́сцы великоимени́тии.</p>
				<p>
					<style>Богородичен</style>:</p>
				<p>Яже Небес ши́рши и Херувимов святейши, всея же твари вку́пе честне́йши,/ Бога, <style>егоже</style> родила́ еси,/ о нас моли, Богороди́тельнице, чту́щих Тя.</p>
				<p>
					<style>Ин</style>
				</p>
				<p>
					<style>Ирмо́с</style>: Чистую славно почти́м,/ людие, Богородицу,/ Огнь Божества прии́мшую во чреве неопально,/ пе́сньми величаем.</p>
				<p>Те́сный путь шествовал еси,/ <style>егоже</style> ничтоже в мире истинно ну́жднейше,/ сего ради во Еде́м вшел еси, пространное поко́ище.</p>
				<p>Ти́х явился еси, о Стефа́не,/ на Небесех бо венце́м славы венча́лся еси, блаженне, достойно,/ поя́ Венча́вшаго тя.</p>
				<p>Чудно житие твое проси́я, благовонно,/ яко шипо́к в ве́рте, и яко све́щник на возду́се,/ светови́дно озаря́я, всеблаженне, честву́ющия тя.</p>
				<p>
					<style>Богородичен</style>
				</p>
				<p>Деву вси и Пречистую, вернии, Богородицу,/ неизреченно носи́вшую во утро́бе Бога и Спаса,/ в песнех величаем.</p>
				<p>
					<style>В тойже день</style>
				</p>
				<p>
					<style>Святителя Дими́трия, митрополита Ростовскаго</style>
				</p>
				<p>
					<style>На вечерни</style>
				</p>
				<p>
					<style>На Господи, воззвах: стихиры, глас 6: </style>
				</p>
				<p>Украси́в твою ду́шу добродетельми,/ и преше́д по́прище временныя жизни во стра́се Божии,/ обрел еси благодать пред Богом,/ сви́те Дими́трие:/ и ныне, предстояй Престолу Господа славы,/ моли спастися душам нашим.</p>
				<p>Еще сый в теле,/ распали́лся еси серафи́мскою к Богу любовию,/ ныне же по отшествии от временныя жи́зни,/ совле́кся уз телесных/ и, наслаждаяся сладости ра́йския,/ наипа́че соделался еси обита́лищем любве́ Божественныя;/ и, подражая Христа Спасителя,/ <style>егоже</style> ныне лице́м к лицу́ зри́ши,/ сострада́й бедности человечества,/ и буди о наших не́мощех ко Господу хода́тай,/ да изба́вившеся от них,/ избе́гнем и временных зол, и вечныя смерти.</p>
				<p>Пастырю добрый,/ усердный подража́телю Пастыреначальника, Сына Божия,/ услы́ши нас грешных,/ призывающих в помощь твое всесильное хода́тайство,/ и моли о нас Всемилостиваго Бога,/ да избе́гнем всяких зол и напастей,/ и да улучи́м вечное блаженство,/ во<style>еже</style> ку́пно с тобою, святителю Димитрие,/ славити и воспевати Божество,/ силу и единовластие Пресвятыя Троицы.</p>
				<p>
					<style>Слава, глас тойже</style>:</p>
				<p>Похвала́ми ублажи́м святителя Дими́трия,/ иерарха великаго, Златоуста Российскаго,/ иже ре́вностию по Господе Бо́зе Вседержителе поощряем,/ непрестанно облича́л возмущающих тишину и Православие Христовы Це́ркве/ и, соделався сосу́д избра́н Всесвятаго Духа,/ причте́н яви́ся ли́ку друго́в Божиих./ Темже тебе почитаем, святителя Христова,/ и усердно молим:/ буди о нас заступник и хода́тай ко Триипостасному Богу,/ наста́ви нас на путь спасения/ и даруй улучи́ти от Господа Вседержителя/ мир душам нашим, и велию милость.</p>
				<p>
					<style>И ныне, Богородичен, глас тойже</style>: Кто Тебе: <style>Вход, прокимен дне, и чтения 3 святительская (зри страницы 135-138).</style></p>
				<p>
					<style>На литии стихиры, глас 7</style>:</p>
				<p>Отче Дими́трие,/ иерарше великий, Российское светило,/ приими похвалы, от усердия нашего тебе по силе приноси́мыя,/ и бу́ди теплый предстатель/ и молитвенник о душах наших.</p>
				<p>Отче Дими́трие,/ мечу́ на ерети́чествующих обою́ду о́стрый,/ отсецы́ от Христовы Це́ркве суему́дренныя пле́велы/ и сохрани <style>ю</style> непорочну и чи́сту,/ да в безопасном ея пристанище/ убегаем от козней губителя древняго.</p>
				<p>
					<style>Слава, глас тойже</style>:</p>
				<p>Святителю Дими́трие,/ моли Человеколюбца Бога,/ да изба́вит нас от всяких бед и напа́стей,/ и да да́рует нам Живот вечный.</p>
				<p>
					<style>И ныне, глас тойже</style>:</p>
				<p>Богородице Дево,/ упование христиан,/ покрый и соблюди нас Твоими к Сыну Твоему и Богу молитвами/ от всякия нужды и печали.</p>
				<p>
					<style>На стиховне стихиры, глас 8</style>:</p>
				<p>Прииди́те, Российскии Це́ркве сы́нове,/ прииди́те, ублажим учителя нашего,/ иже в жизни своей нас наставля́я,/ по смерти же назира́я,/ печется яко пастырь добрый о душах наших.</p>
				<p>
					<style>Стих</style>: Уста́ моя возглаголют премудрость/ и поучение сердца моего разум.</p>
				<p>Богодухновенный орга́н Всесвятаго Духа,/ обличитель суему́дренных расколов,/ великий святитель Дими́трий,/ источающий струю́ благодати Божия от многоцелебных мощей своих,/ хода́тайствует непрестанно и молится Богу о душах наших.</p>
				<p>
					<style>Стих</style>: Праведник, яко фи́никс, процветет,/ и яко кедр, иже в Ливане, умно́жится.</p>
				<p>Твое заступле́ние получивше, святителю Дими́трие,/ благодарни есмы́ душею и сердцами и молим тя усердно:/ подкрепи́ нашу веру к Богу и наста́ви нас на стезю́ Его заповедей,/ да Богоугодно поживше в веце сем, наследуем блаженство пра́ведных.</p>
				<p>
					<style>Слава, глас тойже</style>:</p>
				<p>Благи́й ра́бе и верный,/ умно́живый тала́нт, вруче́нный тебе от Владыки твоего,/ научи́ и нас последовати достохвальному примеру твоему,/ да не с лукавыми раба́ми осу́димся,/ но да сподобимся радости вечныя.</p>
				<p>
					<style>И ныне, Богородичен гласа</style>
				</p>
				<p>
					<style>Тропарь, глас 8</style>:</p>
				<p>Правосла́вия ревни́телю и раско́ла искорени́телю,/ Росси́йский целе́бниче и но́вый к Бо́гу моли́твенниче,/ списа́ньми твои́ми бу́их уцелому́дрил еси́;/ цевни́це духо́вная, Дими́трие блаже́нне,/ моли́ Христа Бога спасти́ся душа́м нашим.</p>
				<p>
					<style>На утрени</style>
				</p>
				<p>
					<style>По 1-м стихословии седален, глас 1</style>:</p>
				<p>Гра́ду Росто́ву и всем единозе́мным росси́яном/ показался еси учитель и наставник,/ словесы́ и делами показу́я путь ко спасению,/ Дими́трие всеблаженне:/ и приял еси от Бога венец почестей,/ угото́ванный лю́бящим Его./ Темже <style>Днесь</style> всесвятую память твою празднующе,/ прославляем Бога, прославляющаго святыя Своя.</p>
				<p>
					<style>Слава, и ныне, Богородичен</style>:</p>
				<p>Неискусомужная Мати Емману́илева,/ моли Сына Твоего и Бога нашего,/ да да́рует нам прощение согрешений наших/ и мир душам нашим.</p>
				<p>
					<style>По 2-м стихословии седален, глас 1</style>:</p>
				<p>Упра́вив паству твою добре, святе Дими́трие,/ получил еси мзду твою от Мздовоздая́теля, Христа Бога нашего,/ <style>егоже</style> моли непрестанно,/ да и мы сподобимся причте́ны быти к лику Его лю́бящих.</p>
				<p>
					<style>Слава, и ныне, Богородичен</style>
				</p>
				<p>Под Твое покровительство прибегаем, Богородице Дево,/ и на Тя все упование наше возложи́вше,/ молим хода́тайствовати за нас у Престола Сына Твоего/ теплыми Твоими молитвами.</p>
				<p>
					<style>По полиелеии седален, глас 8</style>:</p>
				<p>Просиял еси добродетельным житием твоим, святителю Дими́трие,/ украша́яся красото́ю нрава, воздержанием и милосердием,/ златослове́сными же твоими учении украша́я Христову Церковь./ Темже, приснопамятне, предстоиши Престолу Вседержителя:/ моли Христа Бога, даровати грехов оставление/ празднующим любовию всечестную память твою.</p>
				<p>
					<style>Слава, и ныне, Богородичен</style>
				</p>
				<p>Тя стяжа́хом молитвенницу теплую к Сыну Твоему и Богу нашему,/ не оста́ви нас, Всепетая Владычице,/ но избавля́й всегда рабы́ Твоя/ от всякия ну́жды и печали.</p>
				<p>
					<style>Степенна: 1-й антифон 4-го гласа. Прокимен, глас 4:</style> Уста́ моя возглаголют премудрость,/ и поучение сердца моего разум. <style>Стих</style>: Услышите сия, вси <style>язы ́цы</style>: <style>Всякое дыхание: Евангелие святительское</style>.</p>
				<p>
					<style>По 50-м псалме стихира самогласна, глас 8</style>:</p>
				<p>Благи́й ра́бе и верный,/ умноживый талант, вруче́нный тебе от Владыки твоего,/ научи и нас последовати достохвальному примеру твоему,/ да не с лукавыми раба́ми осу́димся,/ но да сподобимся радости вечныя.</p>
				<p>
					<style>Канон Богородицы со ирмосом на 6</style>
				</p>
				<p>
					<style>и другий канон святаго на 8, глас 6</style>
				</p>
				<p>
					<style>Песнь 1 </style>
				</p>
				<p>
					<style>Ирмос</style>: Яко по су́ху, пешешествовав Израиль/ по бездне стопа́ми,/ гонителя фараона/ видя потопля́ема,/ Богу победную песнь/ пои́м, вопияше.</p>
				<p>Со ангельскими чиноначалиями предстояй Святей Троице,/ великий иерарше Дими́трие, моли о нас грешных,/ да полу́чим грехов оставление.</p>
				<p>Постничеством и воздержанием всяким порабо́тивый тело духу,/ и тем соде́лавый нетление и цельбоносную силу и бре́нному веществу твоему,/ научи и нас, отче святый, Богу, а не мамо́не работати.</p>
				<p>Управля́я паству, вверенную тебе от Началопастыря Христа,/ и отгоняя душевредных волко́в от Христовы огра́ды твоими Богодухновенными учении,/ назира́й и ныне, святителю Дими́трие, да не како суему́дренныя расколы возмутят тишину церковную,/ но паче моли Человеколюбца Бога,/ да вскоре вси едиными усты́ и единым сердцем восхва́лим Его благоутробие.</p>
				<p>
					<style>Богородичен</style>:</p>
				<p>Избра́нну и Всечи́сту разумев Тя/ Сын Божий, Всенепорочная, Сын Твой бысть,/ сыно́в сотвори́ благодатию, Богородицу Тя чтущия.</p>
				<p>
					<style>Песнь 3  </style>
				</p>
				<p>
					<style>Ирмос</style>: Несть свят,/ якоже Ты, Господи, Боже мой,/ вознесы́й рог верных Твоих, Блаже,/ и утверди́вый нас на камени/ исповедания Твоего./</p>
				<p>Утверди́вся на ка́мени веры Христовы,/ тверд пребыл еси во исповедании Православия/ и злоче́ствующих непрестанно обличал еси.</p>
				<p>Облича́я, моля́, советуя,/ не преставал еси призывати заблуждших ове́ц от Христова стада,/ <style>Аще</style> и не вси послу́шаша гласа твоего.</p>
				<p>Сыно́в Це́ркве, непоколебимо пребывших во объятиях ея, ободря́л еси,/ и мы, со сладостию внимая учению твоему, вопием:/ несть свят па́че Бога нашего.</p>
				<p>
					<style>Богородичен</style>:</p>
				<p>Избавляющаго человеки преслушания/ и Кровию Своею омывшаго первородный грех Адамов,/ Чистая и Всенепорочная, родила́ еси.</p>
				<p>
					<style>Седален, глас 8</style>:</p>
				<p>Исцеления и чудеса, истекающая от чудоточных моще́й твоих, святителю Дими́трие,/ радуют верных сердца́ и возбуждают любовию пети тебе:/ радуйся, отче, Российская похвало́.</p>
				<p>
					<style>Слава, и ныне, Богородичен</style>
				</p>
				<p>Едина истинная христиан Покровительнице,/ всяких лю́тых обстояний, бед и скорбе́й нас избави,/ и мольбами Твоими спаси души наша.</p>
				<p>
					<style>Песнь 4   </style>
				</p>
				<p>
					<style>Ирмос</style>: Христос моя сила,/ Бог и Господь,/ Честна́я Церковь/ Боголепно поет, взывающи,/ от смысла чи́ста о Господе празднующи.</p>
				<p>Измла́да воспи́тан в до́брем научении,/ остроту́ ума́ твоего не на суему́дренная у́мствования обрати́л еси, святителю Дими́трие,/ но на созидание и утверждение православных, на обличение же и обуздание еретиков:/ темже и явился еси достойный апостольскаго престола наместник.</p>
				<p>Неистощи́мое врачевство́ источают многоцелебнии святии мощи твои,/ и иже верою к ним притекающии/ обретают от злых избавление.</p>
				<p>За любовь, юже ко Христу имел, прославился еси даром чудес и исцелений,/ сего ради покланя́емся тебе и молим тя, яко угодника и друга Божия,/ да помяне́ши нас во святых твоих к Богу молитвах.</p>
				<p>
					<style>Богородичен</style>
				</p>
				<p>Моли о нас Человеколюбца Бога, Пресвятая Владычице,/ да не помяне́т беззаконий наших,/ но да сотворит с нами по милости Своей.</p>
				<p>
					<style>Песнь 5</style>
				</p>
				<p>
					<style>Ирмос</style>: Божиим светом Твоим, Блаже,/ у́треннюющих Ти ду́ши любовию озари́, молюся,/ Тя ведети, Слове Божий,/ Истиннаго Бога,/ от мрака греховнаго взыва́юща.</p>
				<p>Сохрани́, святителю Христов,/ отечество твое ненаве́тно от врагов/ и даруй на сопротивных победу и одоление. </p>
				<p>Огради нас, угодниче Божий Дими́трие,/ от всех козней лукаваго диавола,/ да не преткновенно возмо́жем прейти́ путь жития́ сего/ во исполнении заповедей Божиих.</p>
				<p>Разжени́, отче Дими́трие, тьму греховную от душевных оче́с наших/ и просвети́ нас познанием воли Божия,/ да во свете за́поведей Его совершим до́бре течение наше.</p>
				<p>
					<style>Богородичен</style>:</p>
				<p>Дево Непорочная, ро́ждшая Свет истинный,/ облиста́й нам свет Богове́дения во спасение наше.</p>
				<p>
					<style>Песнь 6</style>
				</p>
				<p>
					<style>Ирмос</style>: Житейское море,/ воздвиза́емое зря напа́стей бурею,/ к тихому пристаниду Твоему прите́к, вопию́ Ти:/ возведи от тли живот мой,/ Многоми́лостиве.</p>
				<p>Воззри́ милосердным о́ком, святителю Христов,/ на волнение греховное, нас обуревающее,/ и упра́ви плавание наше в тихое пристанище милосердия Божия.</p>
				<p>Бу́ди нам добрый кормчий, отче Дими́трие,/ и не остави нас погибнути во греха́х наших,/ но в <style>нихже</style> сам, яко человек искушаем был, помози́ и нам, искушаемым.</p>
				<p>Святе Дими́трие,/ бу́ди о нас заступник и хода́тай ко   Многомилостивому Богу,/ да возведет от тли живот наш.</p>
				<p>
					<style>Богородичен</style>:</p>
				<p>Устна́ми и сердцем величаем Тя, Матерь Божию:/ Ты же, примирившая Богу весь род человеческий,/ не отри́ни нас от Твоего заступления.</p>
				<p>
					<style>Кондак, глас 4</style>:</p>
				<p>Звезду́ Росси́йскую, от Киева возсия́вшую,/ и чрез Но́вград Се́верский в Ростов дости́гшую,/ всю же страну́ сию уче́ньми и чудесы́ озари́вшую,/ ублажи́м златослове́снаго учи́теля Дими́трия:/ той бо всем вся написа́, яже к наставле́нию,/ да всех приобря́щет, якоже Павел, Христу/ и спасе́т правове́рием души наша.</p>
				<p>
					<style>Икос</style>:</p>
				<p>Пра́ведным о ка́ющихся на Небеси́,/ нам же, грешным, на земли́ о тебе, пра́ведниче Дими́трие,/ подоба́ет возра́доватися:/ яко новаго тя к Богу моли́твенника о нас стяжа́хом,/ <style>егоже</style> достойными похвала́ми ублажа́юще,/ си́це от радости зове́м:/ радуйся, Росто́вская похвало́, и всея России похвале́ние.</p>
				<p>
					<style>Песнь 7</style>
				</p>
				<p>
					<style>Ирмос</style>: Росода́тельну убо пещь/ соде́ла Ангел/ преподобным отроко́м,/ халде́и же опаляющее веление Божие мучителя увеща́ вопи́ти:/ благословен еси, Боже отец наших.</p>
				<p>Христова ради смирения, образ смирения явился еси, святе Дими́трие,/ и мне подаждь не в гордости, но во смирении взывати:/ благословен еси, Боже отец наших.</p>
				<p>Воздержанием покори́л еси тело духу твоему, святителю Дими́трие,/ подаждь и мне в воздержании пожи́ти, да нескверными устна́ми воззову́:/ благословен еси, Боже отец наших.</p>
				<p>Учениями твоими, отче Дими́трие, управля́еши мысли наша,/ и мы, подражая тебе, воспеваем Богу:/ благословен еси, Боже отец наших.</p>
				<p>
					<style>Богородичен</style>:</p>
				<p>Безначальнаго Бога зачала́ еси во чреве Твоем,/ Пречистая Дево,/ <style>егоже</style> пою́ще, зове́м:/ благословен Бог отец наших.</p>
				<p>
					<style>Песнь 8</style>
				</p>
				<p>
					<style>Ирмос</style>: Из пла́мене преподобным ро́су источи́л еси,/ и праведнаго жертву водою попали́л еси:/ вся бо твори́ши, Христе, то́кмо<style>еже</style> хотети,/ Тя превозносим во вся веки.</p>
				<p>Ты был еси строитель спасения нашего, отче Дими́трие,/ вопия́ всем послу́шающим учения твоего:/ превозноси́те Христа во веки.</p>
				<p>Богомудрый иерарше, всеблаженне Дими́трие, ми́лостивою и человеколю́бною к нам любовию моли́ о нас Человеколюбиваго Бога,/ <style>егоже</style> превозно́сим во вся веки.</p>
				<p>Зловредное мудрова́ние раскольников испровергл еси, святе Дими́трие,/ верныя же наставил еси пребы́ти твердым во и́стинней вере,/ превозноси́те, вопия, Христа во веки.</p>
				<p>
					<style>Богородичен</style>
				</p>
				<p>Преестественное и чу́дное Рождество Твое, Дево,/ воспеваем благочестно,/ превознося́ще Христа во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Бога/ челове́ком невозможно видети,/ на Негоже не смеют чи́ни Ангельстии взира́ти:/ Тобою же, Всечистая, явися человеком/ Слово воплоще́нно,/ <style>егоже</style> величающе,/ с Небесными во́и/ Тя ублажаем.</p>
				<p>Наслажда́йся, отче, вечныя жизни,/ о <style>нейже</style> усердно подвизался еси,/ моли и нам дости́гнути о́ныя.</p>
				<p><style>Аще</style> и пресели́лся еси от нас на Го́рняя, святителю Дими́трие,/ оба́че ду́хом пребываеши с призывающими тя,/ науча́я и укрепляя ходи́ти по стезе́ спасительных заповедей Божиих.</p>
				<p>Яви́лся еси благочестия светильник всесветлый,/ ри́тор изя́щнейший и православных архиереев удобрение:/ тем тя сердечною любовию достойно величаем.</p>
				<p>
					<style>Богородичен</style>:</p>
				<p>Богородице Дево,/ <style>егоже</style> родила́ еси Человеколюбца Бога,/ моли со святителем Дими́трием,/ да спасет ду́ши наша.</p>
				<p>
					<style>Светилен</style>:</p>
				<p>Вождь спасения явился еси нам, отче Дими́трие,/ златозарными словесы́ твоими уча́ и наказу́я:/ и ныне не престава́й озаря́ти сердца́ наши/ светом истиннаго Богове́дения.</p>
				<p>
					<style>Богородичен</style>
				</p>
				<p>Владычице Милостивая,/ моли Сына Твоего о нас грешных,/ да изба́вимся вечныя тли и всякия ско́рби,/ и да получим вечная блага́я:/ вся бо мо́жеши, ели́ка хо́щеши.</p>
				<p>
					<style>На хвалитех стихиры, глас 8</style>:</p>
				<p>Чистоту сердца, ума правость/ и кротость нрава прови́дев,/ Сердцеведец Бог возводит тя на престол архиерейства,/ пома́зав тя и совершив на сие великое звание:/ ты же, прияв корми́ло, направил еси паству твою/ в пристанище Божественнаго хотения,/ Дими́трие всеблаженне.</p>
				<p>Вняв словесе́м сына Громова,/ распали́л еси себе любовию:/ Бога бо всеконечно, а ближняго, яко сам себе, возлюби́л еси./ Темже и Господь возлюби́ тя, святе Дими́трие,/ милостивне преклоняяся на твоя прошения:/ и ныне, име́яй дерзновение, моли непрестанно о душах наших.</p>
				<p>
					<style>Слава, глас тойже</style>:</p>
				<p>Прииди́те, вернии,/ прииди́те, лю́бящии Божественную славу,/ прииди́те, восхва́лим Ангела земна́го и Небеснаго человека,/ великаго святителя Дими́трия:/ той бо источает нам струи́ Божия милосердия/ и молится о душах наших.</p>
				<p>
					<style>И ныне, Богородичен</style>:</p>
				<p>Владычице, приими́ молитву раб Твоих/ и изба́ви нас/от всякия ну́жды и печали.</p>
				<p>
					<style>Славословие великое и отпуст</style>
				</p>
				<p>
					<style>Молитва святителю Димитрию</style>
				</p>
				<p>О всеблаженный святителю Димитрие, великий угодниче Христов, Златоу́сте Российский, услыши нас грешных, молящихся тебе, и принеси молитву нашу к Милостивому и Человеколюбцу Богу, Емуже ты ныне в радости святых и с лики Ангел предстоиши! Умоли Его благоутробие, да не осу́дит нас по беззакониям нашим, но да сотворит с нами по милости Своей. Испроси нам у Христа и Бога нашего мирное и безмятежное житие, здравие душевное и телесное, земли благоплодие и во всем всякое изобилие и благоденствие, и да не во зло обратим благая, да́руемая нам от Щедраго Бога, но в славу Его и в прославление твоего заступления. Даруй нам Богоугодно прейти́ поприще временныя жизни; избави нас воздушных мытарств и настави нас на путь, веду́щий в селения праведных, идеже пра́зднующих глас непрестанный, зря́щих Божия Лица́ неизреченную добро́ту. Церковь же Святую от расколов и ересе́й сохрани, верных укрепи, заблуждающих обрати и всем даруй вся, яже ко спасению и славе Божией подобающая; Отечество твое сохрани от врагов ненаветно, но поборай оружие Крестоноснаго воинства; и подаждь нам всем твое архипастырское и святое благословение, да оным осеняеми, избавимся от ко́зней лукаваго и избегнем от всякия беды́ и напа́сти. Услыши моление наше, отче Димитрие, и моли непрестанно о нас Всесильнаго Бога, сла́вимаго и покланяемаго в Триех Ипоста́сех, Емуже подобает всякая слава, честь и держава во веки веков. Аминь,</p>
				<p>
					<style>В тойже день</style>
				</p>
				<p>
					<style>Святителя Арсе́ния, архиепископа Се́рбскаго</style>
				</p>
				<p><style>Аще</style> хощет настоятель, творит бдение<strong/>
				</p>
				<p>
					<style>На малой вечерни</style>
				</p>
				<p>
					<style>Стихиры, глас 1</style>
				</p>
				<p>
					<style>Подобен</style>:    Небесных чинов</p>
				<p>Из мла́да возраста Бога в себе нося́, отче Арсе́ние,/ де́монския полки́ огнем молитвенным пожегл еси, блаженне./ Наставил еси, мудре, стадо словесных овец на па́жить духовную/ и к Богу привел еси.</p>
				<p>Девства тезоимени́тый, Сербский светильник,/ чудодейством сияя, великий отче Арсе́ние,/ всех нас созываеши в память твою/ торжество совершати духовное,/ воспевати Спаса Христа.</p>
				<p>Добродетели верх и верных основание,/ апостолов слава, иерархов хвала́,/ сербское утверждение, великий отче Арсе́ние,/ всех призываеши све́тло праздновати/ всечестную память твою.</p>
				<p>
					<style>Слава, глас 4: </style>
				</p>
				<p>Евангельских источник словесы́ твоими, святителю отче Арсе́ние,/ людей твоих сердца́ напоил еси,/ и семя благочестия в них молитвами твоими возрасти́л еси,/ и сия́ принесл еси Христу плод изря́ден./ И ныне, предстоя у Него с ли́ки апостол и иера́рхов,/ и нас поминай, и сохрани от всякаго озлобле́ния,/ яко в мире совершати память твою.</p>
				<p>
					<style>И ныне, Богородичен</style>: Богородице, всех Царице</p>
				<p>
					<style>На стиховне стихиры, глас 2</style>
				</p>
				<p>
					<style>Подобен</style>: Доме Евфрафов</p>
				<p>Ума владыку на стра́сти поста́вив,/ плотолюбием не порабо́тився,/ Ангельски чистотою, отче Арсе́ние, пожил еси.</p>
				<p>
					<style>Стих</style>: Блаже́н муж, боя́йся Го́спода,/ в за́поведех Его восхо́щет зело́.</p>
				<p>Архиереев похвала и священников слава,/ правило монашествующих, отче Арсе́ние,/ радуйся, Це́ркве утверждение великое.</p>
				<p>
					<style>Стих</style>: Свяще́нницы Твои́ облеку́тся правдою,/ и преподо́бнии Твои возра́дуются.</p>
				<p>Услы́ши моления раб твоих, архиере́е, отче Арсе́ние,/ и слез не премолчи́,/ и сердечная прошения подавай лю́бящим тя.</p>
				<p>
					<style>Слава, глас 4</style>:</p>
				<p>Подобает Сербскому роду Арсе́ния везде имети архиерея,/ яко не́кую у́тварь царскую и сокровище некра́домо,/ всем подаю́ща богатство, спасения проповедание,/ и вся собирающа к соединению пе́сней благолепных,/ к немуже возопим:/ архиере́е и наста́вниче, Христа Бога моли о душах наших.</p>
				<p>
					<style>И ныне, Богородичен: </style>Избави ны от нужд наших: <style>Тропарь, глас 8:</style> Милости наставниче: <style>Писан на велицей вечерни. Слава, и ныне, Богородичен: </style>Иже нас ради Рождейся от Девы: <style>И отпуст.</style></p>
				<p>
					<style>На велицей вечерни</style>
				</p>
				<p>Блажен муж: На Господи, воззвах: <style><style>Аще</style> бдение, поем стихиры на 8; <style>Аще</style> ли ни, поем на 6, глас 5</style>
				</p>
				<p>
					<style>Подобен</style>: Радуйся</p>
				<p>Радуйся, преосвященне архиерее,/ доброе обре́т Христово подобие,/ имже возшел еси на высоту учений распложда́я,/ делы добродетелей совершая,/ и си́ми колесницу огненную восхождения твоего сотворив,/ к широте́ Божия града достигл еси./ Небесный человече, земный Ангеле,/ Арсе́ние отче священне,/ Христа Бога моли душам нашим дарова́ти мир и велию милость.</p>
				<p>Радуйся, освящение отче архиере́е,/ деяния добродетелей твоих,/ Небесных каса́ющеся, подсо́лнечную просвещают,/ и к Божественней высоте вознося́щеся,/ умныя зари облистающе,/ столп добродетелей возвы́шши выспрь,/ Божественнаго твоего зра́ка возводя́щ./ Небесный человече, земный Ангеле,/ Арсе́ние освящение,/ Христа Бога моли/ дарова́ти душам нашим мир и велию милость.</p>
				<p>Радуйся, Богоглаголивая глава́, Святаго Духа глаголы вещающи,/ труба́ Ангельская, всем воздаяние глася́щи,/ архиере́ев ссельниче, грешащих заступниче,/ теплая уте́ха притекающим к тебе,/ и сим возводя́щися, Небеснаго зра́ка прие́м,/ обновил еси, яко орел, юность твою,/ учением ча́да твоя просвещая,/ Небесный человече, земный Ангеле,/ Арсе́ние пресвященне,/ Христа Бога моли даровати душам нашим мир и велию милость.</p>
				<p>
					<style>Слава, глас 6. Самогласен</style>
				</p>
				<p>Возсия́ всесветлая <style>Днесь</style> иерарха память,/ верныя просвещающи и та́ки неоскудно благоухания точащи,/ в <style>нейже</style> собравшеся, цветы добропесненными главы́ своя увя́зше,/ просвещеннаго Арсе́ния хвалами почтим/ и сего освященней главе́ радость возгласи́м:/ радуйся, Божественная ластовице, всем глася́щи путь покаяния./ Радуйся, благовонием ра́ки твоея яви́вый житие твое./ Радуйся, надежде всех хвалящих тя./ Освящение Арсе́ние, молися о душах наших.</p>
				<p>
					<style>И ныне, Богородичен</style>: Кто Тебе не ублажит</p>
				<p>
					<style>Вход. Прокимен дне. Чтения три святительская (зри страницы 135-138)</style>
				</p>
				<p>
					<style>На литии стихиры самогласны, глас 2</style>:</p>
				<p>Сербская пречестная Церковь, созывающи нас, ликовству́ет,/ тем, веселящеся с духовными твоими ча́ды,/ тебе предстояще и с любовию почитающе тя,/ песньми и пении зове́м:/ архиере́е Арсе́ние, моли спастися душам нашим.</p>
				<p>Изво́лив лучшая,/ су́щия же в житии́ вещи преобидел еси,/ и Горнее житие возлюбил еси,/ оде́явся в смирение,/ мученически показал еси подвиг страдания телесными по́ты,/ райское наслаждение восприял еси,/ и в светлости святых бога́тно вселился еси./ С нимиже Христу предстоя́, пресвященне отче Арсе́ние,/ моли спастися душам нашим. </p>
				<p>
					<style>Глас 6</style>:</p>
				<p>Церковное светило вси ве́мы Боговидное/ и душ спасителя, Христова иерарха Арсе́ния./ Сей убо чудодействы сия́я и Богословием украшаем,/ Христова стада достоин бысть, досточудный пастырь,/ милостив и благоуветлив,/ и всего мира концы просвети.</p>
				<p>
					<style>Слава, глас 8</style>:</p>
				<p>Преславно прославися Святая Церковь,/ в <style>нейже</style> стекаются вси вернии, духовная твоя чада,/ неисцельных страсте́й приемлют исцеления/ о имени твоем, святителю отче Арсе́ние:/ моли спастися душам нашим.</p>
				<p>
					<style>И ныне, Богородичен: Безневестная Дево</style>:</p>
				<p>
					<style>На стиховне стихиры, глас 2</style>
				</p>
				<p>
					<style>Подобен</style>: Ки́ими похвальными:</p>
				<p>Ки́ими пе́сненными добро́тами воспои́м архиерея Христова,/ уста́ тихая и Евангелия Его проповедника светла,/ церковнаго хранителя и заступника земли Сербстей,/ православному воинству нашему поборника;/ <style>егоже</style> молитвами врагов шатание Христос низложи́,/ име́яй велию милость.</p>
				<p>
					<style>Стих</style>: Священницы Твои облеку́тся правдою,/ и преподобнии Твои возра́дуются.</p>
				<p>Ки́ими похвальными венцы увязе́м иерарха,/ священства венца́, благочестия управление,/ Церкве светлое украшение,/ источника Божественных исцелений неисчерпа́емаго,/ проли́тие дарований духовных,/ реку́ многих чудес, землю Сербскую веселящу течением,/ Арсе́ния, добраго предстателя нашего и хранителя.</p>
				<p>
					<style>Стих</style>: Блаже́н муж, боя́йся Господа,/ в за́поведех Его восхо́щет зело́.</p>
				<p>Ки́ими украшенными гла́сы воспои́м иерарха,/ дивнаго в чудесе́х Арсения,/ безплотных сожителя, освяще́ннаго от пеле́н,/ столпа́ Церкве неподви́жима,/ веселие земли́ Сербския, правды правило,/ оби́димых заступника, немощных врача безмездна;/ <style>егоже</style> ради дарова́ Христос Церквам соединение, мир и велию милость.</p>
				<p>
					<style>Слава, глас 6: </style>
				</p>
				<p>Небеснаго Царствия во благодать/ у́зкою стезе́ю вшел еси пространства;/ райская обитель, прии́мши тя, наследника сотвори́,/ и глаголы уст твоих хва́лящи, и житие добродетелей цвету́щее,/ и своея красоты́ о́бщника тя устро́и,/ пресвященная же ра́ка благоуханием испо́лнися./ Мы же светоносную память любезно празднуем,/ святителю отче Арсе́ние,/ моли спастися душам нашим.</p>
				<p>
					<style>И ныне, Богородичен</style>: Творец и Избавитель мой</p>
				<p>
					<style>На благословении хлебов тропарь, глас 8</style>:</p>
				<p>Милости наставниче и благоутробия сокровище,/ еже всем отве́рзл еси,/ правоверия учителю и архиереев Божественное удобрение,/ отче наш, иерарше Арсе́ние,/ нищих был еси заступник:/ тем моли Христа Бога,/ просветити души наша, <style>да не когда</style> усне́м в смерть.</p>
				<p>
					<style>На утрени</style>
				</p>
				<p>
					<style>По 1-м стихословии седален, глас 3</style>
				</p>
				<p>
					<style>Подобен</style>: Божественныя веры</p>
				<p>Великое солнце всея́ Сербския страны,/ добродетелей твоих сиянии/ и чудес светлостьми просветив твоя чада верная,/ и истребил еси страсте́й омрачение, святителю отче Арсе́ние,/ Христа Бога моли даровати нам велию милость.</p>
				<p>
					<style>Слава, и ныне, Богородичен</style>
				</p>
				<p>Божественнаго естества не отлучи́вся,/ плоть быв во чреве Твоем: но Бог вочеловечився и пребысть,/ Иже по рождестве Матерь Тя Деву, яко прежде Рождества,/ сохрани́в Всенепорочну, Един Господь:/ Того прилежно моли даровати нам велию милость.</p>
				<p>
					<style>По 2-м стихословии седален, глас 3</style>
				</p>
				<p>
					<style>Подобен</style>: Божественныя веры</p>
				<p>Образы просиял еси Богоразу́мия, заре́ю облистал еси Сербское достояние/ и ча́да твоя наставил еси словесы́ твоими, нищелюбие и любовь источи́л еси./ Авраа́мову страннолюбию подобяся, отче Арсе́ние,/ Христа Бога моли даровати нам велию милость.</p>
				<p>
					<style>Слава, и ныне, Богородичен</style>:</p>
				<p>Божественная ски́ния была еси Сло́ва,/ Едина Пречистая Мати          Дево, чистотою Ангелы превозшедшая,/ паче всех мене, персть бывша, оскверне́на плотскими прегреше́ньми,/ очисти молитв Твоих Божественными вода́ми,/ подающи, Чистая, велию милость.</p>
				<p>
					<style>По полиелеи седален, глас 2</style>
				</p>
				<p>
					<style>Подобен</style>: Повеленное:</p>
				<p>Гряди́те, вси вернии, воистину уви́дим чудо дивно,/ тленна бо яко нетленна зря́ще Божественнаго смотрения, в разум приводя́ща/ сего святаго архиерея песньми воспоим,/ Божественная деяния, яже о нем видяще, рцем:/радуйся, отче, земли Сербския, отец и учитель./ Моли Христа Бога грехов оставление даровати чтущим любовию святую память твою.</p>
				<p>
					<style>Слава, и ныне, Богородичен</style>:</p>
				<p>Повеле́нное тайно прием в разуме, в кро́ве Ио́сифове тщанием предста́ Безплотный,/ глаголя Неискусобрачней:/ Приклонивый схожде́нием Небеса вмещается неизменно весь в Тя./ <style>егоже</style> и ви́дя в ложесна́х Твоих прие́мша ра́бий зрак,/ ужаса́юся звати Тебе:/ радуйся, Невесто Неневестная.</p>
				<p>
					<style>Степенна, 1-й антифон, 4-го гласа. Прокимен</style>: Честна пред Господем смерть преподобных Его.</p>
				<p>
					<style>Стих</style>: Что воздам Господеви о всех: <style>Евангелие от Иоанна, зачало 36</style>
				</p>
				<p>
					<style>По 50-м псалме стихира, глас 6</style>:</p>
				<p>Преподобне отче и преблаженне,/ священный пастырю добрый,/ Первопастыря Христа угодниче,/ положи́вый ду́шу за сербское достояние:/ ты ныне, архиере́е Арсе́ние блаженне,/ испроси у Господа даровати нам велию милость.</p>
				<p>
					<style>Канон Богородицы со ирмосом, на 6</style>
				</p>
				<p>
					<style>И святаго на 8. Глас 6</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Помощник и Покровитель/ бысть мне во спасение,/ Сей мой Бог,/ и прославлю Его,/ Бог отца моего,/ и вознесу Его:/ сла́вно бо прославися.</p>
				<p>Боже Спа́се мой, отве́рзи мои устне́ и язык мой уясни́,/ яко да воспою память иерарха Твоего,/ <style>егоже</style> на земли́ удиви́л еси славно сла́вити Тя:/ славно бо прославися.</p>
				<p>Иже превышняя держа́щи, в Небесная се́ла водворя́ше тя мудрость Божия,/ де́тели дарова́ний тебе воздающи,/ Горних все́льника сотворя́ет, Господу поюща:/ славно бо прославися.</p>
				<p>Божественная краси́лища, веселя́ще священнаго твоего зра́ка,/ в вышняя вселяют поко́ища,/ к Божественней трапе́зе, Господу поюща:/ славно бо прославися.</p>
				<p>
					<style>Богород ичен</style>
				</p>
				<p>Окова́нных Свободителя, Богородице, и те́мных Просветителя прево Твое пречистое вмести./ <style>егоже</style> рождеством и́дольския ле́сти свобо́ждшеся,/ Истинную навыко́хом воспевати Божию Матерь.</p>
				<p>
					<style>Катавасия: </style>Отверзу уста моя:</p>
				<p>
					<style>Песнь 3</style>
				</p>
				<p>
					<style>Ирмос</style>: Утверди́, Господи,/ на ка́мени заповедей Твоих/ подвигшееся сердце мое,/ яко Един Свят еси и Господь.</p>
				<p>Просвещение де́тели твоея Божественных каса́яся,/ от земны́х к памяти возводит вышняго желания,/ преводя́ от тли в Жизнь неконечную.</p>
				<p>Память твоя пребывает, святителю,/ и кротость сердца твоего в род и род,/ сей уподобля́еми, Божественныя твоея славы насыща́ющеся,/ достойно тя воспеваем.</p>
				<p>Пре́йде сень закона, изнемо́гши,/ де́лом благовествования твоего,/ Христос Истина, сия́ющи, вся просвещает,/ верою память твою, святителю, празднующия.</p>
				<p>
					<style>Богородичен</style>
				</p>
				<p>Света Божественнаго Заря́ из чрева Твоего просия́, верных благоухающа:/ Сего благовоние получи́вше,/ омраче́ния свободи́хомся Тобою, Богородице Пречистая.</p>
				<p>
					<style>Седален, глас 4</style>
				</p>
				<p>
					<style>Подобен</style>: Вознесыйся</p>
				<p><style>Днесь</style> иерарха память возсия́ нам, солнцеобразно луча́ми сияющи,/ света явление всем простирает,/ и всем велегла́сно вопие́т и глаголет:/ прииди́те, желаемых насладимся.</p>
				<p>
					<style>Слава, и ныне, Богородичен</style>:</p>
				<p>Теплое заступление сущих в беда́х, и Помощницу нашу,/ и к Богу пременение, Еюже тли изба́вихомся,/ Богородицу вернии ублажаем.</p>
				<p>
					<style>Песнь 4</style>
				</p>
				<p>
					<style>Ирмос</style>: Услы́ша пророк пришествие Твое, Господи,/ и убойся,/ яко хощеши от Девы роди́тися/ и человеком явитися, и глаголаше:/ услышах слух Твой и убояхся,/ слава силе Твоей, Господи.</p>
				<p>Возсия́вый свет и Просвеще́й утро,/ показа тя день, освященне отче Арсе́ние,/ учением Божества Его, вся к свету Того возводящаго./ Имже просвещаема духовная твоя чада, память твою празднуем.</p>
				<p>Жити́я архиерейства твоего о́бразы, соперника не иму́ще,/ без свидетелей обличают тя:/ плотска́я бо духовным покори́в,/ отхождением своим в Небесная всели́ся,/ идеже ликовству́я, преблаженне Арсе́ние, светом Божественным просвети́ любовию поющия тя. </p>
				<p>Чуде́с, <style>ихже</style> сподобился еси от Владыки твоего, преподобне, зря́ще,/ Божественная твоя чада, духовныя сладости насыщаемся,/ тя предстателя иму́ще к Нему,/ причастия Божественнаго сподоби нас улучити, молимся.</p>
				<p>
					<style>Богородичен</style>:</p>
				<p>Чрево девственное носит,/ Еде́мская дверь отверзается,/ а́бие верных со́нмы дерза́юще входят,/ Истинную Богородицу верно восхваляют,/ Рожде́нному от Нея зову́ще:/ слава силе Твоей, Господи.</p>
				<p>
					<style>Песнь 5</style>
				</p>
				<p>
					<style>Ирмос</style>: Мир мног лю́бящим Тя, Христе,/ и нощь просвещения в пи́щи словес Твоих:/ сего ради от но́щи у́тренююще,/ просим милости от <style>Тебе</style>, Человеколюбче.</p>
				<p>Вседетельная и всемогущая мудрость, и сила Владычня,/ столпа́ истинна тя пресвященнаго сотво́рши, дом создала есть,/ Божественныя ограды Его наполня́ющ и ерети́ческая шатания прогоняющ,/ Арсе́ние преблаженне, тем тя восхваляем.</p>
				<p>Возсия́в от Небес благолепие Вышняго,/ приме́сом святительства обло́ж тя, Небесныя трапе́зы состо́льника сотвори́,/ ны́нешняго же подателя верным показа́, священне, вопиюща:/ про́сим милости от <style>Тебе</style>, Человеколюбче. </p>
				<p>Светоли́тия Божественнаго испо́лнившися,/ пресвященная твоя глава́ сладости языка удержати не возможе́:/ <style>Аще</style> бо и в землена́я сни́де, но духом в Небесная достиже́,/ отче Арсе́ние, мир испроси душам нашим.</p>
				<p>
					<style>Богородичен:  </style>
				</p>
				<p>Пра́дедняя кля́тва разреши́ся и прама́терняя болезнь исцели́ся,/ Пречистая, чрева Твоего Рождеством:/ безсеменно бо заче́нши, Слово родила́ еси./ Емуже прилежно молися спасти ны.</p>
				<p>
					<style>Песнь 6</style>
				</p>
				<p>
					<style>Ирмос</style>: Возопи́х всем сердцем моим/ к Щедрому Богу,/ и услы́ша мя/ от а́да преисподняго,/ и возведе́/ от тли живот мой.</p>
				<p>Божественныя славы путешествия де́лы явля́юще,/ земна́я проводят с веселием, Небесная же радуются,/ приемлюще духом пресвященнаго Арсе́ния.</p>
				<p>Благословен плод Богоприятный,/ Божественнаго Духа де́тельми сияя, и преисподняя мрачи́т,/ в торжество иерарха собирающаяся просвещает воистину:/ грядите, вернии, просветимся.</p>
				<p>Гра́днаго шествия течение провосхища́я, ведяй предстоит Арсе́ний, зовы́й:/ грядите, чада, стра́ху Господню научи́теся, якоже рече́ Господь:/ яко кро́ток есмь и сми́рен сердцем, и обря́щете покой душа́м вашим. </p>
				<p>
					<style>Богородичен</style>
				</p>
				<p>Искони́ пророчествия о Тебе прореко́ша, ныне же на Тебе испо́лнишася, Пречистая:/ ов бо Тя руно́ пронарече́, на негоже сни́де Слово Божие,/ ныне же Ты, Дево, родила́ еси Господа.</p>
				<p>
					<style>Кондак, глас 2</style>
				</p>
				<p>
					<style>Подобен</style>: Вышних ища́</p>
				<p>В пи́щи слове́с твоих, Богоносе Арсе́ние,/ разумно ча́да твоя питая,/ язы́ком хваля, устна́ми же пение принося́, вещанием зовы́й:/ Христе, Ты еси Свет неизреченный.</p>
				<p>
					<style>Икос</style>
				</p>
				<p>Сладкое твое вещание в послу́шество приходит,/ громо́вными о́бразы простираяся, в добропослуша́ние ну́дит,/ неизрече́нныя радости о́бщники увещава́я:/ прииди́те, чада, глаго́ля, возвеличите Господа со мною./ <style>егоже</style> сладости насыщающеся, в Небесная села водвори́мся/ и светлости сподо́бимся, вещанием зову́ще:/ Христе, Ты еси Свет неизреченный.</p>
				<p>
					<style>Песнь 7</style>
				</p>
				<p>
					<style>Ирмос</style>: Неизреченное чудо,/ в пещи́ Изба́вивый преподобныя о́троки из пла́мене,/ во гро́бе мертв бездыха́нен полагается/ во спасение нас поющих:/ Избавителю Боже,/ благословен еси.</p>
				<p><style>Аще</style> и земна́я превосходит, Вы́шним каса́лся,/ благодатию духовною с сими совокупля́яся,/ неизрече́нныя радости наполняет,/ сыны света сотворяет, поющия:/ благословен Бог отец наших.</p>
				<p>Житейская унывают и Божественная красу́ются,/ Небесная торжествуют, архиерейский твой дух приемлюще,/ земна́я попра́вша и в Небесных лику́юща, с веселием поя́ху:/ отец наших Боже, благословен еси.</p>
				<p>Де́тели Божественнаго твоего духа разширя́юще вхо́ды,/ Божественная чада твоя ведут в Живо́т./ <style>ихже</style>, желающе, просим: моли о нас, пресвященне Арсе́ние.</p>
				<p>
					<style>Богородичен</style>
				</p>
				<p>Дверь Тя заключе́нную нарече́ пророк, Чистая,/ юже никтоже про́йде, токмо Бог Един,/ отверзая нам паки еде́мския вхо́ды,/ верно сла́вящим Тя, Богородице.</p>
				<p>
					<style>Песнь 8</style>
				</p>
				<p>
					<style>Ирмос</style>: За зако́ны оте́ческия/ блаже́ннии в Вавило́не юноши предбе́дствующе,/ царю́ющаго оплева́ша повеление безу́мное,/ и, совоку́плени<style>имже</style>, не свари́шася огне́м,/ Держа́вствующему достойную воспева́ху песнь:/ Господа пойте дела/ и превозносите во вся веки.</p>
				<p>Светом Божественным озаря́ема, благоуханием цвету́щи,/ священная память твоя, Арсе́ние, просвещает верныя, созывающи вопи́ти:/ Господа воспевайте дела и превозноси́те Его во веки.</p>
				<p>Желаемых сы́тости Божественная твоя чада наполнится прося́ще,/ благоукраше́нною твоею памятию прохлажда́еми,/ и, веселящеся, верно поют Просла́вльшаго память твою, иерарше, взывающе:/ Господа воспевайте дела и превозносите Его во веки.</p>
				<p>Память твоя вечная, архиерее, кротость и смирение сердца твоего возвещающи,/ в то́же собира́еми, просвещения Божественнаго хода́тайством твоим/ надеющеся получи́ти желаемых, веселием зовуще:/ Господа пойте дела и превозносите Его во веки.</p>
				<p>
					<style>Богородичен</style>
				</p>
				<p>Неоску́дныя то́ки милосердия источающи призывающим Тя, Владычице,/ и песньми хва́лящих Тя, Чистая,/ не оста́ви молящихся Тебе, Царствия Сына Твоего сподоби, вопиющия верою:/ Господа воспевайте дела и превозносите Его во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Стра́нствия Владычня/ и безсмертныя трапе́зы/ на Горнем месте, высо́кими умы́,/ вернии, прииди́те, наслади́мся,/ возшедша Слова,/ от Слова научи́вшеся, <style>егоже</style> величаем.</p>
				<p>Тече́ньми премине́ землена́я твоя жизнь,/ и Небеснаго тя селения не оста́ви,/ ибо не потче́ся нога́ пло́ти твоея,/ дремания дух тебе не одоле, храня́щу тя Богу./ Темже моли за ны Господа, пресвященне отче Арсе́ние.</p>
				<p>Небе́снии ли́цы радуются, мы же, землени́и, славословим,/ де́монская крепость исчезе́, пресвященнаго твоего духа выспрь ви́дяще водворяема в Небесная селения,/ о хва́лящих тя моли, священне Арсе́ние.</p>
				<p>Отцу, и Сыну, и Святому Духу верою покланя́емся,/ Тричи́сленное Единство сла́вяще и с любовию воспевающе, глаголем:/ молитвами иерарха Твоего Арсе́ния, помилуй и сохрани вся ны.</p>
				<p>
					<style>Богородичен</style>
				</p>
				<p>Древним преступлением введе́ в па́губу пра́баба естество земно́е:/ Рождества же Твоего чревоноше́нием, Пречистая, па́ки к Бо́гу примири́хомся./ <style>егоже</style> сла́вяще, Тебе, Дево, величаем.</p>
				<p>
					<style>Светилен</style>
				</p>
				<p>
					<style>Подобен</style>: Небо звездами</p>
				<p>Святителю преста́вльшуся, собра́шася наро́ди погребсти́ тело его,/ Ангели же веселящеся, приима́ху душу его,/ вселя́юще во святые дворы.</p>
				<p>
					<style>Слава, и ныне, Богородичен</style>:</p>
				<p>Державным Твоим Покровом/ от враг наве́та рабы́ Твоя сохрани́, Чистая, вся ны невре́дны:/ Тя бо стяжа́хом Едину прибежище в ско́рбех.</p>
				<p>
					<style>На хвалитех стихиры на 4, глас 4</style>
				</p>
				<p>
					<style>Подобен</style>: Яко добля</p>
				<p>Мимоте́к земна́я, Вышних достигл еси/ и со Ангельскими ли́ки водворя́ешися,/ Троицы проповедник яви́вся./ Ейже предстоя со дерзновением,/ за ны молися прилежно, Арсе́ние преподобне,/ сопрестольниче архиереев и похвала.</p>
				<p>От чувственна твоего жития́ на Небеса возводи́ма,/ со святыми сияюща пресветло, Горе́ вселя́ема,/ тя земная славословят и Небесная радуются:/ с нимиже Христу предстоя,/ молися о нас, Арсе́ние,/ сопрестольниче архиереев и похвала преподобных.</p>
				<p>Наи́тием Святаго Духа,/ освященная твоя глава́, иерарше, чу́вственным зра́ком прозря́щи,/ язы́чными струя́ми со архиереи изво́ли сла́вити/ в Троице Едино Божество:/ Ейже предстоя, Арсе́ние, моли о нас,/ сопрестольниче архиереев и похвала.</p>
				<p>
					<style>Слава, глас 6</style>:</p>
				<p>Превзы́де память твоя, Богоносе иерарше Арсе́ние,/ па́че чувственнаго света сияющи,/ пречу́дная бо сотворил и дивная приял еси,/ правыми пути́ шествовав, преславная наследовал еси./ В <style>нейже</style> ликующе, духовная чада/ в Небесная се́ла молитвами твоими водворяются,/ и веселятся, тебе предстоя́ще,/ и торжествуют твое кра́сное успе́ние,/ тобою прося́ще получи́ти от Христа велию милость.</p>
				<p>
					<style>И ныне, Богородичен</style>: Богородице, Ты еси лоза</p>
				<p>
					<style>Славословие великое. И отпуст</style>.</p>
				<p>
					<style>На литургии: блаженна от канона святаго, песнь 3-я и 6-я. Прокимен, глас 1</style>: Уста́ моя́ возглаго́лют премудрость, и поучение се́рдца моего ра́зум. <style>Стих</style>: Услы́шите сия́ вси язы́цы: <style>Апостол ко Евреом, зачало 318. Аллилуия, глас 2:</style> Уста́ праведнаго поуча́тся премудрости: <style>Стих</style>: Закон Бога его в сердце его, и не запнутся стопы́ его. <style>Евангелие от Луки, зачало 24. Причастен</style>: В память вечную</p>
				<p>
					<style>В той же день</style>
				</p>
				<p>
					<style>Преподобнаго И́ова Поча́евскаго, чудотворца</style>
				</p>
				<p>
					<style>На малой вечерни</style>
				</p>
				<p>
					<style>На Господи, воззвах: стихиры, на 4, глас 7</style>:</p>
				<p>Явися день благоволения Божия/ и праздник веселия:/ стецемся убо, ве́рнии, на  го́ру Поча́евскую/ и воспои́м всеблаженнаго И́ова,/ честну́ю память того совершающе.</p>
				<p>Дрема́ния ве́ждома,/ ниже́ сна очи́ма твоима дал еси, преподобне,/ бо́дренными молитвами и постническим житием Господеви угождая,/ темже радостно совершаем память твою, всечестне.</p>
				<p>Приидите, ве́рнии, на святую гору Поча́евскую,/ идеже угодник Божий/ подвизася в житии своем/ и от силы в силу восхожда́ше,/ и тому ныне помо́лимся,/ да во обителех Небесных водворився,/ мо́лится ко Господу о спасении душ наших.</p>
				<p>Не может град укрытися, верху́ горы́ стоя́,/ ты же, преподобне,/ <style>Аще</style> и в те́мней каменней пещере/ почива́еши нетленным телом твоим,/ обаче всех призываеши на гору Поча́евскую/ светлаго ради праздника твоего,/ моля́ Христа Бога спастися душа́м нашим.</p>
				<p>
					<style>Слава, и ныне, Богородичен, глас 6</style>:</p>
				<p>Всесвятая Богородице,/ во время живота моего не остави мене,/ человеческому предстательству не вве́ри мя,/ но Сама́ заступи и помилуй мя.</p>
				<p>
					<style>На стиховне стихиры, глас 6</style>:</p>
				<p>Память твою <style>Днесь</style> пра́зднующе,/ преподобне отче наш И́ове, вопие́м ти:/ со Ангелы предстоя в дерзнове́нии мно́зе,/ о всех нас, отче, моли́ся ко Владыце Христу.</p>
				<p>
					<style>Стих</style>: Блажен муж, бояйся Господа,/ в заповедех Его восхо́щет зело.</p>
				<p>Утро и день све́тел,/ твой праздник явися,/ просвещая наша сердца́,/ верою хва́лящих честныя твоя подвиги,/ отче наш Иове.</p>
				<p>
					<style>Стих</style>: Честна пред Господем/ смерть преподобных Его.</p>
				<p>Яко солнце на земли,/ обре́т всечестну́ю икону Божия Матере/ на горе́ Поча́евстей,/ всесветлая звезда тоя́ показался еси;/ темже и нас, поющих тя,/ светом Богоразумия озари́,/ молитвами Богородицы, И́ове отче наш.</p>
				<p>
					<style>Слава, и ныне, глас тойже</style>:</p>
				<p>Все упование мое/ на Тя возлагаю, Мати Божия,/ сохрани мя под кро́вом Твоим.</p>
				<p>
					<style>Тропарь, глас 4</style>:</p>
				<p>Многострада́льнаго пра́отца долготерпе́ние стяжав,/ Крести́телеву воздержанию уподобляяся,/ Божественныя же ревности обою́ приобщался,/ тех имена́ достойно прияти сподобился еси/ и истинныя веры был еси пропове́дник безбоя́знен;/ темже монахов множества ко Христу привел еси,/ и вся люди в Православии утвердил еси,/ И́ове преподобне отче наш,/ моли́ спасти́ся душа́м нашим.</p>
				<p>
					<style>Слава, и ныне: </style>Еже от века утаенное:</p>
				<p>
					<style>На велицей вечерни</style>
				</p>
				<p>
					<style>На Господи, воззвах: стихиры на 8, глас 1</style>:</p>
				<p>Прииде день памяти твоея, И́ове преславне,/ и Волынская земля радости исполня́ется,/ яко твоим научением во Православии утверди́вшися/ и твоими по́двиги благочестию научи́вшися,/ на твоя же молитвы упова́ющи:/ и́миже, отче преподобне, испроси ми́рови мир/ и душа́м нашим велию милость.</p>
				<p>Во славней памяти твоей, угодниче Христов,/ монашестии собори ликовствуют/ и о Богоугоднем житии ре́вностию распаляются,/ твоим же нетле́нным моще́м покланяющеся,/ яко живущему ти с нами восклицают:/ отче И́ове, милостиве и Богоуветливе,/ испроси у Господа ми́рови мир и душа́м нашим велию милость.</p>
				<p>Кто не подивится твоему долготерпели́вому житию́,/ отче преподобне,/ во трие́х бо обителех твоя преславная дея́ния проповедашася,/ пост же, и слезы, и бдение,/ в пещере себе заключе́ние/ и во всем себе непощаде́ние,/ но ко братии любовь ми́лующая,/ та́тем прощение/ и всем людем доброе научение.</p>
				<p>
					<style>Ины стихиры, глас 2</style>:</p>
				<p>Ки́ими похвальными венцы/ увязе́м преподобнаго И́ова,/ веры Православныя учителя и ратобо́рца,/ Божественных Писаний глаша́тая,/ отеческих же Преданий списа́теля,/ но и тяжких служб исполнителя,/ земли копанием и древе́с сажде́нием/ себе смирявшаго и всем образ послуша́ния бывшаго;/ сего ныне нетленною славою/ венчает Христос Бог наш,/ имеяй велию милость.</p>
				<p>Ки́ими достойными благодареньми прославим И́ова,/ Поча́евскую похвалу и всея страны Российския украшение,/ той бо молитвами своими Небесный свет в пещеру низведе́,/ той и по преставлении своем с Небесе является/ и молитву возносит о напа́ствуемых людех,/ тамо бо славою венчает его Христос Бог наш,/ имеяй велию милость.</p>
				<p>Ки́ими умиле́нными слезами/ сокруши́м растле́нная сердца́ наша,/ зряще И́ова нетленное тело,/ еже по смерти, аки живо, сохраняется,/ но во вре́мя жития его, аки мертво, пребываше,/ посто́м и бдением изнуряемо,/ того убо подвиго́м подража́ти потщимся,/ да и нас во грядущем житии́ помилует Христос Бог наш,/ имеяй велию милость.</p>
				<p>
					<style>Слава, глас 3: </style>
				</p>
				<p>Твоим словесе́м, Господи,/ после́довав, И́ов преподобный/ вся кра́сная мира сего во уме́ты вменил есть/ и, о ю́ности своей неради́в,/ измла́да монашескому послуша́нию вдаде́ся,/ темже де́монския ко́зни победив,/ адама́нт кре́пок православнаго благочестия явился есть,/ всю же страну сию своими по́двиги просвещает,/ того молитвами ду́ши на́ша пощади́/ и да́руй нам по́мысл добрый/ еже прежде конца покаяния.</p>
				<p>
					<style>И ныне, Богородичен: Како не дивимся</style>:</p>
				<p>
					<style>Вход, и чтения три преподобническая (зри страницы 791 - 792)</style>
				</p>
				<p>
					<style>На литии стихира храма и святаго две, глас 8: </style>
				</p>
				<p>Приидите, вси слове́нстии собори,/ прославим общаго спасения рачи́теля/ и е́реси безбоязненнаго обличителя,/ нищих питателя и грешников кроткаго вразуми́теля,/ Павлову ревность о людех яви́вшаго/ и дерзновение велие ко Господу стяжа́вшаго,/ той бо и по преставлении своем боля́щия исцеляет/ и дерзнове́нная нашествия ва́рвар отгоня́ет,/ нас же умиле́нными по́мыслы исполняет/ и мо́лится присно о спасении душ наших.</p>
				<p>
					<style>Слава, глас 2</style>:</p>
				<p><style>Днесь</style> ликует твоя Лавра,/ преподобне отче И́ове,/ и вси людие твоя мо́щи лобызати подвизаются,/ де́мони твоея благодати трепещут,/ и Ангели о твоем заступлении радуются./ Мы же непрестанно вопием:/ утверди твоими молитвами православных веру,/ житие наше исправи/ и спасение испроси́ душа́м нашим.</p>
				<p>
					<style>И ныне</style>:</p>
				<p>Все упование мое/ на Тя возлагаю, Мати Божия,/ сохрани мя под кровом Твоим.</p>
				<p>
					<style>На стиховне стихиры, глас 5</style>:</p>
				<p>Радуйся, священная главо́, И́ове,/ Волы́нския страны́ украшение,/ ту́ю бо зри́ши в Православней вере утверждаему,/ тебе, яко живу, сущу молящуюся/ и заступления на де́моны просящую,/ ейже буди заступник необоримый/ и о всем мире моли́твенник.</p>
				<p>
					<style>Стих</style>: Честна пред Господем/ смерть преподобных Его.</p>
				<p>Радуйся, священная главо́,/ преподобне Иове,/ звездо от Га́лицкия земли́ к востоку пришедшая/ и немощны́х ду́ши обо́дрившая,/ во смирении своем дерзновению проти́ву ереси люди российский наставившая/ и к Небесному Царствию приведшая,/ <style>егоже</style> и нас сподоби предста́тельством твоим/ и о всем мире буди молитвенник.</p>
				<p>
					<style>Стих</style>: Блажен муж, бояйся Господа,/ в за́поведех Его восхо́щет зело.</p>
				<p>Радуйся, священная главо́,/ над Волынскою страною Господем вознесе́нная,/ ейже повину́шася князи и лю́дие,/ мы же, духовная твоя чада,/ се́рдцем сокруше́нным к тебе припа́дающе,/ просим ко одолению страсте́й твоея по́мощи,/ в ско́рбех благодушия,/ и о сме́ртном часе́ памяти непрестанныя,/ и о всем мире молитв твоих,/ И́ове преподобне.</p>
				<p>
					<style>Слава, глас 8</style>:</p>
				<p>Монахов множества наставника тя почитаем, отче наш И́ове,/ твоею бо стезею́ воистинну право ходити позна́хом./ Блажен еси, Христу работав,/ и вражию обличил еси силу,/ Ангелов собесе́дниче,/ и преподобных соприча́стниче, и праведных,/ с ни́миже моли́ся Господеви/ помиловатися душа́м нашим.</p>
				<p>
					<style>И ныне, Богородичен: </style>Безневестная Дево</p>
				<p>
					<style>Тропарь, глас 4</style>: Многострадальнаго праотца долготерпение стяжав: <style>дважды (писан на малой вечерни)</style> и Богородице Дево: <style>единожды</style>
				</p>
				<p>
					<style>На утрени</style>
				</p>
				<p>На Бог Господь<style>: тропарь преподобному, дважды. Слава, и ныне, Богородичен</style>
				</p>
				<p>
					<style>По 1-й кафизме седален, глас 4</style>:</p>
				<p>Званию Господню после́довав, родительский дом оставил еси/ и от теснаго жития́ на тесне́йшее преходил еси,/ но сердце твое вся, притекающия к тебе, не тесно вмеща́ше,/ темже духовная чада твоя умно́жишася и о Господе возвеселишася,/ <style>егоже</style> моли, отче наш Иове, спастися верою чтущим святую память твою.</p>
				<p>
					<style>Слава, и ныне, Богородичен</style>:</p>
				<p>Обновила еси, Чистая, Божественным Рождеством твоим/ истлевшее страстьми́ земноро́дных мертвенное существо́/ и воздвигла еси вся от смерти к жизни нетления./ Темже Тя по долгу блажим вси, Дево Препрославленная, якоже прорекла еси.</p>
				<p>
					<style>По 2-й кафизме седален, глас 5</style>:</p>
				<p>Пещернаго затворника и бденнаго молитвенника почти́м, преподобнаго И́ова,/ от младенства до старости себе смирявшаго и Святую Церковь прославльшаго,/ та́ти и злоде́и к покаянию приведшаго и те́пле моля́щася о душа́х на́ших.</p>
				<p>
					<style>Слава, и ныне, Богородичен</style>:</p>
				<p>Ужасно чудо зача́тия и несказа́нен образ рождества/ в Тебе познася, Приснодево Чистая,/ ужасает мой ум и удивляет помышление:/ слава Твоя, Владычице, всем простреся во спасение душ наших.</p>
				<p>
					<style>Псалом избранный преподобному</style>
				</p>
				<p>
					<style>По полиелеи седален, глас 8</style>:</p>
				<p>Па́стырскую мудрость смиренномудрием стяжав, многим был еси учитель:/ мона́хом отец, и скорбящим уте́шитель, и молитвы Иису́совы неумолка́яй орга́н./ Темже мощей нетлением прослави тя Мздовоздая́тель Господь,/ <style>егоже</style> непрестанно моли прегрешений оставление даровати/ чтущим любовию святую память твою.</p>
				<p>
					<style>Слава, и ныне, Богородичен</style>
				</p>
				<p>Небесную дверь и кивот, всесвятую гору, светлый о́блак воспои́м,/ неопали́мую купину́, словесный рай, Евы воззвание, вселенныя всея великое Сокровище,/ яко спасение в Ней соделася миру и оставление древних согрешений./ Сего ради вопием Ей:/ молися Сыну Твоему прегрешений оставление даровати/ благочестно покланяющимся всесвятому Рождеству Твоему.</p>
				<p>
					<style>Степенна, 1-й антифон 4-го гласа. Прокимен, глас 4</style>: Честна пред Господем/ смерть преподобных Его. <style>Стих</style>: Что воздам Господеви о всех, яже воздаде ми. <style>Евангелие от Матфея, зачало 43</style>
				</p>
				<p>
					<style>По 50-м псалме стихира, глас 6</style>
				</p>
				<p>Преподобне отче,/ во всю землю изыде вещание исправлений твоих,/ тем на Небесех обрел еси мзду трудов твоих,/ демонския погубил еси полки/ и Ангельския достигл еси чи́ны,/ <style>ихже</style>  житию без порока поревновал еси,/ дерзновение имея ко Христу Богу,/ мир испроси душам нашим.</p>
				<p>
					<style>Канон Богородице на 6 и преподобному на 8, по азбуце</style>
				</p>
				<p>
					<style>Канон преподобному и Богоносному Иову,</style>
				</p>
				<p>
					<style>Поча́евскому чудотворцу, глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Посеченный несеко́маго пресече,/ и виде солнце землю, ю́же не виде;/ лютаго врага вода потопи́,/ и непроходи́мое про́йде Изра́иль;/ песнь же воспевашеся:/ Го́сподеви пои́м, славно бо просла́вися.</p>
				<p>Ангела земнаго и Небеснаго человека, И́ова преподобнаго, Волы́нскую похвалу,/ достойно воспети помози́ ми, Слове Божий,/ презира́я моя прегрешения и подава́я слово у сто́м моим.</p>
				<p>Был еси, преподобне, вои́стинну миру свети́льник пресветел, всем путь спасения показу́яй;/ темже и мне буди помощник,/ во<style>еже</style> прославити житие твое и умиле́ние стяжа́ти.</p>
				<p>В дому́ роди́телей твоих пе́рвее познал еси Господа, Ио́ве славне,/ и, о́трок сый, разум соверше́н показал еси, егда монашеское житие изво́лил еси,/ вся же житейская провидев, Единаго Бога возлюбил еси.</p>
				<p>Горе́ очи твои и душу вознося́, во обители Уго́рництей братию в Богоуго́днем житии́ скоро превозше́л еси,/ ху́ждша всех себе́ помышля́я и тем лучший Иису́су явля́яся,/ ста́рцем же и ю́ным образ быв прелюбе́знейший.</p>
				<p>Добре тя на диа́волы во́инствовавша помышля́я, преподобне,/ своей стыжду́ся лености и множества грехов моих ужаса́юся:/ но твоими, святе, молитвами да́руй ми жела́ние благо́е,/ во<style>еже</style> прочее время жития моего в покаянии сконча́ти.</p>
				<p>
					<style>Богородичен</style>:</p>
				<p>Яко Божия Мати дерзнове́ние иму́щи к ро́ждшемуся из Тебе/ Единоро́дному Слову, и Отцу Собезнача́лъному, и Соесте́ственному Духу моля́щи не преста́й от бед спасти́, Всенепорочная,/ Тя, Богородицу, славящия.</p>
				<p>
					<style>Катавасия по уставу</style>
				</p>
				<p>
					<style>Песнь 3  </style>
				</p>
				<p>
					<style>Ирмос</style>: Утверди́ся сердце мое во Господе,/ вознесе́ся рог мой в Бозе моем,/ разшири́шася на враги моя уста моя,/ возвесели́хся о спасении Твоем.</p>
				<p>Есть во мне, отче преподобне, добраго исправле́ния жела́ние,/ но искуше́ния лености побежда́ти не навыка́х, увы мне./ Обаче на помощь твою надеяся, уныния помыслы отгоня́ю,/ на твоя же взираю славныя подвиги.</p>
				<p>Желе́зо наречеся род твой, И́ове преподобне, крепость души́ твоея предуказу́я;/ в пещере же ка́менне заключи́вся, яко зла́то сокрове́но, освятил еси место по́двиг твоих/ и го́ру Поча́евскую, яко стену ме́дяну, проти́ву врагов Православия явил еси.</p>
				<p>Зело углуби́шася помышле́ния твоя яже о Небеснем Царствии,/ егда, еще отрок сый, Ангельский образ восприял еси;/ темже и священник быв Богу ве́рен,/ даже ныне моле́ния о людех возно́сиши, Иове преподобне.</p>
				<p>Земля Га́лицкая ю́ностию твоею славится, и Ду́бенская обитель му́жеския подвиги твоя благовеству́ет,/ обитель же Поча́евская старостию твоею хва́лится и блаженною кончи́ною веселится,/ вся же вселенная о чудеса́х твоих радуется и ликовствует.</p>
				<p>Иже подаеши блага́я всем, моля́щимся тебе, и мене́ припа́дающа не отри́ни, святче,/ но, покая́ние мое зря, даждь ми жития́ исправле́ние, ревность же вдохни́,/ еже подражати твоим Боголюбивым дея́нием.</p>
				<p>
					<style>Богородичен</style>
				</p>
				<p>Умерщвленный мой ум Животным действом из Тебе, Явльшимся миру, воздвигни, Чистая,/ и к жизни настави,/ Яже смерти двери разоршая Едина Рождеством Твоим.</p>
				<p>
					<style>Седален, глас 8</style>:</p>
				<p><style>Днесь</style> исполня́ется радости обитель Поча́евская, твое Боголюби́вое житие́ прославля́ющи;/ <style>Днесь</style> христоимени́тии лю́дие ревностию спасения просвещаются, зряще нетлением прославленныя мощи твоя, преподобне;/ <style>Днесь</style> греховный отгоня́ются страсти, и по́мыслы покая́ния ду́ши наша объемлют,/ в <style>нихже</style> утверди всех, преславне, верно почитающих память твою.</p>
				<p>
					<style>Слава, и ныне. Богородичен</style>:</p>
				<p>Яко Всенепорочная Невеста Творца́, яко Неискусомужная Мати Изба́вителя,/ приятелище яко сущи Уте́шителя, Всепетая,/ беззакония мя суща скверное оби́телище и де́монов игра́лище в разуме бывша,/ потщися от тех злодейства мя избавити и светлое жилище доброде́телей соверши, Светоносная Нетленная,/ отжени облак страсте́й, и Вышняго причастия сподоби, и Света невечерняго молитвами Твоими.</p>
				<p>
					<style>Песнь 4</style>
				</p>
				<p>
					<style>Ирмос</style>: Пророк Авваку́м у́мныма очи́ма/ провиде, Господи, прише́ствие Твое,/ тем и вопияше:/ от ю́га приидет Бог./ Слава силе Твоей, слава снизхожде́нию Твоему.</p>
				<p>И́ове преподобне, о всех моли́твенник буди теплый, твоему заступлению верующих,/ свое же окаява́ющих житие́ и на Божие милосердие упова́ющих,/ <style>Аще</style> и прельще́ньми жития́ сего вда́ющихся.</p>
				<p>Кто от человек не подиви́тся долготерпеливому житию́ твоему, отче,/ кто ли не прославит твоея о Православии ревности,/ ты бо, яко адама́нт крепок, еретико́м противостал еси,/ и истинныя веры пропове́дание словесы́ же и писа́ньми всем препо́дал еси.</p>
				<p>Льва рыка́юща и и́щуща поглотити ду́ши спасаемых молитвою твоею победил еси, отче,/ но и тому служащия люди в покая́ние приводил еси,/ та́ти милосе́рдием твоим постыжда́я и вразумляя, грабители же обличе́ньми устраша́я/ и вся науча́я спасительному покая́нию.</p>
				<p>Мрак души́ моея, отче, предста́тельством твоим разсей/ и светом заповедей Господних просвети́ мое окая́нное сердце,/ да и аз, твоим учеником последуя, тех части лише́н не пребуду,/ твою восхваляя святую память.</p>
				<p>
					<style>Богородичен</style>
				</p>
				<p>Бога, из Тебе воплоще́ннаго, моли́, непреложно,/ Еже бе пребывша и естественно Равна Отцу, и Духу Сопрестольна,/ прощение прегрешений и душ спасение поющим Тя верою дарова́ти.</p>
				<p>
					<style>Песнь 5</style>
				</p>
				<p>
					<style>Ирмос</style>: Мрак души́ моея разжени́, Светода́вче Христе́ Боже,/ начало ро́дную тьму изгна́в бе́здны,/ и даруй ми свет повеле́ний Твоих, Слове,/ да, у́тренюя, славлю Тя.</p>
				<p>Наш еси вои́стинну предстатель и чудотворец пресветлый,/ взываше Диони́сий, обретый мо́щи твоя, тлению непричастны./ Мы же, сия лобыза́юще, вопием:/ наших скверн не возгнуша́йся, угодниче Божий, но твоими молитвами сия очи́сти.</p>
				<p>Оправда́нием Божиим от юности, отче, научаемь,/ суеты́ житейския уклони́тися крепко возжелал еси, безмолвие же возлюбил еси:/ обаче велению Христову не противля́яся, притекающия к тебе Пра́вому испове́данию и Ева́нгельскому житию́ научал еси.</p>
				<p>Предстатель явился еси и по преставлении твоем стра́ждущим и скорбящим челове́ком:/ тако бо тя видеша людие, из гроба твоего исходя́ща и со Ангелы посреде церкве моля́щася./ О, чудо преславное воистинну! О, радость верным и утверждение!</p>
				<p>Рачитель быв Небеснаго Царствия, о своем тамо вхожде́нии известву́ешися/ и кроме́ боле́зни и страха пресельник являешися лучшия жизни,/ братии же твоея учитель и упова́ние.</p>
				<p>Сопутник житию́ моему буди, отче Иове,/ молитвою твоею огражда́й многомяте́жную мою душу/ и введи <style>ю</style> в Небесное Царство, твоими умиленную подвиги,/ Христу же покаянныя принося́щую слезы.</p>
				<p>
					<style>Богородичен</style>
				</p>
				<p>Тя стену иму́ще и предста́тельством Твоим соблюда́еми,/ Твоею Божественною славою хва́лящеся, Тя блажим:/ Ты бо, Всечистая, душа́м нашим источа́еши веселие и радование.</p>
				<p>
					<style>Песнь 6</style>
				</p>
				<p>
					<style>Ирмос</style>: Ио́ну в ки́те, Господи,/ единаго всели́л еси,/ мене же свя́зана мре́жами вра́жиими,/ яко от тли о́наго, спаси́.</p>
				<p>Твердое упова́ние на предста́тельство твое возлагаю, преподобне, и верою молю́ся:/ даждь ми страсте́й лю́тых одоле́ние, смерти же непреста́нную память/ и блаженства желание грядущаго ве́ка.</p>
				<p>Утвержда́ется тобою, преподобне, Святая Церковь,/ ересь же вся́кая посрамляется, обличе́ние иму́щи твоя многоцеле́бныя мо́щи,/ и жития́ твоего столе́тняго труды́, и болезни, и сле́зы, и пост, и плоти от косте́й отпаде́ние.</p>
				<p>Фарао́на мысленнаго побеждаше Иов преподобный,/ послуша́нию всегда прилежа и обурева́емым на помощь приходи́ти не отрица́яся:/ и тако три обители учением своим просветив и по́двиги многими прославив,/ веселя́ше Спаса всех, Человеколю́бца.</p>
				<p>Христову смире́нию подражаше Иов,/ егда нача́льство яко служе́ние всем прият и, игу́мен сый, в тяжких слу́жбах подвиза́шеся,/ бра́тии же бя́ше образ кротости, и трудолю́бия правило, и о молитве при́сное напомина́ние.</p>
				<p>От скве́рных изба́ви мя страсте́й твоими молитвами,/ тех одоле́ние мне подавая Божественныя помощи при́сным призыва́нием,/ и на себе́ ненаде́янием, и брата моего неосужде́нием.</p>
				<p>
					<style>Богородичен</style>
				</p>
				<p>Вознесла́ еси всеистинно падшее челове́ческое существо́ во зра́це Божественнем,/ и Отца в равенстве видимаго Сына Неизменнаго, Богомати, без Семене во чреве поноси́вши.</p>
				<p>
					<style>Кондак, глас 4</style>
				</p>
				<p>
					<style>Подобен</style>: Явился еси <style>Днесь</style> вселенней</p>
				<p>Явился еси Истинныя веры столп,/ Евангельских же заповедей ревни́тель,/ гордыни обличе́ние, смиренным же предста́тель и науче́ние:/ темже и ублажа́ющим тя грехов отпущение испроси́/ и обитель твою невредиму сохрани,/ Иове отче наш,/ Многострада́льному подобный.</p>
				<p>
					<style>Икос</style>:</p>
				<p>Отверзи уста твоя, пеще́ро каменная, и рцы нам, колькра́ты токи слез И́овлих омочи́лася еси,/ ка́ко того воздыхания твоих стен не расторго́ша,/ ка́ко Свет Божественный тебе не сожже́,/ ка́ко Ангели бде́нным подвиго́м И́овлим диви́шася, теми бо освяти́ся земля Га́лицкая и Волы́нская;/ мы же, сия вся помышляюще, слеза́ми умиления очи наши исполняем:/ есть бо преподобный Иов угодник дивный, Многострадальному подобный.</p>
				<p>
					<style>Песнь 7</style>
				</p>
				<p>
					<style>Ирмос</style>: На по́ли Дейре/ иногда́ мучитель пещь поста́ви на мучение Богоно́сных,/ в <style>нейже</style> трие́ о́троды песносло́вяху Единаго Бога,/ тро́ично воспева́ху, глаго́люще:/ отцев Боже, благословен еси.</p>
				<p>Люди православныя, тя блажащия, преподобне И́ове,/ укрепи на враги и о Церкви мирная глаголи в сердце их,/ всем единомыслие испроси у Бога, и друг ко другу любовь, и о Православии ревность.</p>
				<p>Чашу жития́ Твоего пити, Господи, не могу аз, окая́нный,/ боя́знию скорбе́й обуреваемь и страстей сплетаемь тернием, обаче молюся:/ И́ова, Твоего угодника, молитвами помилуй мя/ и помози́ ми греховную отрясти ле́ность.</p>
				<p>Широкий путь, поги́бель души преднося́щий, возненави́дев, И́ове преподобне,/ в тесней пещере заключился еси и те́снаго пути жизни в начальстве твоем не уклони́лся еси,/ день и нощь в молитве и трудех пребывая и научение здравое всем приходя́щим к тебе подавая.</p>
				<p>Щедр был еси нищим, ка́ющимся же милостив и науче́ния требующим учитель кро́ток,/ Божественныя же мудрости любитель и Ева́нгельских за́поведей пропове́дник,/ книг же Божественных изда́тель и е́реси безбоязненный обличитель.</p>
				<p>
					<style>Богородичен</style>
				</p>
				<p>Марию Пречистую и Всесвятую восхвалим:/ То́ю бо благодать нам источа́ется паче ума даро́в, яко от потока Божественныя благости,/ Юже благочести́вым по́мыслом ныне ублажаем.</p>
				<p>
					<style>Песнь 8</style>
				</p>
				<p>
					<style>Ирмос</style>: Покрыва́яй вода́ми превыспренная своя,/ полага́яй морю преде́л песо́к/ и содержа́й вся,/ Тя пое́т со́лнце, Тя сла́вит луна́,/ Тебе прино́сит песнь тварь/ яко Соде́телю всех во веки.</p>
				<p>Е́дущим и иду́щим во обитель твою безчисленным людем, ко твоим же моще́м припа́дающим,/ буди дарова́ний духовных пода́тель, телесных же боле́зней целитель/ и пред Спасом теплый о всех предста́тель,/ И́ове, земли Волы́нския славо и украше́ние.</p>
				<p>Юноша те́лом, но старец умо́м в начале мона́шескаго жития твоего был еси, отче:/ состаре́вся же плотию, ю́ношескую бодрость в трудех явля́л еси,/ земли копа́нием и древес насажде́нием образ всем смиренному́дрия подава́я.</p>
				<p>Явле́ние твое со Ангелы вкупе смиренную деву ужасаше,/ здравие же ученику твоему подава́ше и вся люди на славосло́вие Богови воздвиза́ше,/ Истинную же утверждаше в них веру и ерети́ческая отрева́ше нападе́ния.</p>
				<p>Фимиа́мом молитв твоих и мене облагоуха́й, Иове преславне,/ моих грехов злосмра́дие тем отгоняя и упование на Господа вселяя в мою смра́дную душу,/ да благодатию Божиею очища́емь, воспою твое, преблаженне, крепкое заступле́ние.</p>
				<p>
					<style>Богородичен</style>
				</p>
				<p>Богороди́тельнице Всечи́стая, души моея язвы и греховныя стру́пы очи́сти,/ исто́чником омыва́ющи сущим из ребр Сына Твоего, и поте́кшими из тех, очища́ющи, струя́ми:/ к Тебе прибегаю и Тя призываю, Богоблагодатную.</p>
				<p>
					<style>Песнь 9</style>
				</p>
				<p>
					<style>Ирмос</style>: Благослове́н Господь Бог Изра́илев,/ воздви́гнувый рог спасения нам/ в дому́ Дави́дове, Отрока Своего,/ в <style>нихже</style> посети́ нас Восто́к с высоты/ и напра́вил ны есть на путь мира.</p>
				<p>Иссо́пом благодати Божия окропи́ сердца́ наша, И́ове преподобне,/ твоим святым моще́м покланяющихся, да твоея ре́вности о вере причасти́вшеся,/ ко исполнению заповедей Христовых добре потщи́мся.</p>
				<p>Псаломски взывати к Богу на земли не преставал еси, и девства твоего сосуд соблюл еси:/ темже на Небеси райския воспеваеши ныне песни со Ангелы и всеми святыми,/ люди же, на земли трудящимся, от Вышних назира́еши.</p>
				<p>О, колйка жития́ твоего нетленная красота, о, ко́лика по смерти твоей чудеса и исцеления!/ Се бо земная оставив, воистинну сторйцею Небесная блага еще в житий,/ паче же во грядущем, по глаголу Христову стяжал еси.</p>
				<p>О, ко́лико грехов наших мно́жество!/ Но сия превосхо́дит твоих молитв кре́пость, <style>ихже</style> не лиши нас, отче преподобне́ Иове,/ дру́же Христов и святых всех соприча́стниче,/ церковный столпе и о душа́х человеческих предста́телю тепле́йший.</p>
				<p>
					<style>Богородичен</style>:</p>
				<p>Зачала еси, Дево, без Семене, вся́ческая созда́вшаго Сло́во Бо́жие, кроме́ хотений плотски́х,/ и без нетления родила́ еси, без боле́зней ма́терних./ Тем Тя, Богородицу, и язы́ком, и се́рдцем испове́дающе, велича́ем.</p>
				<p>
					<style>Светилен</style>
				</p>
				<p>
					<style>Подобен</style>: Свете неизменный</p>
				<p>И́ов преподобный <style>Днесь</style> да восхва́лится/ яко Христо́в во́ин и о людех моли́твенник,/ веры проповедник, е́реси обличи́тель и Це́ркве украше́ние.</p>
				<p>
					<style>Слава и ныне</style>:</p>
				<p>Тя песньми немо́лчными ублажа́ем, Дево,/ яко от Тро́ицы Единаго родила́ еси, Богоро́дице,/ и носи́ла еси на Божественных объя́тиих Пресу́щественное Слово, невра́щно и неизме́нно.</p>
				<p>
					<style>На хвалитех стихиры на 4, глас 4</style>:</p>
				<p>Просия́ша подвизи твои/ во стране Га́лицтей, отче И́ове,/ темже Православия ревни́тели/ в зе́млю Волы́нскую тебе глаша́ют,/ и обитель Ду́бенская/ твоим преподобным житием украшается,/ но того совершение/ Поча́евская Ла́вра приемлет,/ вся же страна сия уче́ньми твоими просвещается.</p>
				<p>Братолюби́вое твое се́рдце, преподобне,/ мона́хов мно́жества на го́ру Поча́евскую привлече́,/ <style>ихже</style> спасения был еси ревни́тель;/ темже и мы апостольский глагол ве́дуще,/ яко никогда́же престае́т духо́вная любы́,/ твоему чудесному попече́нию ду́ши на́ши вверя́ем,/ яже приведя́ ко Иису́су Человеколю́бцу.</p>
				<p>Не сме́яше тле́ние косну́тися/ ме́ртваго телесе́ твоего, преподобне,/ еже чрез все житие́ умерщвлял еси,/ душа же твоя, живущи со Ангелы,/ вся притека́ющия к тебе в свою любовь прие́млет./ Темже и на́ша ду́ши приведи ко Иису́су Человеколю́бцу.</p>
				<p>
					<style>Слава, глас 8</style>:</p>
				<p>Не довле́ют словеса́ наша к восхвале́нию подвиг твоих,/ преподобне И́ове:/ кто бо изочте́т твоих добродетелей полноту́,/ кто уразумеет безмо́лвное твое к Богу собеседование,/ но не отри́ни твоя певцы и духовныя ча́да,/ твоего заступления просящия,/ и о твоем святем житии умиляющияся,/ и во твоей памяти веселящияся. </p>
				<p>
					<style>И ныне: </style>Владычице, приими</p>
				<p>
					<style>Славословие великое. Ектении и отпуст</style>
				</p>
				<p>
					<style>На Литургии: служба вся преподобническая</style>
				</p>
				<p>Ведомо буди, яко память преподобнаго И́ова соверша́ется в день блаженныя кончины его, октября в 28 день, и в день обретения святых мощей его, августа в 28 день, егда во святей Поча́евской Лавре святыя мощи его изно́сятся в великую церковь. <style>Аще</style> убо память преподобнаго случится в неделю, соверша́ем всю службу его по 3-й главе Типикона; <style>Аще</style> же в субботу, по 15-й от зри неизме́нно. Трети́цею же творим память преподобнаго И́ова мая в 6-й день. В сей день на повече́рии поем службу святаго И́ова Многострада́льнаго, про́чее же совокупля́ем службу преподобнаго с Триодию, якоже во главе Иоа́нна Богосло́ва указа́ся, еже зри месяца того́жде во 8-й день.</p>
			</section>
		</section>
		<section>
			<title>
				<p>В 29-й день</p>
			</title>
			<section>
				<title>
					<p>Святыя преподобному́ченицы Анастаси́и Ри́мляныни и преподобнаго отца нашего Авраа́мия Затво́рника</p>
				</title><p>На Господи, воззвах<style>: стихиры мученицы, глас 8</style>
				</p>
				<p>
					<style>Подобен</style>: Что вас наречем:</p>
				<p>Му́ченице страстоте́рпице всехвальная,/ воздержанием стра́сти низложи́вши плотски́я,/ страданием зми́я умертви́ла еси врага,/ Ангелы удиви́вши боле́зньми твои́ми,/ человеки обвесели́вши страда́нии твои́ми,/ мона́шествующих удобре́ние,/ де́вства сосуд./ Моли́ спасти́ и просвети́ти ду́ши наша.</p>
				<p>Что тя возъимену́ем, славная?/ Девства добро́тами невесту просия́вшу Христову,/ дщерь избра́нну Вышняго Иерусали́ма,/ сожи́тельницу Ангелов и собесе́дницу,/ черто́га мысленнаго наслажда́ющуся,/ Анастасие многострада́льная,/ мона́шествующих удобрение./ Моли́ спасти и просвети́ти ду́ши наша.</p>
				<p>Терпе́ла еси зубо́в искорене́ние,/ рук отсече́ние, и ног, и сосце́в,/ ссека́ема на у́ды от беззаконных мучителей,/ к добро́те Жениха взира́ющи/ и болезни па́че естества терпя́щи,/ Анастаси́е многострада́льная,/ невесто Христова нетленная,/ моли́ спасти и просвети́ти ду́ши наша.</p>
				<p>
					<style>Ины стихиры преподобнаго, глас тойже</style>
				</p>
				<p>
					<style>Подобен</style>: О преславнаго чудесе</p>
				<p>Отче Богомудре Авраамие,/ Авраа́му подо́бник быв ду́хом,/ пресе́льник был еси земли оте́ческия, блаженне./ Плоти пожела́ния отве́рг/ и, в хи́жине ма́лей заключи́в, радуяся, тело твое,/ душу же впери́л еси́ к Небеси,/ идеже житие́ я́ве стяжа́л еси́.</p>
				<p>Преподобне отче Авраа́мие,/ Авраамскую душу тезоиме́нно стяжа́в,/ напа́сти претерпе́л е́си,/ ве́рою Божественною укрепля́емь/ и любовию Богу соединя́емь,/ обетова́ния зе́млю насле́довал еси,/ украша́емь доброде́телей светлостьми́./ Темже, веселящеся, твою память торжеству́ем.</p>
				<p>Преподобне отче Авраамие,/ пре́лестьми лю́те поглоще́нную зми́ем/ и попо́лзшуюся поги́бели в ров/ Про́мыслом Божественным возвле́кл еси/ и спаса́ему Богу предста́вил еси./ Еяже покаянию вси удиви́шася,/ благоче́стно Господа сла́вящии Преблага́го.</p>
				<p>
					<style>Слава, и ныне, Богородичен</style>:</p>
				<p>Радуйся, Света Божественнаго носи́ло,/ пресве́тлый све́щниче, Пресвята́я Богоневе́сто:/ Свет нам возсия́ла еси от пречи́стою боку́ Твое́ю,/ просвеща́я мира концы́/ и освяща́я Свое́ю бла́гостию./ Радуйся, нача́ло нашего спасе́ния, Чистая./ Радуйся, страшное слы́шание и глаголание наде́ющихся на Тя.</p>
				<p>
					<style>Крестобогородичен</style>:</p>
				<p>Что зри́мое виде́ние,/ еже Мои́ма очи́ма ви́дится, о Владыко!/ Содержай всю тварь, на Древо воздви́жен быв,/ и умираеши, всем дая́й жизнь;/ Богородица, пла́чущи, глаголаше,/ егда́ узре́ на Кресте́ возноси́ма,/ из Нея неизрече́нно возсия́вшаго/ Бога и Человека.</p>
				<p>
					<style>Тропарь святыя, глас 4</style>:</p>
				<p>Агница Твоя, Иисусе, Анастаси́я,/ зове́т ве́лиим гла́сом:/ Тебе, Женише́ мой, люблю́/ и, Тебе и́щущи, страда́льчествую,/ и сраспина́юся, и спогреба́юся Крещению Твоему,/ и стражду́ Тебе ра́ди, яко да ца́рствую в Тебе,/ и умираю за Тя, да и живу́ с Тобою;/ но, яко же́ртву непоро́чную, приими́ мя с любо́вию, поже́ршуюся Тебе./ Тоя́ молитвами/ яко Ми́лостив спаси́ ду́ши наша.</p>
				<p>
					<style>Слава, преподобнаго, глас 8</style>:</p>
				<p>В тебе, отче, известно спасеся е́же по образу:/ прии́м бо крест, последовал еси́ Христу/ и, де́я, учил еси презира́ти убо плоть, преходит бо,/ прилежа́ти же о души, ве́щи безсмертней./ Темже и со Ангелы сра́дуется, преподобне Авраамие, дух твой.</p>
				<p>
					<style>На утрени</style>
				</p>
				<p>
					<style>Канон преподобныя</style>
				</p>
				<p>
					<style><style>егоже</style> краегранесие</style>: Мужеския твоя, мученице, восхвалю болезни. <style>Творение Иосифово. Глас 8.</style></p>
				<p>
					<style>Песнь 1</style>
				</p>
				<p>
					<style>Ирмос</style>: Пои́м Го́сподеви,/ проведшему люди Своя сквозе́ Чермно́е море,/ яко един славно прославися.</p>
				<p>Сию́ светоно́сную память твою почитающему, Богомудрая,/ просвещение ми подаждь, души моея тьму отгоня́щи.</p>
				<p>Всю от пеле́н тебе саму́ю возложила еси Зижди́телю твоему/ и огне́м воздержания теле́сныя стра́сти попали́ла еси́.</p>
				<p>К высоте́ муче́ния, мученице, возшла́ еси, непощаде́вши пло́ти,/ и черто́гов мысленных, яко дева, сподо́билася еси.</p>
				<p>
					<style>Богородичен</style>:</p>
				<p>Тя, небоме́рную Ле́ствицу,/ на <style>нейже</style> Бог утвердися, человеки Небе́сны соде́лав,/ Отроковице, почитаем.</p>
				<p>
					<style>Ин канон преподобнаго. <style>егоже</style> краегранесие</style>: Твое честву́ю всесветлое житие́, блаженне. <style>Иосиф. Глас тойже</style>.</p>
				<p>
					<style>Песнь 1</style>
				</p>
				<p>
					<style>Ирмос</style>: Во́ду прошед, яко сушу,/ и египетскаго зла избежа́в,/ израильтянин вопия́ше:/ Изба́вителю и Богу нашему пои́м.</p>
				<p>Божественными сияя блистании,/ светоносный твой совершающия праздник,/ страсте́й омраче́ния, всеблаженне, молитвами твоими, Авраамие, изба́ви.</p>
				<p>Божественное разжже́ твою душу, блаженне, желание,/ угаси плотска́я разжже́ния, отче,/ и невещественно на земли тя жи́ти сотвори.</p>
				<p>Умертви́в у́ды, и́же на земли, пощением и всякими злострада́нии, отче мудре,/ Жизни сподо́бился еси́ лучшия на Небесех,/ Богоносе Авраамие.</p>
				<p>
					<style>Богородичен</style>
				</p>
				<p>От крове́й Твоих священных/ Бога Отца Слово воплотися преесте́ственно, Дево Марие,/ <style>егоже</style> моли́ плотска́я моя умертви́ти взыгра́ния.</p>
				<p>
					<style>Песнь 3</style>
				</p>
				<p>
					<style>Ирмос</style>: Ты еси утвержде́ние/ притека́ющих к Тебе, Господи,/ Ты еси свет омраче́нных/ и поет Тя дух мой.</p>
				<p>Стояла еси пред суди́щем мучителя,/ Христа, славная, Творца всех и Владыку,/ Бога Слова пропове́дающи.</p>
				<p>Добро́та сердечная видимым зра́ком, славная, изда́вшися,/ тя, красне́йшую, зря́щим явила есть.</p>
				<p>Богатство неистощи́мо исцелений тебе подаде́, отроковице, Христос,/ <style>егоже</style> нищету́ вольно возлюбила еси́.</p>
				<p>
					<style>Богородичен</style>:</p>
				<p>Вещь грехо́в мои́х/ Твои́х молитв огнем попали́, Мати Света,/ ро́су ми Боже́ственную оставле́ния нося́щи.</p>
				<p>
					<style>Ин</style>
				</p>
				<p>
					<style>Ирмос</style>: Небеснаго круга Верхотворче, Господи,/ и Церкве Зижди́телю,/ Ты мене утверди́ в любви Твоей,/ желаний кра́ю, верных утверждение,/ еди́не Человеколюбче.</p>
				<p>Всеобра́зно возжеле́в желаний коне́чное,/ мира и пло́ти, Богоносе, вне был еси,/ тем восприя́л еси премирную славу и ве́чнующее, отче, наслаждение.</p>
				<p>Храм жив явился еси вседе́тельнаго Духа, отче,/ в хи́жине тело заключи́в, преподобне./ Темже облиста́л еси́ добродетелей луча́ми, священно обожа́емь, блаженне Авраамие.</p>
				<p>Де́ланием болезней, добродетелей зрел, преподобне,/ израсти́л еси клас стори́чествующь, имже питаются че́стно/ честно́е твое успение торжеству́ющии.</p>
				<p>
					<style>Богородичен</style>
				</p>
				<p>В Тебе, Всесвята́я,/ всего Виновный за премногое милосердие хотя́ вселися и освяти́ человеческое существо́,/ преступлением пе́рвее попо́лзшееся.</p>
				<p>
					<style>По 3-й песни кондак Анастасии, глас 3</style>
				</p>
				<p>
					<style>Подобен</style>: Дева <style>Днесь</style></p>
				<p>Де́вства вода́ми очище́нна, преподобная,/ му́ченичества кровьми́, Анастасие, венча́вшися,/ подае́ши су́щим в ну́ждах неду́гов исцеление и спасение, приступа́ющим от сердца,/ крепость бо тебе подае́т Христос,/ источа́я благодать приснотеку́щую.</p>
				<p>
					<style>Седален, глас 8</style>
				</p>
				<p>
					<style>Подобен</style>: Премудрости</p>
				<p>Воздержания росо́ю страсте́й погаси́ла еси пла́мень ю́ношески,/ огне́м же крове́й твоих всю пре́лесть попали́ла еси/ и Жениху Слову, яко дар, принесла́ еси честно́е девство и до́блественное страда́ние./ Темже в чертог введе́ тя славы, све́тле до́бльствовавшую и зми́я поправшую./ Анастаси́е многострада́льная, моли́ Христа Бога/ грехо́в оставле́ние пода́ти чтущим любовию святую память твою.</p>
				<p>
					<style>Слава, преподобнаго, глас 1</style>
				</p>
				<p>
					<style>Подобен</style>: Гроб Твой</p>
				<p>И́же древнему Авраа́му подо́бяся, отче,/ удалился еси сродников по пло́ти,/ повину́яся, Авраамие, глаголу Бога нашего./ Темже, постився, и душу светле́йшу показал еси со́лнечных лучь,/ Богомудре всеблаженне.</p>
				<p>
					<style>И ныне, Богородичен</style>
				</p>
				<p>Настави ны на путь покая́ния,/ уклоншияся присно к безпу́тием зол и Преблагаго прогне́вавшия Господа,/ Неискусобра́чная, Благословенная Марие, прибе́жище отча́янных человеков,/ Божие обита́лище.</p>
				<p>
					<style>Крестобогородичен</style>:</p>
				<p>Нескве́рная Агница,/ Агнца и Пастыря, пове́шена на Дре́ве, ме́ртва зря́щи,/ плачущи веща́ше, матерски восклицающи:/ ка́ко претерплю́ Твое, еже па́че слова, Сыне Мой, сни́тие и вольныя страсти, Боже Преблаги́й?</p>
				<p>
					<style>Песнь 4</style>
				</p>
				<p>
					<style>Ирмос</style>: Услы́шах, Господи,/ смотре́ния Твоего та́инство,/ разуме́х дела́ Твоя/ и просла́вих Твое Божество́.</p>
				<p>Тя, и́го легчайшее Христово, мученице, понесшую от юности,/ железное у́же носи́ти пребеззако́ннующии осуди́ша.</p>
				<p>Ка́пли крове́й твоих многобожия угаси́ша у́глие,/ лучи́ же чудес твоих страсте́й вещь попали́ша. </p>
				<p>Не обнажи́ благодати, те́ло твое обнажи́в, лука́внейший,/ истка́ну же па́че свыше нераздра́ну ри́зу исхода́таи тебе.</p>
				<p>
					<style>Богородичен</style>:</p>
				<p>По рождестве пребыла́ еси нетленна Дева,/ якоже прежде рождества,/ Юна бо Младенца родила́ еси, прежде век познава́ема.</p>
				<p>
					<style>Ин. Ирмос тойже</style>
				</p>
				<p>Струя́ми, отче, слез твоих душевныя скве́рны омы́в,/ Божественное был еси Духа и честно́е, всеблаженне, жили́ще.</p>
				<p>Бде́ние всено́щно, молитву непреста́нну,/ безпристра́стие и любовь нелицеме́рну,/ и соверше́нну веру удержа́л еси́.</p>
				<p>Исцеля́ти стра́сти и отгони́ти, преподобне, ду́хи,/ благодать прия́л еси́, Авраамие,/ яко Божий угодник и́стиннейший.</p>
				<p>
					<style>Богородичен</style>:</p>
				<p>Унынием одержи́ма и грехо́м ныне погруже́на,/ мольбо́ю Твоею избави мя,/ Богородице, Мати Присноде́во.</p>
				<p>
					<style>Песнь 5</style>
				</p>
				<p>
					<style>Ирмос</style>: У́тренююще, вопие́м Ти,/ Господи, спаси́ ны:/ Ты бо еси Бог наш,/ разве Тебе, ино́го не ве́мы.</p>
				<p>Не изнуре́на огне́м веще́ственным яви́лася еси,/ му́ченице Анастаси́ей/ огнь бо тя сердечный Божественныя любве ороша́ше.</p>
				<p>Ударе́ньми лица́, мученице Анастаси́е, украси́вшися,/ врагов отразила еси ме́рзское неразумие.</p>
				<p>Протяже́на на дре́ве, Богомудрая Анастаси́е,/ любовию Жениха твоего Боже́ственную страсть образова́ла еси.</p>
				<p>
					<style>Богородичен</style>:</p>
				<p>Поем Тя, Всепетая Владычице Богородице,/ Бога бо препе́таго/ пло́тию родила́ еси, Пречистая.</p>
				<p>
					<style>Ин</style>
				</p>
				<p>
					<style>Ирмос</style>: Вску́ю мя отри́нул еси/ от лица́ Твоего, Свете незаходи́мый,/ и покры́ла мя есть чуждая тьма окаяннаго;/ но обрати́ мя и к свету за́поведей Твоих/ пути моя напра́ви, молюся.</p>
				<p>Яко плодови́тая розга́,/ гро́зды израсти́л еси, отче Авраамие, добродетелей Божественных,/ умиления вино точа́щия и страсте́й пия́нство от душ отгоня́щия,/ и сердца́ верных веселя́щия.</p>
				<p>Напа́сти тебе различны/ змий вселука́вый, отче, воздви́же,/ но того оружием креста, Богоносе, умертви́л еси,/ и победы венец от Бога пра́ведным судо́м прия́л еси, Богомудре Авраамие.</p>
				<p>Святы́ни дом, о́тче,/ Божественнаго Ду́ха верою быв,/ созда́л еси дом священный/ и, несвященный собо́р несвяще́нныя ле́сти преложи́в наказа́ньми,/ всех Богу освяти́л еси.</p>
				<p>
					<style>Богородичен</style>:</p>
				<p>Матерь, Деву Отроковицу,/ Божественным просвеща́еми Духом, Пречистая,/ священнии пророцы священными Тя гла́сы провозвести́ша,/ из Неяже Бог Слово, па́че вины́ же и слова, воплоти́ся за милосердие безчи́сленное. </p>
				<p>
					<style>Песнь 6</style>
				</p>
				<p>
					<style>Ирмос</style>: Ри́зу мне пода́ждь све́тлу,/ одея́йся светом, яко ризою,/ Многоми́лостиве Христе, Боже наш.</p>
				<p>Сокруша́емо тело/ ра́нами явля́ше правост твоея́ совести, страстотерпице,/ ко Христу Богу нашему.</p>
				<p>Ви́сящи высоко́, раны, мученице, терпя́щи/ и не уя́звлено храня́щи души благородие, достохва́льная.</p>
				<p>Претерпе́ла еси зубо́в, и рук, и ног отъя́тие, мученице многострада́льная,/ взирающи ко Христу, Жениху твоему.</p>
				<p>
					<style>Богородичен</style>:</p>
				<p>Человеколю́бца рождши, Бога, Благолюбивая Владычице,/ Того моли́ геенны огня́ изба́витися нам.</p>
				<p>
					<style>Ин</style>
				</p>
				<p>
					<style>Ирмос</style>: Молитву пролию́ ко Господу/ и Тому возвещу́ печали моя,/ яко зол душа моя испо́лнися/ и живот мой аду приближися,/ и молюся, яко Ио́на:/ от тли, Боже, возведи́ мя.</p>
				<p>Светильника, тя, су́щии во тьме пре́лести, неле́стно наставля́юща,/ обре́тше к путе́м жизни, Богоно́се,/ неве́дения тьму отложи́ша и яви́шася светови́дни верою Божественною, Авраамие.</p>
				<p>Бо́дренно, умоли́в Бога,/ посылаеши просвещение спасения/ сущим в нощи́ идолонеи́стовства одержимым,/ Богомудре Авраамие,/ и показал еси вся сы́ны Света и Дне благодатию.</p>
				<p>Безмолвно твою жизнь совершив, яже в житии́ треволне́ния, всеблаженне,/ Божиими надеждами прешел еси/ и к тихим приста́нищем достигл еси, Авраамие,/ Небеснаго Царства и Божественныя светлости.</p>
				<p>
					<style>Богородичен: </style>
				</p>
				<p>Отягче́на мя дреманием уныния,/ возстави Твоим хода́тайством, Мати Божия,/ и не даждь уснути в смерть греха́, Дево,/ предста́тельницу бо и путевожда́ моей жизни напису́ю Тя.</p>
				<p>
					<style>Кондак Авраамия, глас 3</style>
				</p>
				<p>
					<style>Подобен</style>: Дева <style>Днесь</style></p>
				<p>Во пло́ти, яко Ангел, на земли явился еси,/ и пощением был еси, яко древо насажде́нное,/ водою воздержания до́бре возрасти́вся,/ и тече́ньми твоих слез скве́рну омы́в:/ сего ра́ди явился еси приятелище Божественное, Авраамие, Духа.</p>
				<p>
					<style>Икос</style>:</p>
				<p>Тле́нная презре́в, нетленныя восприя́л еси́ красоты́/сла́сти плотски́я возненави́дел еси, мудре,/ измла́да возлюбив чистоту́./ Тем, чертога мирска́го отбежа́в,/ сопру́жницы же благосла́вныя и родителей уклонився,/ Еди́наго Бога ясно, Рачителя, возжела́в/ и возлюби́в от всея, отче, души и сердца истинно:/ сего ра́ди показался еси девства и чистоты́ приятелище Боже́ственное, Авраамие, Духа.</p>
				<p>
					<style>Песнь 7</style>
				</p>
				<p>
					<style>Ирмос</style>: Отроцы евре́йстии в пещи́/ попраша пла́мень дерзновенно/ и на ро́су огнь преложи́ша, вопию́ще:/ благословен еси, Господи Боже, во веки.</p>
				<p>Шум гла́са празднующих иде́же есть ликуеши, страстоте́рпице,/ с девами Богу Зижди́телю песнопою́щи:/ благословен еси, Господи Боже, во веки.</p>
				<p>У́ды сокруша́емы зря́щи и ногте́й истерза́ние терпящи,/ принеслася еси Богу жертва, песнопою́щи:/ благословен еси, Господи Боже, во веки.</p>
				<p>Явилася еси́, яко лоза́, Богому́драя,/ ру́це и но́зе, яко ветви, ре́жемы и нам мысленно вино источа́ющи,/ сердца́ утеша́ющее и страсте́й отрева́ющее пиянство.</p>
				<p>
					<style>Богородичен</style>:</p>
				<p>Во всего человека обле́кся Нескве́рный, кроме́ греха,/ из утробы Твоея, Чистая, про́йде Плотоно́сец,/ <style>егоже</style> умоли верою Тя чествующим спасти.</p>
				<p>
					<style>Ин. Ирмос тойже</style>
				</p>
				<p>Да вы́шнее Царство получи́ши и славу неизрече́нную,/ славу же попира́емую, мудре, и тленную/ яко смыслен и разумен преоби́дел еси му́дренно.</p>
				<p>Егда́ волк лукавый а́гницу твою расто́ргне льстивне,/ тогда сего, мудре, че́люсти сокруши́л еси/ сию же яко пастырь изря́днейший к жизни привел еси́.</p>
				<p>Законом повину́яся Владычним, заблу́ждшее взыскал еси и обре́л еси,/ и, на ра́мена твоя взем, всеблаженне,/ яко пастырь ввел еси во огра́ду покая́ния.</p>
				<p>
					<style>Богородичен</style>:</p>
				<p>Едина Еди́наго от Троицы родила́ еси во дву существу,/ Ипоста́си же единей Ви́димаго, Дево./ Емуже песнопое́м:/ благословен еси, Господи Боже, во веки.</p>
				<p>
					<style>Песнь 8</style>
				</p>
				<p>
					<style>Ирмос</style>: Седмери́цею пещь/ халде́йский мучитель/ Богочестивым неи́стовно разжже́,/ силою же лучшею спасе́ны сия́ видев,/ Творцу и Изба́вителю вопияше:/ о́троцы, благословите,/ священницы, воспойте,/ лю́дие, превозноси́те во вся веки.</p>
				<p>Ю́ношески до́бльствовавши, страстоно́сице всехва́льная,/ и на пре́лесть воздви́гла еси побе́ды/ рук бо лише́ния и ног терпела еси,/ сосце́в же и зубо́в твоих искорене́ние, мученице, претерпе́ла еси, в радости песнопою́щи:/ людие, превозноси́те Христа во веки.</p>
				<p>Всесветла́, яко солнце, де́вства све́тлостьми/ и муче́ния добро́тами облиста́ла еси,/ и мир просвети́ла еси светолу́чными сия́нии твоего терпения, страстоте́рпице, вопиющи:/ о́троцы, благословите, священницы, воспойте,/ людие, превозноси́те Христа во веки.</p>
				<p>Оскверне́нную страстьми́ душу мою, Богоневесто,/ и очерне́нную прило́ги зми́я твоими мольба́ми от лю́тых очисти,/ и светлым осене́нием твоим, мученице Анастаси́е, озари́ вопи́ти:/ священницы, пойте, лю́дие, превозноси́те Христа во веки.</p>
				<p>
					<style>Богородичен</style>
				</p>
				<p>Тя, Чистую и Непоро́чную, дева жела́ющи,/ непорочно и тело и душу соблюде́,/ страсте́й подпале́ния терпением испепели́вши, искушение же многих претерпе́вши мук,/ и ныне в Небесных черто́зех ликует с Тобою, веселя́щися во вся веки.</p>
				<p>
					<style>Ин</style>
				</p>
				<p>
					<style>Ирмос</style>: Победи́тели мучи́теля и пла́мене/ благо́датию Твоею бы́вше,/ заповедей Твоим зело́ прилежа́ще,/ о́троцы вопия́ху:/ благослови́те вся дела Госпо́дня Го́спода.</p>
				<p>В погибели ров чи́стую све́рже голуби́цу твою злоде́йственный змий,/ но сию́ извел еси, отче, всему́дренно,/ благослови́те, поя, дела Господа и превозноси́те Его во веки.</p>
				<p>И в житии́ обходя́, отче Авраамие,/ и по кончине врач боля́щих явился еси Духа благодатию Боже́ственною,/ благослови́те, поя, дела Господа и превозноси́те Его во веки.</p>
				<p>Незлобием, блаженне, правдою же и целому́дрием, и верою просия́в,/ Ангелом, преподобне, счи́слился еси,/ благослови́те, поя, дела Господа и превозноси́те Его во веки.</p>
				<p>
					<style>Богородичен</style>:</p>
				<p>Струи́ живыя явилася еси всесвято́е селе́ние,/ от Неяже пию́ще, умертви́вшиися, Жизнь насле́дуем, вопиюще:/ благослови́те дела вся Господа и превозноси́те Его во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Ужасе́ся о сем Небо/ и земли́ удиви́шася концы,/ яко Бог яви́ся челове́ком пло́тски,/ и чре́во Твое бысть простра́ннейшее Небе́с:/ тем Тя, Богородицу,/ Ангелов и человек чинонача́лия величают.</p>
				<p>На дре́ве повешена была еси,/ Слова Божия образу́ющи страсть блаже́нную,/ и отсече́ние терпе́ла еси рук твоих и ног,/ зубо́в искорене́ние,</p>
				<p>язы́ка же отре́зание и сосце́в, чистая Анастаси́е,/ мона́шествующих славо и мучеников украше́ние.</p>
				<p>Я́ко невеста, украси́лася еси добро́тою,/ обручи́вшися Жениху страданьми добротво́рными,/ внутрь же чертогов светови́дных, яко избра́нная, вселилася еси, нося́щи свещу́ де́вственную./ И ныне ца́рствуеши с Живу́щим во веки, Анастаси́е, сия́ющи.</p>
				<p>Иска́пают болезни твоя сладость, греха́ горесть отъемлющу;/ рака же то́чит исцеле́ний ре́ки/ и потопляет вся стра́сти, и неду́ги лютыя в славу Спасову, честна́я Анастаси́е,/ и́же по достоянию тя сла́вят.</p>
				<p>До́блествоваша жены́, Твоим Крестом укре́пльшеся, Христе Всесильне,/ и вра́жию главу́ многоко́зненную му́жески, Слове Божий, сокруши́ша,/ и, рая́ радостно селение получи́вше, обожа́ние прияша дивное, воспева́юще Тя.</p>
				<p>
					<style>Богородичен</style>:</p>
				<p>Понесшаго Тя плоть от Жены, яко позна́ мученица Твоя, Господи,/ де́вственными укра́шена луча́ми и муче́ния кро́вию обагрена́,/ Тебе, Богу, во след Матере Твоея, славно приведе́ся,/ яко ца́рствующему тва́рию.</p>
				<p>
					<style>Ин</style>
				</p>
				<p>
					<style>Ирмос</style>: Вои́стинну Богородицу/ Тя испове́дуем,/ спасеннии Тобою, Дево Чистая,/ с Безплотными ли́ки Тя величающе.</p>
				<p>Ви́дети сподо́бился еси, отче Богоносе,/ чрез надежду тебе дре́вле жела́емая,/ <style>ихже</style> о́ко не ви́де и ухо не слыша.</p>
				<p>Красе́н явился еси,/ Божественными добродетелей луча́ми сияя, Авраамие,/ и красному Владыце, радуяся, предстои́ши.</p>
				<p>Совокупи́лся еси лико́м всех преподобных,/ и с ними обожа́ния, преподобне, получив,/ моли е́же спасти́ся всем нам.</p>
				<p>День веселия приво́дит радостно,/ священное твое, Авраамие, успе́ние,/ Церковь честву́ющи житие́ твое.</p>
				<p>
					<style>Богородичен</style>:</p>
				<p>Благолюби́вая Дево,/ озло́бленную грехо́м душу мою ублажи́/ и благ Небесных причастника сотвори.</p>
				<p>
					<style>Не Литургии: прокимен, глас 7</style>: Честна́ пред Господем смерть преподобных Его. <style>Стих</style>: Что воздам Господеви о всех, яже воздаде ми. <style>Апостол к Галатом, зачало 213.</style> Аллилуия<style>, глас 6</style>: Блажен муж: <style>Стих</style>: Сильно на земли́ будет семя его. <style>Евангелие от Матфея, зачало 43. Причастен</style>: В память вечную</p>
				<p>
					<style>В тойже день</style>
				</p>
				<p>
					<style>Преподобнаго отца нашего Авраа́мия Ростовскаго, чудотворца</style>
				</p>
				<p>
					<style>На малой вечерни</style>
				</p>
				<p>
					<style>Стихиры на 4. Самогласны, глас 4</style>:</p>
				<p>Ве́рою и любовию, празднолю́бцы, соше́дшеся,/ псалмы́ и пе́сньми восхва́лим <style>Днесь</style>/ Небе́снаго человека и земна́го Ангела,/ к немуже возопии́м:/ о всеблаже́нне и преподо́бне, по́стников похвало́!/ о нас моли́ся ко Господу,/ Авраа́мие, о́тче наш,/ поми́ловатися душа́м нашим.</p>
				<p>Честны́й и светоно́сный, преподобне, твой пра́здник/ испо́лнен ра́дости и веселия духовнаго./ Те́мже соше́дшеся мона́хов мно́жества/ и христоимени́тии лю́дие,/ любо́вию восхваля́юще,/ блажи́м Божественная дея́ния твоя/ а́ко бо крин во удо́лии процвел еси/ и благово́ниши душе́вная наша чу́вства,/ Авраамие, отче наш,/ моли́ спасти́ся душа́м на́шим.</p>
				<p>Я́ко уязви́лся еси жела́нием Боже́ственным,/ преподо́бне отче наш Авра́амие,/ взем бо крест твой,/ после́довал еси́ Влады́це Христу́./ Тогда вся плотска́я мудрова́ния умертви́л еси/ и насле́довал еси вои́стинну кро́тких землю,/ прича́стием обожа́емь,/ неизрече́ннаго о́наго веселия наслажда́яся,/ помина́й нас, творя́щих всесвяту́ю и пречестну́ю твою память.</p>
				<p>
					<style>Слава, глас 8</style>:</p>
				<p>Преподо́бне и Богоблаже́нне отче наш Авра́амие,/ вои́стинну сподо́бился еси Боже́ственныя жизни,/ посто́м бо и бде́нием изнури́л еси́ тело твое,/ темже и о́браз был еси монахов./ <style>Аще</style> бо и теле́сный язы́к умолче́,/ но чудеса свиде́тельствуют./ Град же Ростов, пропове́дуя, хва́лится:/ имею в себе, глаго́ля, неистощи́мое сокровище./ Сами бо зря́ще мно́гая и преславная твоя чудеса, от мощей бываема,/ иже прославляют просла́вльшаго тя Господа,/ Емуже моли́ся дарова́ти вселенней мир и ве́лию милость.</p>
				<p>
					<style>И ныне, Богородичен</style>
				</p>
				<p>
					<style>На стиховне стихиры, глас 2</style>:</p>
				<p>Ду́ха Святаго теплотою, му́дре,/ желание се́рдца твоего, е́же к Богу, согре́яв,/ и зи́му страсте́й умертви́в,/ многоко́зненную же силу и́дола Веле́са низложи́л еси,/ в конец не́мощна сего показа́в./ Небесная же во́инства удиви́л еси терпением твоим,/ яко по́стников подража́тель и преподобных сожи́тель,/ моли́ спастися душа́м на́шим.</p>
				<p>
					<style>Стих</style>: Честна́ пред Го́сподем/ смерть преподобных Его.</p>
				<p>Крест твой взем, преподобне Авра́амие,/ кре́пко после́довал еси́ Христу,/ нас ра́ди на Кресте распе́ншемуся;/ и Того́ ра́ди любве́ вся оставил еси́,/ и Того еди́наго возлюби́л еси:/ Емуже и со Ангелы предстоя́,/ моли́ уще́дрити мир и спасти́ ду́ши на́ша.</p>
				<p>
					<style>Стих</style>: Блаже́н муж, боя́йся Господа,/ в за́поведех Его восхо́щет зело́.</p>
				<p>Яко прие́м, отче, Небесное се́мя,/ плод стори́чествующь доброде́тели принесл еси,/ Авра́амие отче наш,/ пита́я благоче́стно гла́дом та́ющия доброде́тели,/ отону́дуже исцеления верою приходя́щим подае́ши./ Темже, я́ко име́я дерзнове́ние ко Христу,/ моли́, преподобне о́тче наш Авраамие,/ спасти́ся верою и любовию честву́ющим па́мять твою.</p>
				<p>
					<style>Слава, глас 8:  </style>
				</p>
				<p>Прииди́те, мона́хов множества, <style>Днесь</style>,/ псаломская пе́ния и цве́ты духовныя принесе́м,/ я́ко вои́стинну мона́шескому удобре́нию и преподобных сожи́телю./ <style>егоже</style> хва́ляще, си́це рцем:/ радуйся, свети́льниче многосве́тлый, приведы́й ко Христу монахов множества./ Радуйся, гра́да Росто́ва похвала́ и утвержде́ние/ и всех ве́рных благоути́шное приста́нище,/ и очищение боля́щих во гресе́х,/ на Боже́ственная ты́я возвыша́я раче́ния./ Тем, в пречестну́ю па́мять твою, святую и ангелогове́йную,/ собравшеся, преподобне о́тче наш Авраа́мие,/ и Боже́ственнаго человеколюбия про́сим получи́ти твоими молитвами,/ миру мир дарова́ти и душа́м нашим ве́лию милость.</p>
				<p>
					<style>И ныне, Богородичен</style>
				</p>
				<p>
					<style>Тропарь, глас 1</style>:</p>
				<p>Просвети́вся Божественною благодатию,/ неверныя люди наставил еси к свету Богоразумия:/ и по смерти сия́я светлостию жития твоего,/ источа́еши исцеления притекающим с верою к тебе,/ Авраамие отче наш,/ Христа Бога моли даровати нам велию милость.</p>
				<p>
					<style>Слава, и ныне, Богородичен воскресен</style>
				</p>
				<p>
					<style>На велицей вечерни</style>
				</p>
				<p>
					<style>На Господи, воззвах: стихиры, на 8, глас 1</style>
				</p>
				<p>
					<style>Подобен:</style> О дивнаго чудесе</p>
				<p>О пресла́внаго чудесе́!/ Источник благочестия в Ростове явля́ется/ и ле́ствица к Небеси́ Авраамий бывает нам;/ весели́тся град Ростов, имея в себе мощи того./ Радуется православных мно́жество,/ Авраамия иму́ще в беда́х засту́пника,/ и к нему вопию́ще:/ преподобне, радуйся/ и Господу моли́ся/ дарова́ти душа́м нашим мир и ве́лию милость.</p>
				<p>О ди́внаго чудесе́!/ Ветвь благодати в России воспитова́ется/ и кипари́с доброво́нный в Ростове возраста́ет,/ и столп непоколе́блемь православным утверждается,/ и крепкий адама́нт душе́ю бывает Авраамий Богоблаженный./ Тем Богомудрых собе́ри на высоту́ ду́хом вознеси́теся,/ преподобному вопию́ще:/ отче Авраамие, радуйся/ и Господу помоли́ся/ дарова́ти душа́м нашим мир и ве́лию милость.</p>
				<p>Ди́вны твоя тайны, Христе Боже,/ яко дарова́л еси нам такова́го свети́льника,/ Авраамия предо́бляго,/ православному отечеству нашему на сопроти́вныя побо́рника,/ Веле́са погуби́вшаго и храм Имени Твоему святому воздвигшаго,/ в немже Имя Твое прославля́ется/ и ве́рнии укрепля́емся,/ припа́дающе к Тебе, всех Владыце,/ прося́ще, Человеколюбче,/ дарова́ти душа́м нашим мир и ве́лию милость.</p>
				<p>
					<style>Слава, глас 5</style>:</p>
				<p>Доброде́тели подража́теля похва́лим <style>Днесь</style>,/ Авраамия, похвалу Российскую,/ и память его светло торжеству́им,/ верных собо́ри соше́дшеся в церковь Госпо́дню,/ и к нему си́це вопию́ще:/ прииди́ ныне, преподобне,/ и о нас непрестанно моли́ся,/празднующих твое торжество́,/ да твоими молитвами дарует нам Христос/ велию и богатую милость.</p>
				<p>
					<style>И ныне, Богородичен</style>: В Чермнем мори</p>
				<p>
					<style>Вход. Прокимен дне. Чтения 3</style>.</p>
				<p>Премудрости Соломоновы чтение <style>(главы 5 и 6): </style></p>
				<p>Праведницы во веки живут, и в Господе мзда их, и попече́ние их у Вышняго./ Сего ради прии́мут Ца́рствие благоле́пия и венец добро́ты от руки́ Господни:/ зане́ десни́цею покры́ет я и мы́шцею защити́т их./ Прии́мет всеору́жие рвение свое, и вооружи́т тварь в месть враго́м./ Облече́тся в броня́ правды и возложи́т шлем, суд нелицеме́рен./ Прии́мет щит непобедимый, преподо́бне;/ поостри́т же напрасный гнев, во оружие: спобо́рет же с ним мир на безу́мныя./ По́йдут праволу́чныя стре́лы мо́лниины,/ и я́ко от благокру́гла лу́ка облако́в на наме́рение полетят./ И от каменоме́тныя ярости испо́лнь падут гра́ды,/ вознегоду́ет на них вода морская, ре́ки же потопя́т я на́гло./ Сопроти́в ста́нет им дух силы, и яко ви́хор разве́ет их,/ и опустоши́т всю зе́млю беззаконие, и злодейство превратя́т престо́лы сильных./ Слы́шите у́бо, ца́рие, и разуме́йте, навы́кните судии́ концев земли́./ Внуши́те держа́щии мно́жества и гордя́щиися о наро́дех язы́ков:/ яко дана есть от Господа держа́ва вам и сила от Вы́шняго.</p>
				<p>Премудрости Соломо́новы чтение <style>(глава 3): </style></p>
				<p>Праведных души в руце́ Божией, и не прико́снется их му́ка./ Непщева́ни бы́ша во очесе́х безу́мных умре́ти, и вмени́ся озлобле́ние исход их:/ и<style>еже</style> от нас ше́ствие сокруше́ние, они же суть в мире./ Ибо пред лице́м человеческим, <style>Аще</style> и му́ку прии́мут, упова́ние их безсмертия испо́лнено./ И вма́ле нака́зани бывше, великими благоде́тельствовани будут,/ я́ко Бог искуси́ я и обре́те их достойны Себе./ Яко злато в горни́ле искуси́ их, и яко всепло́дие же́ртвенное прия́т я./ И во время посещения их возсияют и яко йскры по сте́блию потекут./ Су́дят язы́ком и обладают людьми, и воцаря́тся Господь в них во веки./ Надеющиися Нань разумеют истину, и вернии в любви пребу́дут Ему./ Яко благодать и милость в преподобных Его,/ и посещение во избра́нных Его.</p>
				<p>Премудрости Соломо́новы чтение <style>(глава 4):  </style></p>
				<p>Праведник, <style>Аще</style> пости́гнет сконча́тися, в поко́и будет./ Старость бо честна́, не многоле́тна, ниже́ в числе лет исчита́ется./ Седина же есть мудрость челове́ком, и возраст старости, житие́ нескверное./ Благоуго́ден Бо́гови быв, возлю́блен бысть,/ и живы́й посреде́ грешников, преста́влен бысть./ Восхище́н бысть, да не злоба изменя́т разума его,/ или́ лесть прельсти́т душу его./ Раче́ние бо злобы помрачает добрая, и паре́ние по́хоти пременя́ет ум незло́бив./ Сконча́вся вма́ле испо́лни ле́та до́лга:/ угодна бо бе Господу душа его: сего ради потщи́ся от среды́ лука́вствия./ Лю́дие же ви́девше и не разуме́вше, ниже́ положите в помышле́нии таковое:/ яко благодать и милость в преподобных Его,/ и посещение во избра́нных Его.</p>
				<p>
					<style>На литии стихиры, глас 6</style>:</p>
				<p>Прииди́те, празднолю́бцы/ и по́стник сосло́вие,/ верою соше́дшеся,/ яко и́стиннаго постника почти́м Авраамия <style>Днесь</style>,/ ше́ствовавшаго по стопа́м Владыки своего/ узкий путь, и безстра́стную жизнь,/ и верою возопии́м:/ о всеблаженне сожи́телю преподобных/ и по́стников похвало́,/ о нас моли́ся ко Господу/ поми́ловатися душа́м нашим.</p>
				<p>Преподобне о́тче Богоно́се Авраамие,/ от ма́терних пеле́н Богу возложе́н еси/ и любве́ ра́ди Того вся оста́вил еси,/ и, и́дола Веле́са сокруши́в,/ кова́рства его вся стерл еси,/ и, обитель соста́вив, мно́жество монахов собрал еси/ сла́вити многопетую Троицу,/ Юже моли́, блаженне,/ спасти́ся душам нашим.</p>
				<p>Иже на земли́ Ангела/ и на Небеса́х человека Божия,/ ми́ра благо́е украше́ние,/ пи́щу благих добродетелей,/ по́стников похвалу́,/ Авраамия, почти́м:/ насажде́н бо в дому́ Божии,/ процвете́ праведно,/ яко кедр в пусты́ни,/ в преподо́бстве и правде.</p>
				<p>
					<style>Слава, глас 8</style>:</p>
				<p>Мона́хов множества/ наста́вника тя почита́ем, о́тче наш Авраамие,/ твоею бо стезе́ю вои́стинну пра́во ходи́ти позна́хом,/ блаже́н еси, Христу рабо́тав,/ и вра́жию обличи́л еси силу,/ Ангелов собесе́дниче,/ преподобных соприча́стниче и праведных./ С ними же моли́ся Го́сподеви/ поми́ловатися душа́м нашим.</p>
				<p>
					<style>И ныне, Богородичен: Безневестная Дево</style>:</p>
				<p>
					<style>На стиховне стихиры, глас 1</style>
				</p>
				<p>
					<style>Подобен:</style> Небесных чинов</p>
				<p>Небесных чино́в ревни́тель,/ тех житие пожи́в,/ в ме́ртвеннем телеси́, яко Ангел, показался еси./ Сего ради, от Христа Бога дар чудес прие́м,/ и нам обильно исцеления подава́еши,/ и от всяких скорбе́й спасаеши к тебе притекающия,/ яко на тя упование возлагаем/ и твоими молитвами от бед избавля́емся,/ отче Авраамие.</p>
				<p>
					<style>Стих</style>: Блаже́н муж, боя́йся Господа,/ в за́поведех Его восхо́щет зело</p>
				<p>Небесных чино́в ра́дование/ твое житие́, святе Авраамие,/ и на земли́ челове́ком скорый в беда́х заступниче,/ моли́ся о нас, к тебе притекающих/ и твое преставление празднующих,/ яко на тя упование возлагаем/ и твоими молитвами от бед спасаемся.</p>
				<p>
					<style>Стих</style>: Пра́ведник, яко фи́никс, процвете́т,/ яко кедр, иже в Ливане, умно́жится.</p>
				<p>Небесный человек яви́ся нам и земный Ангел/ проповедуется <style>Днесь</style> Авраамий освяще́нный,/ <style>егоже</style> житию удиви́шася Ангели/ и вострепета́ша ду́си лукавии,/ той нами празднуется <style>Днесь</style>./ И того торжество́ ликовству́юще, вопие́м:/ моли, преподобне, Христа Бога,/ да твоими молитвами от враг свободи́мся.</p>
				<p>
					<style>Слава, глас 6</style>:</p>
				<p><style>Днесь</style> верных собо́ри сошедшеся,/ восхва́лим отца нашего,/ духовно веселя́щеся и память его све́тло празднующе,/ яко вра́жия полки́ прогнавшаго/ и де́мона посрами́вшаго,/ и злаго и́дола Веле́са искорени́вшаго,/ и град Ростов купе́лию Святаго Духа обно́вльшаго,/ и ныне сия́юща чуде́сы́, Авраамия предобляго;/ яко да того молитвами да́рует нам Христос/ велию и богатую милость.</p>
				<p>
					<style>И ныне, Богородичен</style>
				</p>
				<p>
					<style>Тропарь, глас 1</style>: Просветився Божественною благодатию: <style>Писан на малой вечерни</style>
				</p>
				<p>
					<style>На утрени</style>
				</p>
				<p>
					<style>Тропарь святаго, дважды. Слава, и ныне, Богородичен</style>
				</p>
				<p>
					<style>По 1-м стихословии седален, глас 4</style>:</p>
				<p>Крепкий душе́ю адама́нт явился еси, преподобне,/ непоколе́блемо основание в вере име́яй, отче Авраамие./ Сего́ ради гнуснаго и́дола разори́л еси/ и в нем де́монския полки́ победи́л еси яко добр воин Христов./ Ему же моли́ся, да спасет тебе ради души наша.</p>
				<p>
					<style>Слава, и ныне, Богородичен</style>:</p>
				<p>Радуйся, Владычице, Небесная Цари́це,/ Бога пло́тию нам рождшая,/ единаго Агнца, за нас волею поже́ршагося./ Того моли́, Всеблаженная,/ да Твоими молитвами спасе́т ду́ши наша.</p>
				<p>
					<style>По 2-м стихословии седален, глас 2</style>:</p>
				<p>Молитв твоих требуем, грешнии,/ и ты́я нам подаждь, отче Авраамие,/ яко да, наставля́еми и́ми, пре́йдем к небу́рному приста́нищу/ и венцы́ Небесныя улучи́м,/ и тебе воспеваем:/ радуйся, отче отце́в,/ похвала наша и утверждение.</p>
				<p>
					<style>Слава, и ныне, Богородичен</style>
				</p>
				<p>Молитвы Твоих раб приими́, Богородице,/ Заступнице наша и прибежище:/ к кому бо прибе́гнем, ра́зве Тебе, Владычице,/ Ты покров наш и заступление./ И ныне не остави нас до конца поги́бнути,/ да Твоими молитвами от бед сохраня́емся,/ на Тя бо упова́ние с Богом, Богородице, возложи́хом.</p>
				<p>
					<style>По полиелеи седален, глас 5</style>:</p>
				<p>Апостолов ревни́тель быв, преподобне,/ сего ради и Богослову бесе́довати сподобился еси/ и, сего жезл прии́м, Веле́са разруши́л еси/ и того ко́зни до конца искорени́л еси,/ и неве́рныя ко Христо́ве вере привел еси./ Ныне же Христа Бога моли о чтущих память твою,/ дарова́ти нам мир и велию милость.</p>
				<p>
					<style>Слава, и ныне, Богородичен</style>:</p>
				<p>Храни́телище нело́жное Соде́теля нашего, Владычице Богородице,/ сохрани́ град и люди, имя Твое святое сла́вящия,/ и покры́й покровом милости Твоея́:/ Тя бо те́плу Предстательницу и́мамы/ ко из Тебе рождшемуся Христу, Богу нашему,/ да Твоими молитвами спасет души наша.</p>
				<p>
					<style>Степенна, 1-й антифон, 4-го гласа</style>
				</p>
				<p>
					<style>Прокимен</style>: Честна́ пред Го́сподем смерть преподобных Его. <style>Стих</style>: Что воздам Го́сподеви о всех, яже воздаде́ ми. Всякое дыхание: <style>Евангелие, Матфея, зачало 43</style>
				</p>
				<p>
					<style>По 50-м псалме стихира, глас 8:  </style>
				</p>
				<p>Прииди́те, монахов множества,/ прииди́те пусты́нное воспита́ние,/ прииди́те и лик составим,/ <style>Днесь</style> бо трапе́за поставляется/ и па́че благовонных арома́т/ облагоухает нам память преблаженнаго Авраамия./ Прииди́те, стеце́мся к преподобному,/ обильно нам источник чуде́с источа́ющему,/ и любезно целуем икону его, и к нему возопии́м:/ отче Авраамие,/ твоими молитвами проси нам у Христа/ мира и велия милости.</p>
				<p>
					<style>Канон Богородицы на 6</style>
				</p>
				<p>
					<style>и преподобнаго на 8. Глас 1</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Го́рькия работы изба́влься Израиль,/ непроходи́мое про́йде, яко су́шу,/ врага зря потопля́ема,/ песнь яко Благодетелю поет Богу, чудодеющему мы́шцею высокою,/ яко прославися.</p>
				<p>Лю́тыми страстьми́ побеждаем есмь, окая́нный,/ и сего ради молю Тя, Христе Боже, от сих изба́вити мя,/ яко да по достоя́нию возмогу́ воспети Твоего угодника, Авраамия преподобнаго.</p>
				<p>Лю́тых смущений свободи́ мя, отче,/ да наставляем твоими молитвами,/ све́тло воспою́ твое торжество, Богоносе Авраамие.</p>
				<p>Лю́таго и́дола искорени́л еси, отче преблаженне,/ и ко Христу привел еси неверных собо́рища,/ и ты́я, яко кедр, иже в Лива́не, умно́жил еси твоими молитвами,/ во сто плодонося́щия и врага попира́ющия.</p>
				<p>
					<style>Богородичен</style>:</p>
				<p>Лю́тых напа́стей и многих прегрешений свободи́ мя, Владычице,/ и прощение подаждь ми,/ яко дерзну́х написати моею скверною десни́цею святое Твое имя.</p>
				<p>
					<style>Катавасия: </style>Отверзу уста моя<strong/>:</p>
				<p>
					<style>Песнь 3</style>
				</p>
				<p>
					<style>Ирмос</style>: Да утверди́тся сердце мое в воле Твоей, Христе Боже,/ Иже над вода́ми небо утвержде́й второе,/ и основа́вый на вода́х зе́млю, Всесильне.</p>
				<p>Да утверди́тся сердце мое молитвами твоими, святе,/ и научи мя, недостойнаго, похвали́ти по достоинству преславную память твою,/ Богоносе отче наш Авраамие. </p>
				<p>Да утверди́ши ны, Богомудре, на безплотныя враги́, еже прогони́ти ты́я,/ твою же память велича́ти и Христа прославляти,/ тебе прославльшаго, отче Авраамие.</p>
				<p>Да утверди́мся на ка́мени непоколеби́мем твоих молитв,/ да не поколе́блют нас прило́зи льстиваго/ и ум наш просвети светом заповедей Христовых,/ яко да верою воспеваем тя, преблаженне Авраамие.</p>
				<p>
					<style>Богородичен</style>:</p>
				<p>Да утвержде́н буду милостию Твоею, Владычице,/ и покрове́н кровом крил Твоих, Богородице,/ и избе́гну сете́й лукаваго, воспевая преславное Твое торжество.</p>
				<p>
					<style>По 3-й песни седален, глас 5</style>:</p>
				<p>Апостолов ревни́тель быв, преподобне,/ сего ради и Богослову бесе́довати сподо́бился еси/ и, сего́ жезл прии́м, Веле́са разруши́л еси/ и того козни до конца искоренил еси,/ и неверный ко Христове вере привел еси./ Ныне же Христа Бога моли о чтущих память твою,/ дарова́ти нам мир и ве́лию милость.</p>
				<p>
					<style>Слава, и ныне, Богородичен</style>:</p>
				<p>Победу иму́ще крепкия силы на Тя любовию верно надеющиися,/ Чистая Царице Дево Богородице, враги́ покаря́юще, побо́рницу иму́щи Тя, веселимся.</p>
				<p>
					<style>Песнь 4</style>
				</p>
				<p>
					<style>Ирмос</style>: Разуме́х, Всесильне,/ Твое смотрение,/ и со страхом просла́вих Тя, Спасе.</p>
				<p>Разумех, преподобне, мое недостоинство/ и со страхом косну́хся к твоему хвале́нию,/ но ты, святе, приими́, яко убо́гия две ца́те, с верою тебе приноси́мое хваление, всехвальне отче Авраамие.</p>
				<p>Разумел еси, отче преблаженне, кова́рствия лукаваго Веле́са/ и сего до конца низложил еси,/ нас на молитву воздви́гни <style>Днесь</style>,/ да верно ликовству́ем, преблаженне, в памяти твоей, отче Авраамие.</p>
				<p>Разумел еси, святе, де́мона во умыва́льницу твою вше́дша и пакость тебе сотворити хотя́ща,/ сосу́д крестом покрыв, того опалил еси:/ ныне же нас спаси́ от его ловления твоими молитвами, отче Авраамие.</p>
				<p>
					<style>Богородичен</style>:</p>
				<p>Разумела еси, Владычице, воплотившагося из Тебе Христа Бога нашего,/ Того моли, Богоблаженная,/ да Твоими молитвами сохрани́т нас от всякаго наве́та льстиваго.</p>
				<p>
					<style>Песнь 5</style>
				</p>
				<p>
					<style>Ирмос</style>: От но́щи у́тренююще, воспеваем Тя, Христе Боже,/ обнищавшаго нас ради/ и Крест, и смерть плотию претерпевшаго.</p>
				<p>Из но́щи тьмы глубо́кия возве́л еси люди твоя/ и, покаяния светом просвети́в, ко Христу привел еси, Богоносе Авраамие,/ и нас просвети́, блаженне, сиянием твоей благодати, яко да при́сно тя ублажа́ем.</p>
				<p>Из но́щи идолонеи́стовства извле́кл еси, отче, множество людей/ и сих погруже́нием благодати озари́л еси духовныя;/ и ныне нас озари́ светом невещественным, и молитвами твоими просвети, яко да по долгу величаем тя.</p>
				<p>Из но́щи страсте́й моих возведи мя, святе, и да́руй ми свет мы́сленный,/ да возмогу, недостойный, от грубаго ума́ моего худо́е сие́ плете́ние принести к похвалению чудес/ преславнаго твоего торжества, Богоносе Авраамие.</p>
				<p>
					<style>Богородичен</style>
				</p>
				<p>Из но́щи а́да преисподняго изведе́ ны Сын Твой, Пречистая,/ и рая́ жители паки соделав:/ сего ради, покланя́ющеся Ему, Тебе, Дево, ублажаем.</p>
				<p>
					<style>Песнь 6</style>
				</p>
				<p>
					<style>Ирмос</style>: Отве́ргл мя еси во глубины́ се́рдца морска́го/ и спасл еси мя, Спа́се, от работы сме́ртныя,/ и разреши́л еси у́зы беззаконий моих.</p>
				<p>Отверго́шася неразу́мнии твоего учения, блаженне,/ и к Веле́су, глу́ху и́долу, ниже́ глаго́лющу, ниже́ осяза́ющу притека́ху./ И егда сего пробо́л еси тро́стию Богосло́вовою,/ тогда и сих к ра́зуму благочестия наста́вил еси, отче Авраамие.</p>
				<p>Отве́ржен есмь в ров неча́яния, многостра́стный,/ но ты возведи́ мя, святе, на стезю́ покаяния,/ яко да отве́ргу вся моя злая деяния/ и облекуся светом молитв твоих, отче Авраамие блаженне.</p>
				<p>Отве́ржен быв окая́нный де́мон, восхоте́ спо́ну тебе сотвори́ти,/ преобразу́ется в воина лукавый,/ и предстает тогда владу́щему благоверному князю Владимиру, и того на тя вооружает./ Ты же, сего прогнав, вя́щше прославля́ешися и князя в вере утвержда́еши.</p>
				<p>
					<style>Богородичен</style>
				</p>
				<p>Отве́рзи мне, Владычице, двери милости Твоея,/ якоже Сын Твой отве́рзе разбойнику и блудни́це, и блу́дному двери милосердия;/ яко да и аз Твоими молитвами улучу́ жизнь вечную, воспева́я Твою благость.</p>
				<p>
					<style>Кондак, глас 2</style>:</p>
				<p>Иго Христово прие́м, Авраамие,/ и Того крест на ра́мо взем,/ последовал еси Ему,/ насажде́н быв в дому́ Господни/ и процве́л еси, яко фи́никс и яко кедр, иже в Ливане,/ умножил еси чада твоя, муж жела́ний духовных:/ от возлюбленнаго же апостола Иоанна Богослова благодать восприим,/ жезло́м сокрушил еси и́дола/ и рассы́пал еси его, яко прах,/ и чудотворец убо ве́лий явился еси, преподобне./ Темже Христа Бога моли/ непрестанно о всех нас.</p>
				<p>
					<style>Икос</style>:</p>
				<p>Авраамие Богомудре, житие непорочно стяжа́л еси,/ и <style>кий</style>  язык челове́ч довле́ет когда к похвале пове́дати, яже о тебе;/ оба́че воспоем Божию мудрость и твоя, преподобне, стра́сти и подвиги, я́же на земля́,/ яко светильника тя я́вльшася всем челове́ком и многим терпением в ли́це Ангельстем возсия́вша./ Тем в песнех вопием ти си́це:/ радуйся, Авраамие преподобне и Богоносе, Небесный человече и земный Ангеле./ Радуйся, Духа Святаго оби́телище./ Радуйся, яко из мла́да последовал еси Святей Троице./ Радуйся, целомудрия сто́лпе, низложи́вый демона многокова́рственнаго./ Радуйся, яко от млады́х ногте́й последовал еси Христу./ Радуйся, светильниче многосветлый, приведы́й ко Христу монахов множества./ Радуйся, разори́вый и́дола и воздви́гнувый Христову Церковь./ Радуйся, иже идолопокло́нники сотвори́л еси Пресвятей Троице поклонники./ Радуйся, яко молитвами твоими де́мони побеждаются./ Радуйся, граду Ростову похвала,/ яко первую общую обитель воздви́гл еси, и в ней мно́гия монахи, яко виноград Христов, насадил еси/ и Троицу славити научил еси./ Радуйся, православному отечеству нашему похвала и утверждение,/ <style>егоже</style> соблюди́ молитвами твоими от враг ненаве́тно, да зовем ти:/ радуйся, отче Авраамие блаженне,/ и Христа Бога моли непрестанно о всех нас.</p>
				<p>
					<style>Песнь 7</style>
				</p>
				<p>
					<style>Ирмос</style>: Явле́йся в купине́ законоположнику огне́м,/ и рождество Девы проображей в ней,/ благословен еси Господи, Боже отец наших.</p>
				<p>Явился еси в России светильник пресветлый, отче Авраамие,/ Трисолнечными светосиянии к Богознанию нас приводя́ и пе́ти науча́я:/ благословен Бог отец наших.</p>
				<p>Явился еси река́ медото́чных учений, Богоносе,/ верныя напая́я, грехи́ же потопля́я/ и к познанию благочестия всех возводя, и научая пети:/ благословен Бог отец наших.</p>
				<p>Явлься тебе ученик Христов Богословеснейший и девственник возлю́бленный,/ трость тебе, блаженне, дарова́, е́юже диавола пробо́л еси/ и к тому неви́дима сего сотворил еси, и челове́ки научил еси вопити:/ благословен Бог отец наших.</p>
				<p>
					<style>Богородичен</style>
				</p>
				<p>Явле́йся яко Человек Сын Твой, Богоневесто,/ нас обожи́ и к ра́зуму милости возведе́,/ и во свете неприступнем ликова́ти устро́и воспевающия и глаголющия:/ благословен Бог отец наших.</p>
				<p>
					<style>Песнь 8</style>
				</p>
				<p>
					<style>Ирмос</style>: Песнь Тебе прино́сим безплотных,/ якоже о́троцы в пещи́, и, пою́ще, глаголем:/ благословите вся дела Господня Господа.</p>
				<p>Песнь тебе приношу́, отче Богоносе Авраамие,/ е́юже пропове́даю твоя по́двиги и чудеса́,/ и прославляю твое величество, вопия:/ благословите вся дела Господня Господа.</p>
				<p>Песнь прино́сиши Христу, ликуя со Ангелы, отче Авраамие,/ тех бо житию́ поревнова́л еси/ и нас в память твою ликова́ти устро́ил еси, поющих:/ благословите вся дела Господня Господа.</p>
				<p>Песнь пое́ши Херувимскую, имже и подо́бник был еси,/ кри́ла о́гненная восприе́м, и́м иже Горняго Иерусалима дости́г,/ о нас молися, отче Авраамие, поющих верно:/ благословите вся дела Господня Господа. </p>
				<p>
					<style>Богородичен</style>:</p>
				<p>Песнь приими́, Владычице, от несовершеннаго ума́ нашего/ и моли́ся Сыну Твоему и Богу нашему, пода́ти нам оставля́ние грехо́в,/ яко да воспеваем Тя во вся веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Живоприе́мный источник приснотеку́щий,/ светоносный светильник благода́ти,/ храм одушевле́нный,/ сень пречистую,/ Небесе́ и земли́ простра́ннейшую,/ Богородицу, вернии, величаем.</p>
				<p>Живоносный источник благодатных вод яви́лся еси, Авраамие Богоблаженне:/ подаждь ми источник слез,/ да омы́ю душевныя моя стра́сти и убелю́ светом покаяния очерне́вшую душу мою.</p>
				<p>Живоносный Крест на ра́мо взем, преподобне,/ распе́ншемуся на нем Христу последовал еси, отче Авраамие,/ и вра́жия полки́ прогнал еси,/ и нам проси́ милости, торжествующим твое празднество, Богоносе.</p>
				<p>Живоносным Крестом врага́ опали́л еси/ и, сего в сосу́де запеча́тав, ученико́м работати отше́л еси,/ показу́я смире́ния о́браз, и сих науча́я любому́дренно последовати тебе.</p>
				<p>
					<style>Богородичен</style>
				</p>
				<p>Источник ро́ждши нам, Владычице,/ житие мирно рабо́м Твоим испроси́/ и православному во́инству нашему на иноплеме́нники посо́бствуй,/ яко Ты еси спасение наше,/ Богоневестная.</p>
				<p>
					<style>Светилен</style>
				</p>
				<p>
					<style>Подобен</style>: Жены услышите</p>
				<p>По́стнически пожи́в, отче Авраамие, и на враги́ власть прии́м,/ яко и в сосу́де ты́я затворя́ти и кресто́м опаля́ти;/ и человеки от неду́г исцелева́еши, притекающия с верою к тебе и почитающия, Богоносе, всечестную память твою.</p>
				<p>
					<style>Слава, и ныне, Богородичен</style>:</p>
				<p>Зачала́ еси во утро́бе Бога,/ <style>егоже</style> трепещут вся Небесныя силы:/ Сего, Дево, родила́ еси плотию, наше естество́ обожившаго./ <style>егоже</style> моли, Богоблаженная, с преподобным Авраамием,/ да спасет Тебе ради души наша.</p>
				<p>
					<style>На хвалитех стихиры, на 4, глас 2</style>
				</p>
				<p>
					<style>Подобен</style>: Егда от Древа</p>
				<p>Терпел еси гонения от неверных,/ радовался еси наде́емыми,/ яже угото́ва Бог лю́бящим Его./ Сего ради, преподобне, ве́тхаго совле́клся еси человека/ и ве́тхаго искорени́в и́дола,/ благодатию же Крещения просвети́л еси град Ростов/ и в нем, яко солнце, сия́я чудесы́,/ Российскую страну от бед спасаеши/ и от варварскаго нахождения./ Сего ради молим тя, отче Авраамие:/ моли Христа Бога спастися душам нашим.</p>
				<p>Терпел еси от идолопокло́нников гонения/ и радовался еси от Владыки Христа воздая́нием,/ и к неверным вопия́л еси:/ ну́ждно страда́ние, но радостно возме́здие;/ мно́ги ско́рби, но сла́док рай./ И сего ради они́, оста́вльше окая́ннаго Веле́са,/ к тебе притека́ху, глаголюще:/ моли Христа Бога, отче Авраамие,/ да твоими молитвами спасет души наша.</p>
				<p>Терпел еси от врага́ ско́рби/ и, радуяся, вене́ц от Христа прие́млеши,/ Престолу славы предстоя́, со Ангелы лику́еши./ О нас непрестанно моли́ся, преподобне,/ да твоими молитвами от бед и скорбе́й изба́вимся./ Тя бо те́пла предстателя к Богу и́мамы,/ яко да тебе ради, отче Авраамие,/ спасет души наша.</p>
				<p>
					<style>Слава, глас 8</style>:</p>
				<p>Прииди́те, празднолю́бных собори,/ приидите, православных торжество́,/ приидите, монахов Богосочета́нный ли́че,/ приидите, насы́титеся ны́нешняго пра́зднства./ Приидите, овча́та, Господня духовныя огра́ды./ Приидите, да лику́им све́тло в память отца нашего,/ <style>Днесь</style> бо Богоносный Авраамий/ ликует со Безплотными силами,/ предстоя́ Престолу всех Царя Христа Бога,/ и мо́лится о душах наших.</p>
				<p>
					<style>И ныне, Богородичен</style>:</p>
				<p>Владычице, приими́ молитвы раб Твоих,/ и изба́ви нас/от всякия ну́жды и печали.</p>
				<p>
					<style>Славословие великое. И отпуст</style>
				</p>
				<p>
					<style>На Литургии: Блаженны святаго от канона, песнь 3-я и 6-я. Прокимен, глас 7:</style> Честна пред Господем смерть преподобных Его. <style>Стих</style>: Что воздам Господеви о всех, яже воздаде́ ми. <style>Апостол к Галатом, зачало 213. Аллилуия</style>: Блажен муж, бояйся Господа: <style>Стих</style>: Сильно на земли будет семя его. <style>Евангелие от Матфея, зачало 10. Причастен</style>: В память вечную</p>
				<p>
					<style>В той же день</style>
				</p>
				<p>
					<style>Преподобнаго Авраа́мия Затворника,</style>
				</p>
				<p>
					<style>в Ближних пещерах почивающаго</style>
				</p>
				<p>
					<style>Тропарь, глас 2</style>:</p>
				<p>Ве́лия веры исправле́ния,/ в пеще́рнем затворе, яко на воде упокое́ния,/ преподобне отче Авраа́мие, радовался еси,/ огнем бо любве́ Божественным распала́ем,/ бдением и молитвою безстрастия достигл еси/ и явился еси равноангельный на земли,/ того молитвами, Христе Боже, спаси души наша.</p>
				<p>
					<style>Кондак, глас 3</style>:</p>
				<p>Во плоти яко Ангел на земли явился еси,/ и поще́нием, яко древо насажде́нное при вода́х воздержания, до́бре возрос еси,/ тече́ньми же твоих слез скверну омыв, Авраа́мие,/ явился еси селение Божественное Святаго Духа.</p>
			</section>
		</section>
		<section>
			<title>
				<p>В 30-й день</p>
			</title>
			<section>
				<title>
					<p>Святаго священномученика Зино́вия, епископа Еге́йскаго, и святыя мученицы Зинови́и, сестры его</p>
				</title><p>На Господи, воззвах<style>: стихиры, глас 4</style>
				</p>
				<p>
					<style>Подобен</style>: Яко добля:</p>
				<p>Мучения кровию одежду твою, Зино́вие, обагри́в, славне,/ совершил еси священнейшу благодатию,/ с неюже вшел еси, яко мудр архиерей, во святая святых;/ жертва непорочна, тебе ради пожершемуся,/ и совершенное приношение пречисто принеслся еси, священнейше.</p>
				<p>Отру́жему телеси,/ души́ светлейшая добро́та, показовашеся красне́йши,/ священномучениче Зино́вие, Богомудре пребогате,/ иерархов добро́та, страдальцев хвала,/ чудес же присный источник,/ духо́в нечистых прогони́тель,/ Христов Божественный поборник.</p>
				<p>Спострада́ти тебе произволи сестра/ единомудренная тебе, Зинови́я, премудре,/ яже единокровная твоя,/ ко́нобов бо вре́ния му́жески претерпеваше,/ огня́ преще́ние и ну́ждную смерть./ Темже улучи́ с тобою венцы победы и Вышнее Царство,/ священнотаинниче Зино́вие.</p>
				<p>
					<style>Слава, глас 6. Иоанна монаха</style>:</p>
				<p>Песненный лик воспле́щим     <style>Днесь</style>,/ о мучениколюбцы,/ в памяти всеблагочести́вых страдалец Зино́вия и Зинови́и,/ си́и бо Троицы быша поборницы/ и на три́знищи мужески невидимаго врага/ честно́ю своею кровию удавиша,/ и победы венец славно прияша./ Темже к ним возопии́м:/ сопру́же святый,/ Господу благословенная двоице и просвещенная,/ Спаса моли о душах наших.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>Подобен</style>: Тридневен</p>
				<p>На Древе Жизнь нашу зря́щи, Всенепорочная Богородица,  ви́сящу,/ матерски рыдающи, вопияше:/ Сыне Мой и Боже Мой,/ спаси любовию поющия Тя.</p>
				<p>
					<style>Тропарь, глас 4</style>:</p>
				<p>Мученицы Твои, Господи,/ во страданиих своих венцы прияша нетленныя от <style>Тебе</style>, Бога нашего,/ имуще бо крепость Твою,/ мучителей низложиша,/ сокрушиша и демонов немощныя дерзости,/ тех молитвами/ спаси души наша.</p>
				<p>
					<style>Слава, и ныне,</style>
				</p>
				<p>
					<style>Богородичен или Крестобогородичен</style>
				</p>
				<p>
					<style>На утрени</style>
				</p>
				<p>
					<style>Оба канона Октоиха и святых на 4</style>
				</p>
				<p>
					<style>Иосиф. Глас 8</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Песнь возсле́м, людие,/ чу́дному Богу нашему,/ свободившему Израиля от работы,/ песнь победную поюще и вопиюще:/ поим Тебе, Единому Владыце.</p>
				<p>Престолу предстоя Христову яко иерей благоприятен и мученик изряднейший,/ Зино́вие треблаженне,/ яже любовию чествующия твою память светоносную,/ житейских избави соблазнов.</p>
				<p>Зарею просвещаемь, мудре, Трисолнечнаго Сияния,/ мглу разорил еси е́ллинскаго злословия и, светом твоих словес вся просветив,/ ныне прешел еси к незаходимому сиянию.</p>
				<p>Угль явле́н мысленный,/ огне́м вжигаемь Божественнаго Духа, всех сердца вжегл еси к желанию Божественному, священнотаинниче,/ и прелесть попали́л еси вся́ку.</p>
				<p>
					<style>Богородичен</style>:</p>
				<p>Радуйся, пресвятый храме, руно Богоросное,/ запечатанный источниче, безсмертия струя./ Паству Твою, Владычице, сохрани от всех сопротивных невоева́ну.</p>
				<p>
					<style>Песнь 3</style>
				</p>
				<p>
					<style>Ирмос</style>: Страх Твой, Господи,/ всади в сердца раб Твоих/ и бу́ди нам утверждение,/ Тя во истине призывающих.</p>
				<p>Миром пома́зания духовнаго пома́зан, Зиновие,/ священствовал еси, яко Ангел,/ мученическими при кончине украси́вся венцы.</p>
				<p>Душ прирадение прием,/ возде́ланием Божественным, преподобне, плодоносны сия́ показал еси,/ темже Господни радости сподобился еси.</p>
				<p>Сестра единокровная твоя тебе единомудренна показася,/ Зинови́я священнейшая,/ спострада́ти бо тебе произво́ли и с тобою насладитися славы вечныя.</p>
				<p>
					<style>Богородичен</style>:</p>
				<p>Троицы Единаго родила́ еси, в человечество облекшася,/ Пресвятая Мати Дево:/ <style>егоже</style> моли спасти Тя воспевающия.</p>
				<p>
					<style>Седален, глас 1</style>
				</p>
				<p>
					<style>Подобен</style>: Гроб твой</p>
				<p>Миром честны́м пома́зан, явился еси, преблаженне, иерей Бога Вышняго,/ Имже укрепляемь, иерарше Зино́вие,/ мученик был еси и сограждани́н Ангелов./ Темже <style>Днесь</style>, всесвятую память творяще, поем тя.</p>
				<p>
					<style>Слава, и ныне, Богородичен</style>:</p>
				<p>Безневестная Чистая Богородице Дево,/ едина верных Предстательнице и покрове,/ бед и скорбе́й, и лю́тых обстояний всех изба́ви,/ на Тя упование, Отроковице, имущих,/ и ду́ши наша спаси Божественными молитвами Твоими.</p>
				<p>
					<style>Крестобогородичен</style>
				</p>
				<p>Зрящи Тя, Христе, Всенепорочная Мати,/ мертва на Кресте простерта, вопияше:/ Сыне Мой, Собезначальне Отцу и Духу,/ что неизреченное Твое сие́ строение,/ имже спасл еси пречистых рук Твоих, Щедре, создание.</p>
				<p>
					<style>Песнь 4</style>
				</p>
				<p>
					<style>Ирмос</style>: Всел еси на ко́ни, апостолы Твоя, Господи,/ и приял еси рукама Твоима узды́ их,/ и спасение бысть ежде́ние Твое/ верно поющим:/ слава силе Твоей, Господи.</p>
				<p>Возвы́шен явился еси страдании честны́ми, священнейше,/ и приял еси венцы победы, мудре, и вечное получил еси радование,/ тем тя почитаем, отче иерарше Зино́вие.</p>
				<p>На Древе Простершемуся волею подобяся, воздвигся,/ не ужаслся еси, Зиновие, и тления, славне, и умерщвления дебельства́ совлеклся еси, отче,/ священников похвало.</p>
				<p>Душа твоя крепкая де́монская утверждения низложи́,/ ка́пища же разседо́шася, тверде́йшею верою твоею потребляеми,/ Зиновие славне, священномучеников похвало.</p>
				<p>
					<style>Богородичен</style>
				</p>
				<p>Странным Твоим Рождеством от Бога устранившийся к Нему присвоила еси, Всепетая./ Темже велегласно Тя вси славим и вопием Ти верою:/ радуйся, земнородных воззвание.</p>
				<p>
					<style>Песнь 5</style>
				</p>
				<p>
					<style>Ирмос</style>: Вску́ю мя отринул еси/ от лица Твоего, Свете незаходимый,/ и покрыла мя есть чужда́я тьма, окаяннаго,/ но обрати мя и к свету заповедей Твоих/ пути моя направи, молюся.</p>
				<p>Женское естество Духом укрепи́ся и попра́, иже в раи́ праматерь древле запе́ншаго,/ и Божественныя славы на Небесех сподобися,/ девством и страданьми сияющи.</p>
				<p>Тучеро́ден облак быст язык твой,/ яко одождя́ющь благочестия дождь,/ и верных сердца́ напаяющь/ и к благоплодию священнодейственне путеводя́щь добродетельных, Зино́вие, деяний.</p>
				<p>Девства зарями сластолюбия тьму отгна́ла еси/ и светом страданий безбожия нощь потребила еси,/ Зинови́е мученице, Иисусова красная невесто, жилище Божественнаго Духа.</p>
				<p>
					<style>Богородичен</style>:</p>
				<p>Греха тяжким всегда обложе́н есмь бре́менем, Пречистая,/ и вопию Ти: сие́ ходатайством Твоим Божественным облегчи́,/ Ты бо еси Предстательница грешников препрославленная,/ Избавителя и Спаса рождши.</p>
				<p>
					<style>Песнь 6</style>
				</p>
				<p>
					<style>Ирмос</style>: Молитву пролию́ ко Господу/ и Тому возвещу печали моя,/ яко зол душа моя исполнися/ и живот мой аду приближися,/ и молюся, яко Иона:/ от тли, Боже, возведи мя.</p>
				<p>Молитва Божественныя души́ твоея прията бысть, яко кадило, отче:/ в воню бо благовония, преблаженне, страданий, Зино́вие, потекл еси,/ Возсиявшаго от Жены и всю тварь Просвещшаго.</p>
				<p>Кровию страдания, блаженне, освятил еси зе́млю,/ дух же на Небеса возшед, первородных Церковь Божественне уясни́, Зино́вие,/ иерархов и мучеников светлая похвало.</p>
				<p>Утесни́л еси нечестие, блаженне, пространством истиннаго благочестия/ и пути́, в сие́ ведущия, заблуждшим людем показал еси,/ и спасл еси люте потопляемыя прелести вода́ми.</p>
				<p>
					<style>Богородичен</style>
				</p>
				<p>Украси́ ду́шу мою, Дево,/ безобразием страсте́й одержимую,/ и помышленьми истиннаго покаяния окаянное сердце мое утверди,/ и спаси мя, на Тя несомненно, Дево, надеющагося.</p>
				<p>
					<style>Кондак, глас 8</style>
				</p>
				<p>
					<style>Подобен</style>: Яко начатки</p>
				<p>Истины свидетели и благочестия проповедники,/ двоицу достойно почтим в Богодухновенных песнех,/ Зино́вия вкупе с мудрою Зинови́ею,/ купно жившия и отшедшия/ и мучением приимшия венец нетленный.</p>
				<p>
					<style>Икос</style>: До́бляго и великаго Зино́вия песньми и пении восхва́лим/ с доброю девою и нескверною Зинови́ею,/ сущею сострадалицею,/ яко низложи́ша вражия свере́пства/ и и́дольское безбожие обличиша,/ веру же Христову уясниша./ Темже радостно прияша ныне венец нетленный.</p>
				<p>
					<style>Песнь 7</style>
				</p>
				<p>
					<style>Ирмос</style>: Отроцы еврейстии в пещи/ попраша пламень дерзновенно/ и на ро́су огнь преложиша, вопиюще:/ благословен еси, Господи Боже, во веки.</p>
				<p>Течении кровными погаси́в, всеприснопамятне, огнь безбожия,/ чудесы нас всегда орошаеши дожде́м, Зино́вие,/ Владыку благословящия:/ благословен еси, Господи Боже, во веки.</p>
				<p>В Божественный мрак вшед, Невидимаго, яко мощно, видел еси,/ ду́шу и ум просвещающа твою, мучениче,/ благочестивомудренно поющаго:/ благословен еси, Господи Боже, во веки.</p>
				<p>Дает тебе честь Владыка, пострадавшу твердо/ и низложившу козни вражия, и поющу велегласно:/ благословен еси, Господи Боже, во веки.</p>
				<p>
					<style>Богородичен</style>
				</p>
				<p>Место, Дево, явилася еси священия,/ из негоже Бог явися, освящая ны верою, песнопоющия:/ благословен, Пречистая, Плод Твоего чрева.</p>
				<p>
					<style>Песнь 8</style>
				</p>
				<p>
					<style>Ирмос</style>: Богоглаголивии отроцы в пещи́,/ со огне́м пламень попирающе, пояху:/ благословите дела Господня Господа.</p>
				<p>Не убоялся еси меча, иерарше,/ не устрашился еси бед, не ужаслся еси смерти,/ безсмертныя тя славы показующия причастника.</p>
				<p>Священнодейственник тайн показался еси/ и, себе освятив, жертва благовонна был еси,/ и Вышния трапезы, Зино́вие, достоин.</p>
				<p>Чудодействы сияя, иерарше,/ мученическими лучами светло облистал еси/ и мрак прелести до конца отгнал еси.</p>
				<p>
					<style>Богородичен</style>
				</p>
				<p>Не земледеланный Грозд заченши,/ источающь вино, Дево Мати,/ оставления страсте́й мя пиянства измени, молюся.</p>
				<p>
					<style>Песнь 9</style>
				</p>
				<p>
					<style>Ирмос</style>: Устрашися всяк слух/ неизреченна Божия снизхождения,/ яко Вышний волею сни́де даже и до плоти,/ от Девическаго чрева быв Человек./ Темже Пречистую Богородицу, вернии, величаем.</p>
				<p>Стоял еси пред суди́лищи, преславне, мучителей,/ воплощение светлым гласом проповедуя Вседержителя/ и страдания Его, Крест, и смерть, и Воскресение,/ имже спасе ны яко Человеколюбец.</p>
				<p>О чудесе! како с плотию безплотныя враги́ победи́;/ како низложи́ немощию многокозненнаго;/ како с Небесными служители совокупитися земны́й подвигся;/ <style>егоже</style> чтуще, благочестно величаем.</p>
				<p>Телеса, мученицы честни́и, ранам различным различие предасте,/ взирающе к вечному блаженству,/ братскою бо любовию друг другу свя́зани, мученическими добро́тами просветистеся,/ темже ублажаетеся.</p>
				<p>Память <style>Днесь</style> ваша, светозаре́нием сияющи Духа, всем просия́,/ чудес благодать облистающи и врачеваний ре́ки обильно точа́щи,/ юже празднующе, блажи́м вы, Христовы мученицы.</p>
				<p>
					<style>Богородичен</style>:</p>
				<p>Просвети, Двере светла, се́рдца моего очи, молюся,/ далече отгоня́ющи греха́ тьму тяжчайшую от окаянныя моей души́,/ да величаю Тя, да славлю Тя, да любовию Тя пою, Всепетую.</p>
				<p>
					<style>Светилен</style>
				</p>
				<p>
					<style>Подобен</style>: Жены́ услышите</p>
				<p>О чудесе! како пе́рстнии, зла́ти естеством, явишася,/ ибо ни огнь, ниже́ меч, ниже звере́й зу́бы,/ ни муки, ни раны сих повредиша,/ но в плоти безплотнаго низложивше,/ Господу о нас мо́лятся.</p>
				<p>
					<style>Слава, и ныне, Богородичен</style>
				</p>
				<p>Страшно предстательство Твое, Марие Богокрасная,/ и страшна́ Твоя слава всей земли, Богородице,/ Тобою бо ныне хвалимся,/ Тя и Ходатаицу имуще к Сыну и Зижди́телю Твоему,/ и неусыпною молитвою Твоею спасаемся вси.</p>
				<p>
					<style>В тойже день</style>
				</p>
				<p>
					<style>Празднование Пресвято́й Богоро́дице</style>
				</p>
				<p>
					<style>иконы ради Ея Озеря́нския</style>
				</p>
				<p>
					<style>На велицей вечерни</style>
				</p>
				<p>
					<style>На Господи, воззвах: поставим стихов 8</style>
				</p>
				<p>
					<style>и поем стихиры во глас 8</style>:</p>
				<p>Твоим благодеянием и чудесем, Владычице,/ оскудения несть и не будет;/ веко́м бо многим преходящим и христианскому язы́ку во вся страны мира разселя́ющуся,/ повсюду но́ва зна́мения от Твоих святых икон умножаются,/ и человеческая сердца умиления исполняются./ Убо и <style>Днесь</style> на Твое славословие собранныя люди благослови,/ и тех приими смиренныя молитвы,/ и прощение согрешений наших у Сына Твоего испроси, Милосердая Мати.</p>
				<p>Архангел Гавриил, от негоже Пречистую Деву восхваляти научи́хомся,/ да предстанет ликостоянию нашему,/ вку́пе же праведная Елисавет с нами да возгласи́т:/ благословена еси в женах, Богородице, и Твоего чрева Плод благословен есть,/ <style>егоже</style> умоли, Владычице,/ даровати душам нашим мир и велию милость.</p>
				<p>Зрак лица Твоего, о Владычице,/ си́це вопиет людем:/ приидите, христолюбцы и праведнии,/ духовную жажду сердец ваших славословием Бога утоли́те;/ прииди́те, грешнии и малове́рнии, своих очес к Нему возвести не сме́ющии,/ и Моего предстательства пред Ним проси́те дерзновенно,/ несть бо греха, Мою милость от кающихся отгонящаго;/ приидите, и надежду спасения вам возвращу/ и дарую душам вашим велию милость.</p>
				<p>Твоего милосердия неизсле́димую бездну ве́дуще, Владычице,/ <style>Аще</style> и язвы грехов многих носим,/ пред Твоим чудотворным образом умиленно себе повергаем/и в покаянии Тебе вопием:/ <style>Аще</style> и ни единаго глагола ко оправданию дел наших и́мамы,/ но Твоих чудотворений памятию сердца́ наша слезами покаяния согреваем,/ еяже ради подаждь нам согрешений прощение/ и душам нашим велию милость.</p>
				<p>
					<style>Слава, и ныне, глас 2</style>:</p>
				<p>От перваго Христова чудесе,/ еже на бра́це в Кане Галилейстей,/ Богородичо предстательство о людех наче́нся,/ до Втораго и страшнаго не престанет пришествия./ О, милости неизрече́нныя!/ О, снизхождения благоутробнаго!/ Како Чистая Голуби́ца смрадных грешников не возгнушается?/ Како тех воздыхания ма́терски приемлет?/ Дерзайте убо, братие, и моления ваша к Ней умножайте;/ есть бо наше защищение Пресвятая Дева,/ <style>егоже</style> врази одолети не могут,/ яко Той послушает Христос Бог и Спас душ наших.</p>
				<p>
					<style>Паремии Богородичны (зри страницы 6-7)</style>
				</p>
				<p>
					<style>На литии стихира, глас 1: </style>
				</p>
				<p>Подоба́ше Озеря́нскому Владычицы нашея образу/ посреде великаго града Харькова утверди́тися,/ да множество людей Той подножию покланятися навыкнут/ и жития своего исправлению науча́тся,/ сказанию зде бывших исцелений внемлюще/ и о милосердии Пресвятыя Богородицы помышляюще;/ к <style>нейже</style> и ныне возопиим, глаголюще:/ о Пречистая Дево и Мати,/ Твоих рабов моления не отве́ржи,/ но немощи наша предстательством Твоим исцели,/ от нужд молитвами Твоими нас изведи/ и даруй нам прежде конца покаяние.</p>
				<p>
					<style>На стиховне стихиры, глас 2</style>
				</p>
				<p>
					<style>Подобен</style>: Доме Евфрафов</p>
				<p>Что дивишися, человече,/ разсече́нную обре́т не́когда икону, что смущаешися,/ паки бо силою Божиею сию сраще́ну у́зриши.</p>
				<p>
					<style>Стих</style>: Помяну имя Твое/во всяком роде и роде. </p>
				<p>Из до́му человека того образ Владычицы паки нощию исчезает/ и по у́тру в дубраве древесней обретается,/ идеже вчера косою усече́ся.</p>
				<p>
					<style>Стих</style>: Слыши, Дщи, и виждь,/ и приклони ухо Твое.</p>
				<p>О, превелие чудо!/ разсече́нная икона паки зрится сраще́на,/ к <style>нейже</style> рука человеческая прикоснутися не можа́ше.</p>
				<p>
					<style>Слава, и ныне, глас 8</style>:</p>
				<p>Молитвы вознося и благодарныя изливая слезы,/ селяни́н Богородичну обре́т икону,/ сию ко иерею приносит,/ и радости вси людие исполняются/ и исцелений многих пред святынею сподобляются;/ тако бо Господь Свою Пречистую прослави Матерь,/ и новое жительство христиан верою укрепи,/ и место пребывания святыни в род и род прослави.</p>
				<p>
					<style>Тропарь, глас 3</style>:</p>
				<p>Твоего предстательства увере́ние/ и милосердия Твоего явление/ икона Озерянская нам, Владычице, показася;/ пред неюже души наша в молитве изливаем/ и верою Тебе вопием:/ воззри, Милосердая, на люди Твоя,/ вся скорби наша и печали утоли́,/ утешение благое в сердца наша низпосли/ и спасение вечное душам нашим, Пречистая, испроси.</p>
				<p>
					<style>На утрени</style>
				</p>
				<p>На Бог Господь<style>: тропарь, дважды</style>
				</p>
				<p>
					<style>Слава, и ныне: и паки тойже</style>
				</p>
				<p>
					<style>По 1-м стихословии седален. глас 2</style>:</p>
				<p>Икону Владычицы, своею косо́ю разсеченную, узре́в, смиренный муж/ сию в дом свой прерадостно вносит,/ во у́трие же паки на месте обретения ея сраще́нную приемлет,/ и чудо Богородицы всем проповедует.</p>
				<p>
					<style>Слава, и ныне, тойже</style>
				</p>
				<p>
					<style>По 2-м стихословии седален, глас 3</style>:</p>
				<p>Возлюбила еси нищету смиренную, о Владычице,/ и святыню Твою тру́днику убогому вручила еси;/ той же сию церкви лю́дстей преда́в, со апостолом вся богатя́й явися;/ с нимиже и нашего не отвержи моления.</p>
				<p>
					<style>Слава, и ныне, тойже</style>
				</p>
				<p>
					<style>По полиелеи седален, глас 6</style>:</p>
				<p>Ку́ю похвалу принесем Ти, Богородице?/ Кое ли сплетем Ти славословие?/ Зане́, кроме́ трудов или подвигов наших/ посреде града сего источники исцелений источила еси пред Твоею иконою молящимся людей;/ <style>ихже</style> и <style>Днесь</style> услыши молитвы, и на благая деяния, Пречистая, всех настави.</p>
				<p>
					<style>Слава, и ныне, тойже</style>
				</p>
				<p>
					<style>Прокимен и Евангелие Богородице о́бщии</style>
				</p>
				<p>
					<style>По 50-м псалме стихира, глас 8</style>:</p>
				<p>О, дивнаго чудесе!/ оскудевшей во дни наша вере, чудеса от Богородичныя не оскудевают иконы,/ ниже́ умолкают благодарнии исцеленных гла́си./ К сим и наша приобщим благодарения, братие,/ и победы над страстъми у Владычицы испросим/ и душам нашим велия милости.</p>
				<p>
					<style>Канон, глас 3</style>
				</p>
				<p>
					<style>Его же краестрочие</style>: Блаженно чрево, носившее Тя, и сосца, яже еси ссал. <style>Ирмос по дважды, тропари на 8.</style></p>
				<p>
					<style>Песнь 1</style>
				</p>
				<p>
					<style>Ирмос</style>: Песнь новую поим, людие,/ от Девы Рождшемуся во спасение наше/ едино Сотворшему с Небесными земна́я,/ яко прославися.</p>
				<p>Богородице Пречистая,/ молитву смиренных сердец наших приими,/ паче же Сама научи нас, о <style>нихже</style> подобает просити/ и и́миже словесы пети Тя, Пренепорочную.</p>
				<p>Людие Божии сытости похвале́ Твоей не и́мут, Богородице,/ но умиленным славословием чудес Твоих присно питающеся,/ велие утешение тем приемлют.</p>
				<p>Ангели Твою чистоту воспевают, Владычице;/ нам же, человеком, помози́ Твое заступление присно помина́ти/ и чудеса от святыя иконы Твоея пове́дати.</p>
				<p>Житие трудолюбивое провождая,/ на делание изы́де препро́стый муж,/ внезапу же изображение Божия Матере зрит, косою его разсече́нное,/ и сие со благоговением в дом свой приносит.</p>
				<p>Еще спящу человеку тому,/ святая икона Владычицы разсече́нная чудесно срастеся и паки на место явления своего пренесе́ся,/ еже видевше, людие Божию Матерь прославиша./ С ними и наши, о Владычице, молитвы приими милостивно.</p>
				<p>
					<style>Катавасия по уставу</style>
				</p>
				<p>
					<style>Песнь 3</style>
				</p>
				<p>
					<style>Ирмос</style>: Лук сокрушил еси вражий/ и щиты́ стерл еси крепостию, Владыко Христе,/ утверждение наше;/ Свят еси, Господи.</p>
				<p>Несомне́нныя веры испо́лнен, иерей Феодор/ всеблагоговейно икону Владычицы в новосозда́ннем поставляет храме,/ и множества людей тамо притекати абие навыко́ша;/ <style>Днесь</style> же святыня сия пред очесы нашими зрится/ и умиления сердца́ наша исполняет.</p>
				<p>Не остави нас, Богородице,/ нечистыми страстьми́ вла́ятися,/ не остави в беззакониях наших погибнути,/ но молящихся Тебе житие свое испра́вити научи/ и Твое милосердие воспети достойно.</p>
				<p>Оному иерею Феодору/ Богородица наставница бысть;/ Ея бо ра́ди чудотворнаго образа обитель иноков устро́й/ и сам во Ангелъстем образе житие свое скончава́ет./ Потщимся убо, о братие, тоя́же иконы покло́нницы,/ себе саме́х в волю Божию присно предава́ти.</p>
				<p>Человеков молитвы/ и Ангелов славословие, Владычице, приемлющи,/ и моего убогаго не отврати моления, скорбь души моея утоля́ющи,/ паче же терпение в ско́рбех присно мне подающи.</p>
				<p>
					<style>Седален, глас 5</style>:</p>
				<p>Молитв, яже о нас, присное устремление,/ и грешных прибежище несумне́нное,/ и праведнаго гнева Божия отклоне́ние позна́хом Тя, Богородице Дево;/ убо и на нас долготерпение Твое простри, и грехом нашим прощение испроси,/ и во благих прошения наша исполни, Пречистая.</p>
				<p>
					<style>Слава, и ныне, тойже</style>
				</p>
				<p>
					<style>Песнь 4</style>
				</p>
				<p>
					<style>Ирмос</style>: Стра́нна и неизрече́нна Рождества Твоего тайна;/ услышах слух Твой и убояхся,/ и, веселяся, вопию Ти:/ силе Твоей слава, Человеколюбче.</p>
				<p>Различных исцелений чудеса от новоявле́нныя Твоея иконы, Владычице,/ абие во окре́стных страна́х слышана быша и Святогорския пусты́ни настоятеля болящаго на обещание подвиго́ша,/ иже, здравие получив, ко храму Твоему пешеше́ствует/ и обитель иноков со иереем Феодором тамо устроя́ет.</p>
				<p>Естество земны́х тварей от подобнаго себе ражда́ется;/ тако и обитель Озерянская от Святогорския начало прият чудеса Твоя достойно воспевати./ Ныне же обители Куря́жская и Покровская сей блаженный жребий прия́ша;/ мы же, величая Тя, Твоему образу со умилением покланяемся, Владычице.</p>
				<p>Владычице Пречистая,/ ели́ка просим <style>Днесь</style> от <style>Тебе</style> прия́ти,/ сия от чудотворныя Твоея иконы нам подаждь,/ и немощно́е наше произволение утверди, и Небесных благ желание в сердца́ наша всели.</p>
				<p>Оный муж явления иконы Твоея, Богородице,/ во время делания звания своего сподо́бися;/ тако бо Господь смиренныя возвышает./ Убо и от нас помыслы гордыни и зависти отжени́, Владычице,/ и вы́шния по́чести будущия жизни желати нас научи, Пречистая.</p>
				<p>Нашему спасению бу́ди, Богородице, ходатаица и наставница,/ но и телесныя ну́жды и болезни наша исцели;/ зане́, маловерии и нетерпеливи суще, по́мыслы уныния в беда́х наших вла́емся/ и наипаче терпения дар у Бога просити требуем.</p>
				<p>
					<style>Песнь 5</style>
				</p>
				<p>
					<style>Ирмос</style>: На земли́ Неви́димый яви́лся еси/ и челове́ком во́лею сожи́л еси Непостижи́мый,/ и к Тебе у́тренююще,/ воспева́ем Тя, Человеколюбче.</p>
				<p>Огнь веры в людех Твоих, возжже́ Твоя, Богородице, икона;/ егда́ бо вскоре губительная язва на страну нашу на́йде,/ молящиися пред чудотворным образом Твоим всегда исцеля́хуся./ Мы же, тех пра́внуцы суще,/ благодарную память о сем те́пле сохраняем.</p>
				<p>Сей убо губительней я́зве прешедшей,/ чрез сто и паче лет другая пределы Российская земли посети трикраты;/ ужасом же смяте́ннии людие к подножию святыни Божия Матере паки припа́даху/ и, икону Владычицы во град Харьков приносяще,/ от недуга того исцеление приима́ху.</p>
				<p>Иже в беда́х сущии человецы, ве́дите,/ яко близ вас избавление верное обрета́ется,/ <style>Аще</style> токмо с верою сие призывати будете, сице глаголюще:/ о Владычице, помози и прости нас грешных,/ о нас милосердовавши.</p>
				<p>Ве́мы, Владычице, вемы,/ яко веры исполненная молитва Тобою не отщети́тся;/ но сицевы́я веры лености ради нашея не стяжа́хом, <style>Аще</style> и стяжати возжеле́хом./ Темже и вопием:/ веруем, Пречистая, помози нашему маловерию!</p>
				<p>Широкий путь жития зле возлюби́хом, Богородице,/ к погибели сыны своя влекущий и веру их сокрушающий;/ но пред святою Твоею иконою предстояще, покаяние о сем приносим/ и помощи Твоея смиренно просим,/ во<style>еже</style> на путь спасения обрати́тися.</p>
				<p>
					<style>Песнь 6</style>
				</p>
				<p>
					<style>Ирмос</style>: Селе́ния Ио́на,/ еже в преиспо́днем а́де,/ есте́ственный о́браз быв, вопия́ше:/ возведи́ от тли живо́т мой, Человеколюбче.</p>
				<p>Естественнаго исцеления отча́явся,/ увещанию же духовнаго отца своего повину́яся,/ сухорукий некий муж ко иконе Владычицы пешиим издале́ча притече́ хождением;/ и молитва веры болящаго исцели, и бысть рука его здрава,/ душа же хваления Твоего, Богородице, исполнися.</p>
				<p>Еже ко временному житию потребное вма́ле полезно есть,/ но паче сих о сухости сердец наших восплачем, о братие,/ и исцеления страстей наших просити потщи́мся,/ греховное житие́ свое ока́явше и Горних даро́в тепле возжеле́вше.</p>
				<p>Твоея милости сподобися хро́мый,/ во обитель Твою, Богородице, привезе́нный/ и пред святою иконою Твоею усердную вознесы́й молитву,/ иже абие исцеление от неду́га своего прия́т/ и пе́ший в дом свой радостно возвратися.</p>
				<p>Ядом страстей извраще́на ми душа,/ и но́зе мои по пути спасения ходити не возмо́гут,/ <style>Аще</style> не Твоим, Пречистая, предстательством благодатную обрящу помощь,/ во<style>еже</style> на путь правый устреми́ти души моея шествие.</p>
				<p>Испо́лни ужаса виде́ние иконы Твоея, о Владычице,/ бесну́ю некую девицу,/ бесу на хулы́ сию подвиза́ющу;/ обаче вознесе́нное церковию моление, паче же Твоего предстательства сила,/ абие беса от девы той изгна/ и здраву бывшую на славословие подви́же.</p>
				<p>
					<style>Кондак, глас 5</style>:</p>
				<p>Не отри́ни, о Милосердая Мати,/ слез и воздыханий наших,/ но прошения наша милостивно прии́мши,/ пред иконою Твоею молящихся людей веру укрепи,/ умилением сердца их исполни и крест земнаго жития носи́ти им помози́;/ ели́ка бо хо́щеши, мо́жеши.</p>
				<p>
					<style>Икос</style>:</p>
				<p>Егда Святыя Владычицы нашея икона/ во град Харьков на ко́еждо лето приноша́шеся или паки во ближнюю обитель изношашеся,/ тогда града сего людие, ко провождению святыни устремля́хуся,/ благодатным исполня́хуся умилением и покаяние теплое о гресех своих приноша́ху./ Но сицево́е покая́нное умиление и память чудес, от святыни нашея бываемых,/ присно в душах наших подобает храни́ти нам, о братие,/ и на святую Богородицы икону взира́ющим глаголати:/ крест земнаго жития носи́ти нам помози,/ ели́ка бо хо́щеши, мо́жеши.</p>
				<p>
					<style>Песнь 7</style>
				</p>
				<p>
					<style>Ирмос</style>: Го́рдый мучи́тель, но дете́й бысть игра́лище./ Якоже бо персть, попра́вше седмери́чный пла́мень, поя́ху:/ благословен еси, Господи Боже отец наших.</p>
				<p>Связаннаго мя страсте́й наси́льством/ паче бесны́я тоя́ девы окаява́ю аз;/ та́я бо неволею власти его предана́ бывши, му́ку приима́ше,/ аз же волею бесо́вское исполняю хотение./ Но, о Владычице, Твоего Сына волю творити научи мя.</p>
				<p>Огради́, Владычице, мое помышление,/ да не хуло́ю или зло́бою во власть демоном предам свою душу,/ но сию непрестанныя потщу́ся исполня́ти молитвы, глаголя:/ предстательством Матере Твоея от лукаваго избави мя,/ Господи.</p>
				<p>Свяще́нною водою пред чудотворным Богородицы образом окропле́н быв, исцеле бесны́й человек,/ иже прежде вся люди беснова́ньми своими зело́ устраша́ше,/ по сих же со благоговением и тихостию души благодарение о чудеси́ Владычице принесе́./ С ним и нас, о Всеблагая, услыши молящихся Тебе.</p>
				<p>Церковь, в <style>нейже</style> икона Твоя пребывает, Богородице,/ врачебница неду́гов телесных и душевных является,/ веры же учительница и неверия явная обличительница.</p>
				<p><style>Аще</style> тех человек исцеле́нных толи́каго не и́мам упования и веры,/ но покаяния моего ради исцели, Всеблагая, души моея беснование,/ и тихость смиренномудрия подаждь моему сердцу.</p>
				<p>
					<style>Песнь 8</style>
				</p>
				<p>
					<style>Ирмос</style>: Веще́ственнаго огня пламень/ Невещественным увяди́ша Богозри́мии о́троцы и поя́ху:/ благословите вся дела Господня Господа.</p>
				<p>Язык человеческий не возможет изрещи́,/ коли́кую души наша любовь и умиление вмещают к Тебе, о Всеблага́я, ниже́ бо словесы́, ни пе́сньми насытится возмо́гут,/ но сия слезами радости пред святынею Твоею восполняют.</p>
				<p>Жены не́кия две ослепшия юныя дще́ри,/ от земных враче́в никоея́же пользы получившия,/ внеза́пу пред иконою Богородицы прозре́ша,/ и от того дне даже до старости здравы пребывающа,/ сию икону почитати знае́мыя увещава́ху.</p>
				<p>Евангелием Христовым обеща́нная верным чудеса видим зде умножа́ющася;/ убо и жи́ти евангельски потщимся, братие,/ да не преще́ние, Тиру и Сидону Христом предрече́нное, наши нечувственныя постигнет ду́ши.</p>
				<p>Един по единому приходят се́мо вернии,/ исцеления им бывшая от иконы Богородицы испове́дающе/ и сию златом и самоцветным ка́мением украшающе;/ темже и душы наши златом добродетелей украси́м,/ да милостей Пречистыя достойни яви́мся.</p>
				<p>Славу Божией Матери воздаваше исцеле́нная отрокови́ца,/ уже смерть прия́ти имущая,/ но по внезапней от иконы сея исцелении память о чудеси до старости хранившая/ и вся драгоценныя ря́сны своя на ризу образа сего приложи́вшая.</p>
				<p>
					<style>Песнь 9</style>
				</p>
				<p>
					<style>Ирмос</style>: Сла́дкою пречистаго Твоего Рождества/ стрело́ю уязвле́ни, Чистая,/ Твоей достожела́нней добро́те дивя́щеся,/ песньми Ангельскими достойно Тя яко Матерь Божию величаем.</p>
				<p>Иже почитания Богородицы отпа́дшии,/ посрамитеся, еретицы́,/ умиле́нное пение Той, от православных возносимое, слышаще;/ паче же в чувство пришедше, к нашему сопричти́теся молению,/ да вку́пе Чистую возвеличаем.</p>
				<p>Святым Своим апостолом обетова́ше Спас,/ яко всяк, ближнему своему милость во имя ученика Его творя́й,/ своея не погуби́т мзды./ Сицевы́я, о братие, сугубо сподобите́ся,/ <style>Аще</style> во имя Матере Господни в де́лех братолюбия подвизатися будете,/ моление Владычице присно принося́ще.</p>
				<p>Се ро́ди земнии ублажают Тя, Владычице, якоже прорекла еси,/ и Тобою возносит смиренныя сердцем Христос/ и алчущия благ всяческих исполняет,/ богатя́щияся же и гордыя посрамля́ет./ Темже новый Израиль милости Твоя, человечеству дарованныя, воспоминает/ и Тя, Пречистая, величает.</p>
				<p>Аз един, паче всех грешен сый,/ <style>Аще</style> и чудесем Твоим, Богородице, умиляюся,/ но жития своего додне́сь не испра́вих;/ обаче, якоже су́ху руку молящемуся испра́вила еси,/ сице изсохшую мою исцели душу,/ да Тя непрестанно величаю.</p>
				<p>Людей мольбы и славословия,/ пред чудотворным Твоим образом и на всяком месте возноси́мыя,/ благоутробно, Владычице, приими,/ и, у́зами Твоея любве души наша пророчески связавши,/ сия в Небесное привлецы́ Царство,/ и тамо Твоему лицу поклони́тися сподоби.</p>
				<p>
					<style>Светилен</style>
				</p>
				<p>
					<style>Подобен</style>: Жены, услы́шите</p>
				<p>Образ Богородицы Озерянский,/ чудесно при корени древе́с явився/ и многими исцеленьми прославився,/ <style>Днесь</style> на     молитву люди призывает./ Зри, о душе моя, Матере Божия милосердие безмерное,/ и одеяние твое просвети,/ и от скверных дел отвратися наве́ки.</p>
				<p>
					<style>На хвалитех поставим стихов 4, и поем стихиры во глас 4, повторяюще первую</style>:</p>
				<p>Святыя Твоея иконы поклонение, о Владычице,/ ду́ши наша умиляет и радует,/ молитва же, пред нею возноси́мая, сон от очес наших отгоняет/ и памятию милости Твоея сердца́ человеческая любве ко всем исполняет;/ в <style>нейже</style> утверди нас Твоим предстателъством/ и подаждь рабом Твоим мир и велию милость.</p>
				<p>Святых Ангелов чи́ни и человеков собори/ Твое заступление прославляют, Пречистая Дево,/ Единородный же Сын Твой и Бог наш сие с любовию прие́млет/ и от молитв Матере Своея николи́же отврати́тся;/ яже и о нас грешных <style>Днесь</style> вознеси, Всепетая.</p>
				<p><style>Аще</style> и многими отсту́пствы/ сынове рода нашего гнева Твоего, Владычице, достойни яви́шася,/ но паче воззри́ на веру верных и терпение;/ и якоже Господь грады согрешившыя ради десяти праведник пощадити обетова́ше,/ тако и Ты, о Богомати, немногих ради смиренных Твоих раб многогрешный род наш помилуй,/ и к Сыну Твоему о всех нас предста́ни,/ да подаст душам нашим мир и прегрешений отпуще́ние.</p>
				<p>
					<style>Слава, и ныне, глас 2</style>:</p>
				<p><style>Днесь</style> Владычицы чудотворная икона прославляется,/ <style>Днесь</style> вернии на молитву пред нею отвсю́ду собираются,/ <style>Днесь</style> и маловернии по́мыслми покаяния озаряются,/ силы Небесныя о славе Пречистыя радуются,/ мы же, яко Ангелом научихомся, тако вопие́м:/ радуйся, Благодатная, Господь с Тобою,/ благословена Ты в женах,/ благословено Твое к нам милосердие,/ благословен Плод чрева Твоего, слава Тебе.</p>
				<p>
					<style>Славословие великое и отпуст</style>
				</p>
				<p>
					<style>На Литургии служба вся Богородице</style>
				</p>
				<p>
					<style>Молитва ко Пресвятей Богородице </style>
				</p>
				<p>Суеты́ житейския возни́кше и ума своего по́мыслы во едино собравше, ко Твоей, Богородице, иконе очи душ и телес наших воздвиза́ем и Тебе взываем сице: не остави, Пречистая, нас, немощных, во грехах наших растле́тися, не попусти злому демону ду́ши наши от Сына Твоего в дебри страстей отгна́ти, но помози нам Того заповеди присно па́мятовати, да ниже́ блудным возбеше́нием себе предае́м, ниже друг друга зло́бою угрызаем, но якоже <style>Днесь</style> святыни Твоей предстояще, о исправлении жития нашего ревностию распаля́емся, тако и от храма Твоего в до́мы своя отшедше, сие доброе наме́рение сохраните потщимся.</p>
				<p>По сих же и телесныя наша ну́жды утоли, и горести Твоея молитвою исцели, Всепетая. Вемы, яко подоба́ше нам паче вся сия благодушие претерпевати и то́чию о терпении в ско́рбех Господа проси́ти; но поне́же изнемогают в печалех души наша и помыслы уныния нашу колеблют веру, сего ради в сокрушении сердец к Тебе сице взываем. Якоже безчисленныя болящия страдальцы исцелила еси и скорбящия уте́шила еси, тако и нас, пред чудотворною Твоею иконою припа́дающих и в скорби Тебе молящихся, услыши, и всех прошения во благое исполни, болящим здравие, скорбящим утеше́ние подающи, во вражде сущим мир от Бога низпосылающи, сомня́щимся же веры утвержде́ние.</p>
				<p>Услыши грешныя рабы Твоя, Пречистая, воздвигни нас на благодарственное Тебе славословие, да умно́жится вера людей Твоих, да прославится в них Твое заступление, да та́ко Царствие Сына Твоего посреде нас утвердится; Емуже подобает всякая слава, честь и поклонение со Безначальным Его Отцем, и Пресвятым, и Благим, и Животворящим Духом, ныне, и присно, и во веки веков. Аминь.</p>
				<p>
					<style>В тойже день</style>
				</p>
				<p>
					<style>Святаго праведнаго Стефа́на Милу́тина,</style>
				</p>
				<p>
					<style>короля Ба́ньскаго, Се́рбскаго</style>
				</p>
				<p>
					<style>Тропарь, глас 3</style>:</p>
				<p>Ты на земли вседу́шно Христа возлюби́в/ и Того заповеди соблюда́я,/ яко река, благоутро́бием изсохших нищетою богатно напоил еси/ и люди своя снабдел еси,/ и рака мощей твоих благоухания цельбы всем подает,/ сего ради, святе, молим тя,/ изпроси́ душа́м нашим велию милость.</p>
				<p>
					<style>Кондак, глас 4</style>:</p>
				<p>Явился еси от ко́рене блага́го/ о́трасль преславная отечеству своему и прародителем своим,/ новообра́зен подобник бываеши/ и людей своим являешися утварь прекрасная.</p>
			</section>
		</section>
		<section>
			<title>
				<p>В 31-й день</p>
			</title>
			<section>
				<title>
					<p>Святых апостол Стахи́я, Ампли́я, Апе́ллия, Аристову́ла, Нарки́сса, Урва́на и святаго мученика Епима́ха</p>
				</title><p>На Господи, воззвах<style>: стихиры апостолов, глас 1</style>
				</p>
				<p>
					<style>Подобен</style>: Всехвальнии мученицы:</p>
				<p>Во всю протече́ зе́млю/ ваше спасительное веща́ние,/ Господни апо́столи,/ сиянием благодати озаря́ющее всех сердца, сла́внии,/ и разоря́ющее пре́лести омрачение./ Темже молитеся/ дарова́ти душа́м нашим мир и ве́лию милость.</p>
				<p>Стахи́й всеблаженный,/ Христов проповедник и апостол,/ и Апе́ллий чудный, и Аристову́л,/ Урва́н, Ампли́й, и Божественный Нарки́сс,/ Троицу Всесвяту́ю пропове́давше,/ язы́ки просветиша и от рабо́ты изба́виша,/ яже верою вси ублажи́м.</p>
				<p>Свети́льницы Христовы пресве́тлии,/ сосуди чисте́йшии,/ всю зарю Ду́ха верою вмести́вше,/ церко́внии столпи́, Небеса преславная,/ славу Божию пове́дающе./ Того моли́те дарова́ти душа́м нашим мир и ве́лию милость.</p>
				<p>
					<style>Ины стихиры мученика, глас 4</style>
				</p>
				<p>
					<style>Подобен</style>: Яко до́бля</p>
				<p>Дохновением Духа Святаго, Епима́ше,/ жили́ще яви́лся еси Боже́ственно, славне,/ и, от Него де́йство прие́м врачева́ний,/ боля́щим богатно здравие подава́еши,/ при́сно зову́щим:/ Иисусе Жизнода́вче,/ Ты еси весе́лие же, и слава Твоих мучеников, и похвала́.</p>
				<p>Дерзновением пропове́дал еси истину, славне,/ яко Христов воин зако́ннейший,/ не убоя́вся судящаго ярости зве́рския,/ поклонение бого́м не су́щим повеле́вша,/ <style>егоже</style> посрами́л еси Богодухнове́нными твоими словесы́, страстоте́рпце,/ и проповедал еси всем Су́щаго над всеми Бога нашего.</p>
				<p>Яко кра́сны но́ги твоя, муче́ния украси́шася/ путь пройти́ невозвратно/ и, убо скончав течение твое, веру соблюл еси/ и венец от руки Владычни прия́л еси./ <style>егоже</style> моли от тли и бед изба́витися/ верою творя́щим пречестну́ю память твою.</p>
				<p>
					<style>Слава, и ныне,</style>
				</p>
				<p>
					<style>Богородичен, подобен тойже</style>
				</p>
				<p>В землю низве́ржен бых, грехи́ умертви́хся,/ душевными страстьми́ и телесными,/ темже тьмою покрыва́юся отчаяния./ Но воздви́гни мя ныне, к жизни нетленней наставля́ющи мя/ и Вышнему Отечеству, иде́же глас чист пра́зднующих,/ Пресвятая Богоневесто.</p>
				<p>
					<style>Крестобогородичен</style>:</p>
				<p>А́гнца и Пастыря Тя на Древе яко виде,/ А́гница рождшая рыдаше и ма́терски Тебе веща́ше:/ Сыне Возжеле́нне, како на Древе Кре́стнем пове́шен еси, Долготерпели́ве?/ како руце и но́зе Твои, Сло́ве, пригвозди́шася от беззаконных/ и кровь Твою излия́л еси, Владыко?</p>
				<p>
					<style>Тропарь, глас 3</style>:</p>
				<p>Апостоли святи́и,/ моли́те Милостиваго Бога,/ да прегрешений оставле́ние/ подаст душа́м нашим.</p>
				<p>
					<style>Слава, мученику, глас 4</style>
				</p>
				<p>Мученик Твой, Господи, Епимах,/ во страдании своем венец прият нетленный от <style>Тебе</style>, Бога нашего:/ имеяй бо крепость Твою,/ мучителей низложи,/ сокруши и демонов немощныя дерзости./ Того молитвами/ спаси души наша.</p>
				<p>
					<style>И ныне, Богородичен или Крестобогородичен</style>
				</p>
				<p>
					<style>На утрени</style>
				</p>
				<p>
					<style>Един канон Октоиха. И святых два</style>
				</p>
				<p>
					<style>Канон апостолов, <style>егоже</style> краегранесие: </style>Верно похвалю Божия слуги́.<style> Иосиф. Глас 1</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Твоя победи́тельная десни́ца/ Боголе́пно в кре́пости просла́вися:/ та бо, Безсме́ртне,/ яко всемогу́щая проти́вныя сотре́,/ изра́ильтяном путь глубины́ новосоде́лавшая.</p>
				<p>Верою почитающия вашу, священнии благоглаголивии, память/ и торжествующим радостно,/ страсте́й мглы изба́вите и вечныя радости причастники соделайте.</p>
				<p>Стопа́м последующе Христа, воплоще́ннаго за милосердие, пребогатии,/ Сего же повелением Богоначальным служа́ще,/ яви́стеся всех заблуждших наставницы к благочестию.</p>
				<p>Стахи́я и Ампли́я мудраго, и Урва́на, Апе́ллия же, и Нарки́сса, и Аристову́ла,/ Христовы ученики бывшия,/ верою сошедшеся, до́лжно ублажи́м.</p>
				<p>
					<style>Богородичен</style>:</p>
				<p>Явственную го́ру Божию, киво́т святый и трапе́зу,/ ста́мну же всезлатую, чистую Иисусову палату,/ Благословенную в жена́х ублажи́м.</p>
				<p>
					<style>Ин канон мученика. Глас 4</style>
				</p>
				<p>
					<style>Песнь 1</style>
				</p>
				<p>
					<style>Ирмос</style>: Воспою́ Тебе, Господи Боже мой,/ яко изве́л еси люди из рабо́ты еги́петския,/ покры́л же еси колесни́цы фарао́новы и си́лу.</p>
				<p>Воспою Тебе, Господи Боже мой,/ яко показал еси нам память мученика, озаря́ющу всяческая,/ яко един Многомилостив.</p>
				<p>Воспою Тебе, Господи Боже мой,/ яко непобеди́ма Твоего показал еси мученика,/ поборника в мученицех на безбожие.</p>
				<p>Воспою Тебе, Господи Боже мой,/ яко дарова́нии Божественными Твоего страдальца украси́л еси, Епима́ха,/ и честию венчал еси.</p>
				<p>
					<style>Богородичен</style>:</p>
				<p>Воспою Тебе, Господи Боже мой,/ яко безсе́менно из утро́бы Девы родился еси,/ Еяже ради и спасаеши вся, яко един Многомилостив.</p>
				<p>
					<style>Песнь 3 </style>
				</p>
				<p>
					<style>Ирмос</style>: Едине ве́дый челове́ческаго существа́ не́мощь/ и ми́лостивно в не вообра́жен,/ препоя́ши мя с высоты си́лою,/ яже вопи́ти Тебе, Святый:/ одушевле́нный хра́ме неизреченныя славы Твоея, Человеколюбче.</p>
				<p>Яко клас многоплоден, мудре, явился еси,/ словом знания, гладом та́ющия веры пита́я, Стахи́е Богоблаженне,/ и пи́щи лучшия причастники благодатию соде́лав/ силою Духа.</p>
				<p>Мре́жею язы́ка, благоестественно взем, уловил еси из глубины́ лести, апостоле,/ и принесл еси Божественно пищу пришедшему, Нарки́ссе,/ спасти заблуждшаго, Царю́ и Владыце тва́ри.</p>
				<p>Потекл еси, якоже звезда от востока, устреми́вся и Вретани́йския гра́ды постигл еси,/ Христово проповедуя Евангелие и просвещая благодатию, блаженне Аристову́ле,/ верно приемлющия слово твое.</p>
				<p>
					<style>Богородичен</style>
				</p>
				<p>Черто́г светоносен Христов и престол высочайший, Богородительнице,/ явилася еси, Всенепорочная:/ в Тебе бо Един почи́в, наша отъят труды́/ и будущую достойным угото́ва осла́бу.</p>
				<p>
					<style>Ин</style>
				</p>
				<p>
					<style>Ирмос</style>: Лук си́льных изнемо́же/ и немощству́ющии препоя́сашася силою:/ сего ради утверди́ся в Господе се́рдце мое.</p>
				<p>Суровство́ нечестивых омрачи́л есть,/ всехвальным Крестом хваля́ся,/ непобедимый венценосец Христов, мученик Епима́х.</p>
				<p>Славу презре́в привре́менную и к подвиго́м совлекся,/ радовашеся Богомудрый и наследник Христов,/ мученик Епима́х.</p>
				<p>
					<style>Богородичен</style>:</p>
				<p>Радуйся, Мати Приснодево,/ Бога Слова во чреве Твоем вместившая и рождшая воплощеннаго/ яко Бога ку́пно и Человека.</p>
				<p>
					<style>Кондак мученику, глас 4</style>
				</p>
				<p>
					<style>Подобен</style>: Явился еси</p>
				<p>Многообразныя раны претерпел еси/ и венец прием от Христа Бога,/ Емуже о нас молися, блаженне Епимаше,/ верно совершающих память твою, да спасет души наша.</p>
				<p>
					<style>Седален апостолов, глас 1</style>
				</p>
				<p>
					<style>Подобен</style>: Гроб Твой, Спасе</p>
				<p>Протече́ зе́млю честно́е ваше вещание, просвещающее ду́ши неверных человек, апостоли славнии,/ священными хода́тайствы вашими./ Тем <style>Днесь</style> радостно совершаем всечестную и светозарную вашу память,/ верно веселящеся.</p>
				<p>
					<style>Слава мученика, глас 3</style>
				</p>
				<p>
					<style>Подобен</style>: Божественныя веры</p>
				<p>Столп одушевле́н, Истины свидетель был еси во страдании,/ невидимыя враги́ победив видимыми мучители, всеизрядне,/ от Христа венец прием./ Темже зовем ти:/ не престай моляся, славне,/ дарова́ти нам велию милость.</p>
				<p>
					<style>И ныне, Богородичен</style>:</p>
				<p>Божественнаго естества не отлучи́вся, плоть быв во чреве Твоем,/ но Бог вочелове́чився и пребысть,/ Иже по рождестве Матерь Тя, Деву, яко прежде рождества, сохранив Всенепорочную,/ един Господь./ Того прилежно моли даровати нам велию милость.</p>
				<p>
					<style>Крестобогородичен</style>
				</p>
				<p>Нескверная Агница, Слова, Нетленная Дева, Мати,/ на Кресте зря́щи повешена, из Нея без болезни прозябшаго,/ ма́терски подобно рыдающи, вопияше:/ увы Мне, Чадо Мое, како стра́ждеши волею,/ хотя избавити от страсте́й безчестия человека.</p>
				<p>
					<style>Песнь 4</style>
				</p>
				<p>
					<style>Ирмос</style>: Го́ру Тя, благода́тию Божиего приосене́нную,/ прозорли́выма Авваку́м усмотри́в очи́ма,/ из Тебе изы́ти Израилеву/ провозглаша́ше Святому,/ во спасение наше и обновление.</p>
				<p>Облиста́в на земли́ правды Солнце,/ якоже лучи таинственныя происпусти́ я́ве,/ Стахи́я же и Нарки́сса, Урва́на и Ампли́я, Аристову́ла и Апе́ллия,/ сущих во тьме просвещающия.</p>
				<p>Крепостию Божественнаго укрепляемь Духа,/ живущия во тьме сы́ны показал еси света, Ампли́е апостоле,/ совершая чудес дела́ преславная и упраждня́я де́монов полки́.</p>
				<p>Вод Божественных испо́лнен,/ потекл еси якоже струя, Урва́не, спасительная,/ го́рькия и непи́тныя во́ды отгоняя,/ и напаяя благодатию благоче́ствующих, преблаженне, полноту́.</p>
				<p>
					<style>Богородичен</style>
				</p>
				<p>Явилася еси Ангелов преиму́щи, Владычице./ Оным бо Страшнаго во утробе несказа́нно вмести́ти сподобилася еси/ и на руках носи́ти якоже Младенца дней же и лет древне́йша.</p>
				<p>
					<style>Ин</style>
				</p>
				<p>
					<style>Ирмос</style>: Твоего на земли́ явления, Христе Боже,/ пропове́дая пророк пришествие,/ с веселием вопияше:/ слава силе Твоей, Господи.</p>
				<p>Безбожных неради́в преще́ния, к по́двигом ополчи́ся,/ дерзновенно вопия, благославный Епима́х:/ слава силе Твоей, Господи.</p>
				<p>Земная оплева́в, смертию Царство насле́дова славный Епима́х,/ верно вопия:/ слава силе Твоей, Господи.</p>
				<p>Иже со Отцем и Духом славословимаго в Вышних/ добропобедный Епима́х на три́знищи Господа всем неве́дущим пропове́да.</p>
				<p>
					<style>Песнь 5</style>
				</p>
				<p>
					<style>Ирмос</style>: Просвети́вый сиянием/ пришествия Твоего, Христе,/ и освети́вый Крестом Твоим мира концы,/ сердца́ просвети́ светом Твоего Богоразумия/ православно поющих Тя.</p>
				<p>Пастыря добраго Богоизбра́нныя о́вцы/ посреди волко́в от Него я́ве по́слани быша,/ сия́ укроща́юще и приводяще ко ограде мысленней верою.</p>
				<p>Великий тя Андрей Византи́и поста́ви епископа,/ иже та́мо верно плавающия, Стахи́е священнейше,/ и управляющаго к приста́нищем тихим Божественною благодатию.  </p>
				<p>Якоже многоце́нен камень, тя имя́ше, краеугольный, Иракли́йская честна́я Церковь,/ укрепля́юща, Апе́ллие блаженне, сию́ словом Истины./ Тем достойно почитаем тя.</p>
				<p>
					<style>Богородичен</style>:</p>
				<p>Зачала́ еси па́че слова Слово и родила́ еси, Всепетая,/ <style>егоже</style> Отец из чрева роди́ прежде веко́в, Чистая./ Темже яко Сего Матерь Тя до́лжно ублажаем.</p>
				<p>
					<style>Ин</style>
				</p>
				<p>
					<style>Ирмос</style>: Просвеще́ние Твое, Господи, низпосли́ нам,/ и от мглы прегреше́ний разреши́ ны, Бла́же,/ Твой мир да́руяй.</p>
				<p>Защити́вся благодати оружием Креста,/ нечестивым вопияше мученик:/ меч же и огнь не отсече́т мя Христовы любве́.</p>
				<p>Благославный Епима́х, суди́щу предстоя́ беззако́ннующих,/ вопияше благоде́рзостне:/ земля́ и Небесе́ бо́зи несотворшии, нечести́вии да погибнут.</p>
				<p>Благославный Епимах, от Бога вдохну́вся,/ Отца, Слова и Святаго Духа во едином естестве́/ неве́дущим Троицу проповеда.</p>
				<p>
					<style>Богородичен</style>:</p>
				<p>Кто изрещи́ возможет Рождества Твоего, Чистая,/ паче слова преславный образ,/ естеством бо Бога воплоще́нна паче слова родила́ еси.</p>
				<p>
					<style>Песнь 6</style>
				</p>
				<p>
					<style>Ирмос</style>: Обы́де нас после́дняя бе́здна,/ несть избавляяй,/ вмени́хомся, яко о́вцы заколе́ния,/ спаси́ люди Твоя, Боже наш:/ Ты бо крепость немощетву́ющих и исправление.</p>
				<p>Моря́ язы́ков возмутивше Божественными восхождении,/ спасо́сте древле в го́рцем мо́ри пото́пльшияся/ и приведо́сте Изба́вителю спасшияся, Богоблаженнии.</p>
				<p>Милости Воли́теля Бога проповедал еси/ и ле́сти свободи́л еси, Божественный Нарки́ссе, ду́ши благочестивых,/ великий быв афи́нян председатель и насади́тель садо́в кра́сных, Богоблаженне.</p>
				<p>Божественный Урва́н, слово жизноточное и благодать врачеваний источи́в,/ привлече́ люди к просвещению Божественнаго разума,/ яко подражатель Воплотившагося и мир Спасшаго.</p>
				<p>
					<style>Богородичен</style>:</p>
				<p>Поем Тя, Еюже оправди́хомся,/ иже пе́рвее осужде́ннии, и совокупи́хомся невещественным служителем, и рая́ сподо́бихомся,/ в жена́х благословенная, Богорадованная.</p>
				<p>
					<style>Ин</style>
				</p>
				<p>
					<style>Ирмос</style>: Возопи́, прообразу́й погребение тридне́вное, пророк Иона,/ в ки́те моля́ся:/ от тли изба́ви мя, Иисусе, Царю Сил.</p>
				<p>Оста́ви яже в мире и мир Епима́х,/ и тело му́кам мужественно предаде́ за Владыку,/ и Христов наследник быст.</p>
				<p>Упраздни́ и́долов лесть Епима́х и славы сподобися истинныя,/ прие́м врачеваний благодать, от <style>нихже</style> вси вернии почерпаем.</p>
				<p>Приобщи́вся Христовым страсте́м Епима́х/ силою распеншагося плотию Христа Бога/ и венцы славы от Него яко верен прия́т.</p>
				<p>
					<style>Богородичен</style>:</p>
				<p>Моли о рабе́х Твоих, Дево Богородице,/ из Тебе воплощшагося Бога нашего,/ яко Тя и едину Предстательницу нашу ве́мы.</p>
				<p>
					<style>Кондак апостолов, глас 8</style>
				</p>
				<p>
					<style>Подобен</style>: Яко начатки</p>
				<p>Яко священная сокровища Всесвятаго Духа/ и Солнца Славы сияния, по долгу воспои́м мудрыя апостолы,/ Апе́ллия, Урва́на же и Аристову́ла,/ Ампли́я, Нарки́сса и Стахи́я,/ яже благодать собра́ Бога нашего.</p>
				<p>
					<style>Песнь 7</style>
				</p>
				<p>
					<style>Ирмос</style>: Тебе у́мную, Богородице, пещь/ разсмотряем, вернии,/ якоже бо отроки спасе́ три превозносимый,/ мир обнови, во чреве Твоем всеце́л,/ хвальный отцев Бог и препрославлен.</p>
				<p>Терпением напа́стей изба́вистеся врага́, искушающаго вы,/ ту́чами же слова животнаго, славнии апостоли, весь угаси́сте пламень ле́сти, зовуще:/ хвальный и превозносимый отец наших Боже, благословен еси.</p>
				<p>Пресветло и изрядно совещал еси/ и совершенно твоя, Аристову́ле, ученики, блаженне, наказа́л еси,/ яко Ипостасную Мудрость имея, тя наказу́ющу хвальнаго возвещати/ отцев Бога и препрославленна.</p>
				<p>Верных священное совокупление священнейшими гла́сы блажи́т тя, Апе́ллие,/ кончи́ну бо блаже́нну имел еси, житие же Ангельское,/ поя́ всегда хва́льнаго отцев Бога и препрославленна.</p>
				<p>
					<style>Богородичен</style>:</p>
				<p>Изба́ви ны от напастей, и скорбе́й, и печалей различных,/ и язы́ков нашествия, Владычице Всепетая,/ яко да Тя славим и Сыну Твоему взываем:/ хвальный отец наших Боже, благословен еси.</p>
				<p>
					<style>Ин</style>
				</p>
				<p>
					<style>Ирмос</style>: Авраа́мстии иногда́ в Вавилоне о́троцы/ пе́щный пла́мень попра́ша, пе́сньми взыва́юще:/ отец наших Боже, благословен еси.</p>
				<p>Со огне́м лесть попирая мужески,/ Распе́ншемуся добропобедный вопияше Епима́х:/ отец наших Боже, благословен еси.</p>
				<p>Не убояся пла́мене, ниже́ звере́й ди́виих, ниже́ мук непобеди́мый Епима́х, зовы́й:/ отец наших Боже, благословен еси.</p>
				<p>Со Отцем Слова и Всесвятаго Духа не ве́дущим Епима́х проповедуя, взываше:/ отец наших Боже, благословен еси.</p>
				<p>
					<style>Богородичен</style>:</p>
				<p>Неопа́льною купино́ю и росодательною пе́щию/ Ты пронаписавшаяся, Мати Чистая,/ несказа́нно бо родила́ еси воплощеннаго Христа Бога, Благословенная.</p>
				<p>
					<style>Песнь 8</style>
				</p>
				<p>
					<style>Ирмос</style>: В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те вся дела́ Госпо́дня Го́спода,/ пойте и превозноси́те во вся веки.</p>
				<p>В мире, якоже молния, яви́стеся, Боговидцы, попаля́юще убо лесть,/ поющия же, сы́ны дне показу́юще, и вопию́щия:/ благословите вся дела Господня Господа,/ пойте и превозносите во вся веки.</p>
				<p>Сладкою со́лию твоих, Ампли́е, учений ле́сти гни́лость очи́стил еси./ Темже, чтуще тя, поем:/ благословите вся дела Господня Господа,/ пойте и превозносите во вся веки.</p>
				<p>Да поется Стахи́й славный и Ампли́й, Апе́ллий же и Нарки́сс,/ Урван же и всемудрый, вопия́й верно, Аристову́л:/ благословите вся дела Господня Господа,/ пойте и превозносите во вся веки.</p>
				<p>
					<style>Богородичен</style>:</p>
				<p>Тя и сте́ну, и прибежище, и ле́ствицу,/ к высоте преводя́щу человечество, Всенепорочная Чистая, ве́дяще, зовем:/ благословите вся дела Господня Господа,/ пойте и превозносите во вся веки.</p>
				<p>
					<style>Ин</style>
				</p>
				<p>
					<style>Ирмос</style>: Во о́бразе Ангела,/ я́вльшагося в пещи́ огненней песнословцем/ Христа Бога, пойте, отроцы,/ священницы, благословите,/ людие, превозносите во вся веки.</p>
				<p>Победителя ле́сти показавшаго и беззаконных муже́й, венцено́сца Епимаха,/ пойте, отроцы, священницы, благословите,/ людие, превозносите во вся веки.</p>
				<p>Врача́ страсте́й и неду́гов, нам Даровавшаго, лю́тых, страстоно́сца Епимаха,/ пойте, отроцы, священницы, благословите,/ людие, превозносите Его во веки.</p>
				<p>На земли́ память Епимаха, возвеличившаго Христа/ и Тем исцели́вшаго различныя неду́ги,/ свяще́ннии, пойте и превозносите Его во веки.</p>
				<p>
					<style>Богородичен: </style>
				</p>
				<p>Неизреченно и безсеменно заченшую и рождшую Деву Христа Бога нашего,/ пойте, дети, священницы, благословите,/ людие, превозносите <style>ю</style> во веки.</p>
				<p>
					<style>Песнь 9</style>
				</p>
				<p>
					<style>Ирмос</style>: Образ чистаго Рождества Твоего/ огнепали́мая купина́ показа́ неопальная,/ и ныне на нас напа́стей свире́пеющую угаси́ти, мо́лимся, пещь,/ да Тя, Богородице,/ непрестанно величаем.</p>
				<p>Да земныя концы́, исполненныя пре́лести борца́ и наполненныя омраче́ния безбожия,/ бла́гости светом озари́ши знания/ Твоя спасительныя зари́, Щедре,/ сим послал еси.</p>
				<p>Явился еси тезоиме́нно, славне, спасительный клас, пшеницу требующим нося́щь,/ утверждение Богоразумия подаю́щую и гла́да у́мнаго изима́ющую,/ верою тя и любовию, священнопроповедниче, поющим.</p>
				<p>Уста́ Божия быв, ри́торов язы́ки неглаго́ливы показал еси/ и из горта́ни вра́жия, Аристову́ле, извлекл еси ду́ши,/ и привел еси Господу спасе́ны, соверше́нны познанием.</p>
				<p>Небеса́ убо бы́ша Боговидна живуща, Божии апостоли,/ и́же на земли́ чисто вас чтущия и искренно выну блажа́щия,/ причастники вечныя сподо́бите све́тлости.</p>
				<p>
					<style>Богородичен</style>:</p>
				<p>Но́сиши вся Носящаго и млеко́м пита́вши всем пищу Подающаго./ Ве́лие и стра́шно, еже па́че ума́, Твое таинство,/ кивоте честна́го священия, Дево Богородице,/ тем Тя верою ублажаем.</p>
				<p>
					<style>Ин</style>
				</p>
				<p>
					<style>Ирмос</style>: Тя, невместимое Слово во утро́бу вместившую,/ Небе́с простра́ннейшую и Херувимов сла́внейшую,/ Богородице Чистая, песнь ми величаем.</p>
				<p>Ты яко возлюбил еси совершенно и умре́ти за уме́ршаго нас ради Христа./ Темже от Него в Вышних вво́инился еси, мучениче,/ <style>егоже</style> со Отцем и Духом песньми величаем.</p>
				<p>Ты яко на земли́ Спаса Бога испове́дал еси пред нечестивыми мучители верно;/ ныне в вышних от Него пред Ангелы, свидетелю Епима́ше,/ и от Отца и Духа славою венчался еси.</p>
				<p>
					<style>Богородичен</style>:</p>
				<p>Тя, светоносный облак, и Чистую и славную Деву и Матерь Божию,/ Моисею я́вльшуюся та́инственно на горе́ Сина́йстей неопали́мую купину́,/ в пе́ниих величаем.</p>
				<p>
					<style>Светилен</style>
				</p>
				<p>
					<style>Подобен</style>: Жены́, услы́шите</p>
				<p>Божественный Аристову́л и Стахи́й пребогатый, и Апе́ллий Богомудрый, и Нарки́сс,/ и Ампли́й, и Урва́н, всемудрый,/ ныне от нас да почту́тся яко Христовы апостоли,/ и́миже мир от ле́сти многообразныя избавися.</p>
				<p>
					<style>Слава, и ныне, Богородичен</style>:</p>
				<p>Явилася еси преиму́щи Херувимов, Всепетая,/ Седя́щаго бо на сих ра́менах, Пречистая Отроковице,/ на объятиих Твоих носи́ла еси и Младенца млекопи́тала еси./ <style>егоже</style> прилежно моли о нас, поющих Тя, Богородицу воистинну.</p>
				<p>
					<style>В тойже день</style>
				</p>
				<p>
					<style>Преподобных Спиридо́на и Никоди́ма,</style>
				</p>
				<p>
					<style>просфорников Печерских,</style>
				</p>
				<p>
					<style>в Ближних пещерах почивающих</style>
				</p>
				<p>
					<style>Тропарь, глас 4</style>:</p>
				<p>Хлебы́ прино́сныя руками своими творя,/ псалмопение непрестанное усты своими/ яко жертву хвалы приноша́ше Го́сподеви,/ со честны́м Никоди́мом, блаженне Спиридо́не,/ с нимже молися Христу Богу о душах наших.</p>
				<p>
					<style>Кондак, глас 3</style>:</p>
				<p>Да явиши разжженную твою ко Господу любовь,/ чудне Спиридо́не,/ разжегшуюся зело пещь/ мантиею своею заграждаеши/ и да покажеши источник вод дарований духа в тебе живущ,/ одеждею своею, нося воду,/ угашаеши пламень огненный,/ тем, яко имея дерзновение ко Господу,/ со блаженным Никоди́мом/ молися присно о нас, поющих тя. </p>
			</section>
		</section>
	</body>
	<body name="notes">
		<section id="note1">
			<title>
				<p>1</p>
			</title><p>Поу́стник - поощряющий, побуждающий к чему-либо.</p>
		</section>
		<section id="note2">
			<title>
				<p>2</p>
			</title><p>Возбну́в - проснувшись.</p>
		</section>
		<section id="note3">
			<title>
				<p>3</p>
			</title><p>Несосудный - превосходящий немощь естества.</p>
		</section>
		<section id="note4">
			<title>
				<p>4</p>
			</title><p>Пелынь - полынь.</p>
		</section>
		<section id="note5">
			<title>
				<p>5</p>
			</title><p>тяклоимени́те - тезоимени́те.</p>
		</section>
		<section id="note6">
			<title>
				<p>6</p>
			</title><p>иждага́еме жага́лы - изжигаемы раскаленными жалами.</p>
		</section>
		<section id="note7">
			<title>
				<p>7</p>
			</title><p>манове́нии - обращениями.</p>
		</section>
		<section id="note8">
			<title>
				<p>8</p>
			</title><p>мнихом - мона́хам.</p>
		</section>
		<section id="note9">
			<title>
				<p>9</p>
			</title><p>то́щно - усердно.</p>
		</section>
		<section id="note10">
			<title>
				<p>10</p>
			</title><p>сли́чную - достойную.</p>
		</section>
		<section id="note11">
			<title>
				<p>11</p>
			</title><p>шароделание - писание красками.</p>
		</section>
		<section id="note12">
			<title>
				<p>12</p>
			</title><p>толстота - вещество.</p>
		</section>
		<section id="note13">
			<title>
				<p>13</p>
			</title><p>ка́пы - изображения, подобия.</p>
		</section>
		<section id="note14">
			<title>
				<p>14</p>
			</title><p>соли́чный - подобный.</p>
		</section>
		<section id="note15">
			<title>
				<p>15</p>
			</title><p>рожны́ - железными рогами, остроконечными орудиями.</p>
		</section>
		<section id="note16">
			<title>
				<p>16</p>
			</title><p>лы́стом - голеням, мышцам.</p>
		</section>
		<section id="note17">
			<title>
				<p>17</p>
			</title><p>обу́ща - обувь.</p>
		</section>
		<section id="note18">
			<title>
				<p>18</p>
			</title><p>остны́ - жа́ла</p>
		</section>
		<section id="note19">
			<title>
				<p>19</p>
			</title><p>сме́тищу - мусорной яме.</p>
		</section>
		<section id="note20">
			<title>
				<p>20</p>
			</title><p>сли́чный - достойный.</p>
		</section>
		<section id="note21">
			<title>
				<p>21</p>
			</title><p>беззазо́рное - непостыдное.</p>
		</section>
		<section id="note22">
			<title>
				<p>22</p>
			</title><p>окуша́тися - покуша́ться, пыта́ться.</p>
		</section>
		<section id="note23">
			<title>
				<p>23</p>
			</title><p>крин - ли́лия.</p>
		</section>
		<section id="note24">
			<title>
				<p>24</p>
			</title><p>шипо́к - шиповник, дикая роза.</p>
		</section>
		<section id="note25">
			<title>
				<p>25</p>
			</title><p>крати́р - чаша, сосуд.</p>
		</section>
		<section id="note26">
			<title>
				<p>26</p>
			</title><p>оскорд - секира</p>
		</section>
		<section id="note27">
			<title>
				<p>27</p>
			</title><p>тимение - тина, грязь, скверна</p>
		</section>
		<section id="note28">
			<title>
				<p>28</p>
			</title><p>сланое - соленое</p>
		</section>
		<section id="note29">
			<title>
				<p>29</p>
			</title><p>удавля́ет - умерщвляет</p>
		</section>
		<section id="note30">
			<title>
				<p>30</p>
			</title><p>удовли́т - удовлетворит.</p>
		</section>
		<section id="note31">
			<title>
				<p>31</p>
			</title><p>приража́шеся - восставала, противилась</p>
		</section>
		<section id="note32">
			<title>
				<p>32</p>
			</title><p>про́чее - впредь, потом, на будущее время</p>
		</section>
		<section id="note33">
			<title>
				<p>33</p>
			</title><p>велехва́льнаго - самохвального, тщеславного, превозносящегося</p>
		</section>
		<section id="note34">
			<title>
				<p>34</p>
			</title><p>умиле́нныя - опечаленные, сетующие, горестные, унылые, скорбные, сокрушенные</p>
		</section>
		<section id="note35">
			<title>
				<p>35</p>
			</title><p>Вифсаи́да - город в Палести́не на юго-западе Капернау́ма, при Геннисаре́тском озере.</p>
		</section>
		<section id="note36">
			<title>
				<p>36</p>
			</title><p>ле́тным - ежегодным</p>
		</section>
		<section id="note37">
			<title>
				<p>37</p>
			</title><p>натрижне́ния - подвиги; награды за подвиги, труды</p>
		</section>
		<section id="note38">
			<title>
				<p>38</p>
			</title><p>Ельма́ убо... темже - так как..., то.</p>
		</section>
		<section id="note39">
			<title>
				<p>39</p>
			</title><p>вочте́ни - причтены, причислены</p>
		</section>
		<section id="note40">
			<title>
				<p>40</p>
			</title><p>Ша́ры - красочны, цветасты, живописны, изображенны, явны.</p>
		</section>
		<section id="note41">
			<title>
				<p>41</p>
			</title><p>слану́тка - сладкий стручец, турецкий боб.</p>
		</section>
		<section id="note42">
			<title>
				<p>42</p>
			</title><p>маа́ние - знак, сделанный без речей.</p>
		</section>
		<section id="note43">
			<title>
				<p>43</p>
			</title><p>на кре - на льдине.</p>
		</section>
		<section id="note44">
			<title>
				<p>44</p>
			</title><p>конобов врения - кипение котлов.</p>
		</section>
		<section id="note45">
			<title>
				<p>45</p>
			</title><p>плищь - смятение, суета.</p>
		</section>
	</body>
</FictionBook>
